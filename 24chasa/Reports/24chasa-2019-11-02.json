{"url": "https://www.24chasa.bg/novini/article/7742917", "text": "Египетският клон на \"Ислямска държава\" - Вилает Синай (Провинция Синай), е положила клетва за вярност към новия лидер на групировката, назначен след смъртта на Абу Бакр ал Багдади, съобщи египетската групировка в Телеграм днес, предаде Ройтерс, цитирана от БТА. \"Провинция Синай\" качи снимки на двайсетина бойци, които според текста се заклеват във вярност към Абу Ибрахим ал Хашеми ал Курайши.", "date": "2019.11.02", "title": "Египетският клон на \"Ислямска държава\" се закле във вярност към новия й лидер"}
{"url": "https://www.24chasa.bg/novini/article/7742944", "text": "Около 20 000 души излязоха по улиците на Глазгоу днес, за да демонстрират за независимост на Шотландия от Великобритания, съобщиха организаторите, предаде ДПА, цитирана от БТА. Никола Стърджън, първи министър на Шотландия и лидер на Шотландската национална партия, също участва в демонстрацията - първият случай през последните пет години, когато тя се включва в акция в подкрепа на независимостта, отеблязва ДПА. \"Независима Шотландия е по-близо от всякога. Наистина е на разстояние само едно докосване\", написа тя само часове преди демонстрацията. В петък Стърджън заяви, че ще поиска нов референдум за независимост от Лондон до края на декември . Изборите на 12 декември са шансът на Шотландия да се спаси от Брекзит и да поставим бъдещето си в собствените си ръце, заяви тя и призова избирателите да дадат гласа си за Шотландската национална партия и така да укрепят позицията на Шотландия. На първия референдим за независимост в Шотландия през 2014 г. 55 процента гласуваха против отцепване от Обединеното кралство. По време на референдума за Брекзит през 2016 г. 62 процента от шотландците гласуваха за оставане в Европейския съюз.", "date": "2019.11.02", "title": "20 000 поискаха независимост на Шотландия от Великобритания"}
{"url": "https://www.24chasa.bg/novini/article/7742959", "text": "\"Стефан Данаилов не е по-добре, но не е и по-зле. Няма промяна в състоянието му. Лекарите се борят за него\", научи \"24 часа\"  от негова близка приятелка, с която са заедно над 30 г. \"Ако има край, дано да е без болки, да не се мъчи. Иначе е страшно!\", надява се тя. Но не разчита на добри новини... Любимият на поколения български зрители актьор бе приет във Военномедицинска академия заради проблеми с излив в белите дробове. Преди време той претърпя операция на тазобедрена става, която счупи при подхлъзване. Страда и от паркинсон. Лекарите прецениха, че е разумно да го поставят в медикаментозна кома. \"В моменти на проблясъци пита за сина си Владко. Момчето дойде да го види, беше тук два дни, спешно прелетя от САЩ. Но си замина\", разказа Вежди Рашидов. Председателят на парламентарната комисия за култура и медии непрекъснато е държан в течение за състоянието на своя приятел и прави всички по силите си да помогне. До този час не направихме връзка с доведения син на Стефан Данаилов - продуцента Росен Цанков, телефонът му от дни е изключен, нито с племенницата му - режисьорката и негов асистент в НАТФИЗ Росица Обрешкова.", "date": "2019.11.02", "title": "Няма промяна в състоянието на Стефан Данаилов, но не се подобрява"}
{"url": "https://www.24chasa.bg/novini/article/7742987", "text": "Изразяваме недоумение по повод , както е и точният превод. Това каза  външният ни министър Екатерина Захариева в извънредно изявление, цитирано от  , по повод думите на френския президент, заради които е изпратена и протестна нота във френското външно министерство. \"Изказването е обидно\", каза още Захариева. Тя поясни, че не разбира причината за това изказване и вероятно става дума за някакви вътрешнополитически проблеми. \"Цялото интервю (на Макрон - б.р.), доколкото разбрах, е свързано с незаконната миграция и надигащото се недоволство във Франция относно многото незаконни мигранти, но не толкова срещу централно-източно европейците. Освен това нашите хора не са мигранти. В ЕС има свободно движение на хора, стоки, капитали и услуги. Но между приятелски държави не бива във вътрешно-политическите напрежения да се използват имената на други държави. Ние не го правим тук”, каза още Екатерина Захариева. Има подозрения, че думите на Макрон са извадени от контекста, но така или иначе считаме, че това изказване е неприемливо и не може да се правят заключения за целия български народ, обясни още външният ни министър. Вицепремиерът и министър на външните работи Екатерина Захариева нареди на посланика ни в Париж Ангел Чолаков да връчи протестна нова във френското външно министерство. Френският посланик у нас г-жа Флоранс Робин е извикана в понеделник в МВнР за обяснения, съобщиха от МВнР. Това се налага след думите на френския президент Еманюел Макрон относно \"нелегалните украински или български канали\".", "date": "2019.11.02", "title": "Захариева: Изразяваме недоумение от думите на Макрон, изказването му е обидно"}
{"url": "https://www.24chasa.bg/novini/article/7743004", "text": "Стотици кюрди и симпатизанти демонстрираха днес в Париж в подкрепа на кюрдите в Сирия и с призив към европейските държави да предприемат конкретни санкции срещу Турция, за да се откаже от действията си в Североизточна Сирия, предаде Франс прес, цитирана от БТА. Придружени от концерт на живо с традиционна кюрдска музика, демонстрантите - 5000 според организаторите, се събраха най-напред на площада на Републиката в центъра на Париж. Те носеха плакати с надписи като: \"Да оставите Турция да избива кюрдите - това ли е благодарността за победата над Даеш? и \"След Багдади ще дойде редът на Ердоган\". След това шествието продължи до площад Шатле, където говориха оратори. Пред Франс прес говорителят на Кюрдския демократичен съвет-Франция, обединяващ 24 асоциации на диаспората във Франция, Агит Полат заяви, че \"въпреки споразуменията на Турция с руснаците и с американците, турците не ги спазват и продължават да завземат територия и да разширяват присъствието си в Северна Сирия\". Организацията, по думите на Полат, настоява за \"необходимостта от създаването на сили за раздалечаване, които да поддържат сигурността по границата, може би европейски сили или международни, или на ООН, но такива сили трябва да има на границата на всяка цена, защото много добре се знае, че Турция няма да се задоволи с няколко десетки километра\". Според Полат е извършена \"операция за етническо прочистване и политически репресии срещу кюрдското население\" и \"Турция ще бъде съдена за престъпните си действия, особено Ердоган\". \"Ако днес има подобна криза, това се дължи и на бездействието на европейските държави, а единственят начин да се парализира Турция, за да се откаже от операцията си, е да бъде подложена на конкретни санкции, най-вече икономически\", подчерта той.", "date": "2019.11.02", "title": "Кюрди поискаха в Париж конкретни санкции срещу Турция"}
{"url": "https://www.24chasa.bg/novini/article/7743021", "text": "Шефът на центъра за противодействие срещу екстремизма в руската кавказка република Ингушетия Ибрагим Елджаркиев е застрелян в Москва. Това съобщи за ТАСС източник от спешните служби, предаде агенцията, цитирана от БТА. Около 18.30 ч. днес е започнала стрелба на ул. \"Академик Анохин\" в западен район на руската столица. Ранени са били двама души, впоследствие починали. По данни на източник от органите на реда атентат срещу Елджаркиев имало и през януари т. г. Когато висшият служител от структурата на федералното вътрешно министерство се връщал от Чечения в съседна Ингушетия, колата му била обстреляна с автомати. Трима полицаи, пътували с него, били тежко ранени, но той самият не пострадал.", "date": "2019.11.02", "title": "Застреляха борец срещу екстремизма в Москва (Видео)"}
{"url": "https://www.24chasa.bg/novini/article/7743050", "text": "Американски военни бронирани коли влязоха днес в редица бази на кюрдските сили близо до Камишли в Североизточна Сирия, независимо че Вашингтон изрази желание да се откаже от ангажимента си в региона. Това констатира екип на Франс прес, предаде агенцията, цитирана от БТА. Фотограф и оператор на АФП видяха четири бронирани коли под американско знаме да влизат в главната база на Сирийските демократични сили (СДС) в Камишли, в база на кюрдската милиция Сили за защита на народа (СЗН) и в район, заеман от кюрдската полиция Асайеш. СДС, в които доминира милицията СЗН, бяха партньори на Вашингтон в борбата срещу джихадистите от групировката \"Ислямска държава\" в Сирия. В четвъртък американски сили патрулираха в с. Ал Кахтания, Сеероизточна Сирия, недалеч от турската граница. Този патрул - първият, откакто президентът Доналд Тръмп заповяда на 6 октомври да се изтеглят американските войски, бе придружен от бойци на СДС. Пожелал анонимност военен източник от СДС, участвал днес в среща на американците с кюрдските сили, увери, че американските сили искат да разположат военна база в Камишли. Потърсен днес от АФП, говорител на антиджихадистката международна коалиция начело със САЩ, действаща на страната на кюрдските сили, потвърди официалната линия на Вашингтон. \"Коалицията продължава планираното си изтегляне от Северна Сирия\", каза той и съобщи за разполагане на нови войски в източната провинция Дейр аз Зур. Според базирания във Великобритания Сирийски център за наблюдение на правата на човека американските войски все още разполагат с важна база в град Рмейлан източно от Камишли, добавя агенцията.", "date": "2019.11.02", "title": "Американски военни влязоха в бази на кюрдските сили в Сирия"}
{"url": "https://www.24chasa.bg/novini/article/7743054", "text": "Лека кола помете и уби на място велосипедист на главния път Велико Търново- Русе край Полски Тръмбеш. Произшествието е станало тази вечер и движението в района на село Раданово е затруднено, предадоха от ОДМВР- Велико Търново. Водачът на автомобила е изпробван за употреба на алкохол, пробата е отрицателна. Причините за произшествието се изясняват. Екипи на полицията регулират движението, което в района на катастрофата се осъществява в едната лента.", "date": "2019.11.02", "title": "Кола уби на място велосипедист край Полски Тръмбеш"}
{"url": "https://www.24chasa.bg/novini/article/7742995", "text": "Вицепремиерът и министър на външните работи Екатерина Захариева нареди на посланика ни в Париж Ангел Чолаков да връчи протестна нота във френското външно министерство. Поводът е  Това съобщи пресцентърът на Министерство на външните работи. В интервю за крайнодесния седмичник “Вальор актюел”, говорейки, че готов за квоти за икономически имигранти, които да заемат нежеланите от французите работни места, френският президент Еманюел Макрон заявява: “Предпочитам да има хора, които идват легално от Гвинея и Кот д'Ивоар, които са тук и вършат тази работа, отколкото пристигащи чрез нелегалните български и украински канали.” Това изказване е обидно за българите. Това не е начинът за комуникация между две съюзнически страни, се казва в становището на българските власти. Френският посланик у нас г-жа Флоранс Робин е извикана в понеделник в МВнР за обяснения, се допълва в съобщението. Думите на президента предизвикаха остри критики не само в България, но също и в Украйна, както и в самата Франция. Помолено за коментар, френското посолство в София посочи пред “24 часа”, че ще обяви позицията си в понеделник Киев от своя страна също е реагирал на думите на френския президент, като вече е бил привикан на разговор в Министерството на външните работи посланик Етиен дьо Понсен, която преди години бе посланик и в България. След срещата украинската дипломация обяви в комюнике, че според френския дипломат думите на президента Макрон за имиграцията и легалната работа са били извадени от контекста. “Посланикът подчерта, че от страна ня Франция няма никакви оплаквания срещу украинските граждани, които преминават границата по легален начин”, се посочва в комюникето на украинското МВнР. В Париж интервюто на Макрон също предизвика изненада и неодобрение, най-вече поради факта, че е първото, дадено от действащ президент на Петата република за крайнодясно издание Елисейския дворец обясни това спорно решение с факта, че Макрон искал да говори на всички французи. Остри реакции изказването на Макрон получи и от вицепремиера Красимир Каракачанов и евродепутата Ангел Джамбазки. “Изказването на френския президент Макрон е проява на политическа арогантност и високомерие Като заместник министър-председател се противопоставям на подобни опити за дискредитиране на името на държавата”, коментира Каракачанов. Джамбазки пък определи изявлението на френския президент като расистко.", "date": "2019.11.02", "title": "България обидена на Макрон, връчва протестна нота в Париж (Обзор)"}
{"url": "https://www.24chasa.bg/novini/article/7743069", "text": "Полицията издирва трима мъже след  , предаде ТАСС, цитирана от БТА. Елджаркиев и брат му бяха застреляни най-малко с 10 изстрела, вероятно с пистолет \"Глок\". Стрелецът и съучастниците му са избягали с лека кола, която по-късно бе открита изоставена край метростанция. Според източник от правоохранителните органи Елджаркиев е бил в Москва по лични дела, а не в служебна командировка. Приоритетната версия за убийството е свързана с професионалната му дейност.", "date": "2019.11.02", "title": "Полицията в Москва издирва трима след убийството на Елджаркиев и брат му"}
{"url": "https://www.24chasa.bg/novini/article/7742732", "text": "Вчера вечерта британската полиция излезе със заявление, в което посочва, че 39-те тела открити миналия месец в камион в Есекс са на виетнамски граждани. Веднага след откриването на телата, някои западни медии побързаха да ги обявят за нелегални емигранти от Китай. По-късно, на пресконференцията на 25 октомври в Пекин, Дейвид Кълвър журналист на CNN зададе въпрос: „Защо китайци избират да напуснат страната си по този краен начин, когато в същото време вървят честванията на 70-годишния юбилей на Нов Китай?\" Този тенденциозен въпрос целеше не да получи отговор, а да направи внушението, че подобна трагедия може да се случи само в ръководения от ККП Китай, пише  Логиката на някои западни медии като CNN, когато правят репортажи за Китай, е че източникът на всички проблеми е само вътре в страната. Подобни предразсъдъци обаче са далеч от обективното отношение, което трябва да имат всички медии. Утешителната новина в цялата тази трагедия е, че манипулацията на CNN не постигна целта си, а медията отново се компрометира.", "date": "2019.11.02", "title": "Предразсъдъците не могат да прикрият истината"}
{"url": "https://www.24chasa.bg/novini/article/7742759", "text": "Град в Източна Германия обяви извънредно положение заради \"нацизъм\" и уточни, че има сериозен проблем с крайната десница, предаде Би Би Си. Дрезден, столица на провинция Саксония, отдавна е сочен за бастион на крайнодесните и родно място на антиислямското движение \"Пегида\". Общинските съветници в града - кандидати за европейска столица на културата през 2025 г., сега са одобрили резолюция, в която казват, че са нужни повече усилия за справяне с проблема. Но опонентите заявяват, че мерките са прекалени, информира  \"Nazinotstand\", сходно на климатично извънредно положение, означава, че имаме сериозен проблем. Отвореното демократично общество е заплашено\", казва общинският съветник Макс Ашенбах, вносител на предложението, пред Би Би Си. Той е от лявата сатирична политическа Партията и вярва, че са необходими действия, тъй като политиците не правят достатъчно, \"за да се позиционират ясно\" срещу крайнодясното. \"Искането е опит за промяна на това. Исках да знам и с какви хораседя в градския съвет в Дрезден\", отбеляза той. Резолюцията признава, че \"крайнодесни екстремистки действия се извършват с все по-голяма честота\" и призова градът да помогне на жертвите на крайнодясно насилие, да защити малцинствата и да засили демокрацията. Ашенбах уточни, че одобряването на предложението е показало ангажимент към свободно, либерално и демократично общество, което предпазва малцинства и категорично се противопоставяне на нацистите\".", "date": "2019.11.02", "title": "Дрезден обяви извънредно положение заради \"нацизъм\""}
{"url": "https://www.24chasa.bg/novini/article/7742091", "text": "През последните години се вдига медиен шум около редица случаи с експулсирани руски граждани, голяма част от които се свързват с ГРУ. Сред най-популярните са: На 13.10.2019 г. Службата за сигурност на Украйна (ССУ) съобщи, че руски дипломат, работещ в генералното консулство на Русия в гр. Льор, е обявен за персона нон грата в Украйна и вече е напуснал страната. Според изявлението на ССУ той се е занимавал с разузнавателна дейност. На 11.2. 2019 г. са осъдени бившият майор от МО на Естония Денис Метсавас и баща му Пьотър Волин за предаване на поверителна информация на руското разузнаване. Метсавас, който е предавал информация в продължение на 10 г., получава 15 г. затвор, а баща му е осъден на 6 г. затвор заради петгодишната му работа в полза на ГРУ. През 2018 г. в Австрия е задържан 70-годишен полковник от австрийската армия, работил през 90-те години за ГРУ, предоставял тайни на Русия в продължение на 30 г. Иззетите по случая документи сочат, че още през 2006 г. полковникът се опитвал да прекрати шпионската си дейност, но руските служби са му попречили. На 22.11.2018 г. обвинявайки го в разузнавателна дейност срещу Словакия и НАТО. Дипломатът е напуснал страната за 48 часа. На 4.10.2018 г. става известно, че холандските служби за сигурност са изгонили 4-ма руснаци за опит през април същата година да организират хакерска атака срещу Организацията за забрана на химическите оръжия (ОЗХО). По данни на холандските служби 4-мата задържани руски хакери са от подразделение 26156 на ГРУ, добило популярност като АП28. ОЗХО участва в разследването на химическите атаки в Сирия и отравянето на бившия полковник от запаса на ГРУ Сергей Скрипал и дъщеря му Юлия в Солсбъри, Великобритания, на 4.3.2018 г. Паралелно министерството на правосъдието в САЩ обвини 7 руснаци, които според ведомството са агенти на ГРУ, в кибератаки срещу химически лаборатории, включително тази на Швейцария, където бе проучвано веществото, с което бе отровен Сергей Скрипал. Световната антидопингова агенция (WADA), американската енергийна компания Westinghouse, както и други компании в САЩ, Канада, Холандия, Швейцария и Монако. На 11.7.2018 г. от Гърция са изгонени двама руски дипломати, а на други двама е наложена забрана да влизат заради незаконни действия срещу националната сигурност и в отговор на незаконните действия на гръцка територия, които са намесени във вътрешните дела на Гърция. Атина обвини дипломатите в опит за събиране и разпространение на информация, а също така и за подкуп на държавни чиновници. През март 2018 г. Великобритания, САЩ и други 26 страни (от които 18 от ЕС) експулсираха над 140 руски дипломати заради инцидента с отравянето на Скрипал. По случая Великобритания обвини Русия, че е отровила бившия разузнавач и неговата дъщеря Юлия с газ новичок.  На 29.5.2017 г. стана известно, че Молдова е обявила петима руски дипломати за персона нон грата. Тогавашният премиер на страната Павел Филип обяви, че това е направено въз основа на информация, получена от службите за сигурност. На 26.5.2017 г. Естония взе решение за изгонването на двама руски дипломати - Дмитрий Казенов, генерален консул в Нарва, и консула Андрей Сургаев. от 16.10.2016 г. През 2019 г. Висшият съд в Подгорица призна 14 души за виновни за опита за сваляне на правителството, включително двама руски граждани-офицери от ГРУ, които са осъдени съответно на 12 и 15 години затвор. През декември 2016 г. властите в САЩ са изгонили 35 руски дипломати, които са обвинени в нарушаване на дипломатическата дейност. САЩ също така са затворили достъпа до два жилищни комплекса, така наречени извънградски вили, на постоянното представителство на Русия в Ню Йорк и на руското посолство във Вашингтон, които са руска дипломатическа собственост. На 8.7.2016 г. говорителят на Държавния департамент на САЩ Джон Кърби съобщи, че на 17.6.2016 г. САЩ са експулсирали двама руски дипломати заради инцидент с американски дипломат в Москва. ", "date": "2019.11.02", "title": "След като се сближи с Анкара, Кремъл вижда слабите вражески звена на НАТО в България, Румъния и Словакия"}
{"url": "https://www.24chasa.bg/novini/article/7742777", "text": "Тези думи на президента бяха разчетени като признание. Някои дори иронично го похвалиха. Сред тях беше и президент на Сирия Башар Асад, който каза часове по-късно, че това са истинските мотиви на американците. „Що се отнася до Доналд Тръмп, ако питате мен, ще ви кажа нещо, което може да ви прозвучи странно. Това е най-добрият американски президент, но не защото политиките му са добри, а защото е най-прозрачният. Всички американски президенти извършват престъпления и после взимат Нобелова награда за мир. Те всъщност са група престъпници, които представляват интересите на големите американски корпорации за оръжие, петрол и други. Тръмп говори открито и казва: \"Искаме петрол\", коментира Башар Асад, цитиран от  Американецът наистина говори подробно за това и на няколко пъти повтори, че петролът е основният приоритет. „Други държави да охраняват границата. Турция иска - нека я охранява. Те се бият от хиляда години. Ние се отдръпнахме и запазихме петрола\", каза още Тръмп. Наистина ли Тръмп си признава, или има нещо повече? Анализатори изтъкват, че от петрола на Сирия не се правеха големи пари дори преди войната. Страната произвеждаше под половин процент от петрола на пазара и тъй като режимът запазваше около 85% от печалбите, за чуждите компании не оставаше много. В момента петролните полета почти не се използват и трябват много пари, за да бъде възстановена продукцията в един размирен район, без количествата да са големи. Тези, за които петрола беше ключов, бяха ИДИЛ. Терористите добиваха известни количества и го продаваха на черно в Турция и дори на режима на Асад, с който се биеха. Това беше основния им източник на доходи.", "date": "2019.11.02", "title": "Доналд Тръмп призна, че го интересува петролът на Сирия"}
{"url": "https://www.24chasa.bg/novini/article/7742776", "text": "Намаляване на корпоративния данък от 28 на 24 процента още от текущата финансова година обяви гръцкият финансов министър Христос Стайкурас, съобщава \"Катимерини\". Той допълни, че данъчната ставка ще бъде намалена още веднъж през 2020 г. до 20 процента, информира БТА. Също така облагането на дивидентите, които ще бъдат разпределени през 2020 г. (за финансовата 2019 г.) ще бъде намалено от 10 на 5 процента. В резултат на горните мерки средното корпоративно облагане ще се намали от 35,2 процента, колкото е в момента, на 27,8 процента догодина и на 24 процента през 2021 г. По този начин показателят ще се изравни със средното в ЕС. През следващите три години ще бъде спряно и облагането с ДДС от 24 процента на сделките с недвижими имоти. Данъчно облекчение от 40 процента ще бъде дадено за разходите, които се правят за енергийни, функционални и естетически подобрения на недвижими имоти. Според информации съответният законопроект предвижда данъчното облекчение да се отнася само до използваните услуги, а не и за материалите. Гръцкото правителство предвижда и да предложи мерки за привличане на лица с много високи доходи да пренесат данъчния си адрес от чужбина в Гърция. Правителството е възприело италианския модел, който предвижда внасяне на еднократен данък от 100 хиляди евро за дохода на данъчно задълженото лице в световен мащаб. /Петър Къдрев/", "date": "2019.11.02", "title": "Гърция намалява данъците на бизнеса"}
{"url": "https://www.24chasa.bg/novini/article/7742795", "text": "При терористично нападение срещу военен лагер в малийския район Инделиман, близо до границата с Нигер, са убити 49 войници, съобщи нови данни малийската армия, цитирана от Франс прес и БТА. Според по-ранна информация, огласена снощи от министъра на комуникацията и говорител на правителството Яя Сангаре, при атаката са били убити 53-ма войници и едни цивилен. \"Армейските сили дадоха 49 жертви, има трима ранени и материални щети\", посочиха на страницата си във Фейсбук днес военните, отбелязвайки, че положението в Инделиман е под контрол. До момента никой не е поел отговорност за нападението.", "date": "2019.11.02", "title": "Терористична атака в Мали уби 49 войници"}
{"url": "https://www.24chasa.bg/novini/article/7742812", "text": "Разтърсващо писмо от неизвестна жена, която е жертва на домашно насилие, е било оставено на гроба на  , съобщи  Писмото не е подписано, а анонимната му авторка е оставила заедно с него и плюшено слънчице и цветя, сподели майката на Дарина - Ваня Министерска. Тя добави, че ще връчи посланието на участниците в работната група, изготвящи измененията в Закона за защита от домашно насилие. \"Това писмо ме накара да се вцепеня! Колко ли жени са в това положение, жертви невидими за околния свят, затворили мъката и безнадеждността между четирите стени на собствения си живот! Това писмо е показно на реалността в България, показно на бездействието, показно за оскотялото общество, показно на премълчаните случаи на домашно насилие, показно на липсващата политическа воля да се справи държавата с проблема, показно на лакомите НПО та, които се борят за правата на онеправданите само на хартия! Това писмо е показно... за всичко каквото не се прави за да спре насилието тук в България, 21 век, страна от ЕС, демократична уж страна! Това писмо трябва да стигне до очите на всички политици, медии и работещи в институциите в България, МВР, МП, Прокуратура, съдилища и прочие, до всички адвокати, дръзнали да защитават насилници! Това писмо ще стигне до всички институции извън България\", категорична бе почернената майка. Ваня Министерска призова жената да се свърже с нея, за да й помогне. Dir.bg публикува писмото без редакторска намеса:", "date": "2019.11.02", "title": "Писмо на гроба на убитите Дарина и дъщеря й: Аз можеше да съм следващата жертва"}
{"url": "https://www.24chasa.bg/novini/article/7742835", "text": "Заупокойна служба – панихида в памет на воините, загинали за България, събра днес във Военния мавзолей костница на Централните софийски гробища, висши представители на държавната власт, военнослужещи, членове на военно-патриотични съюзи, военни аташета, акредитирани у нас, много граждани, съобщи пресцентърът на министерството на отбраната. В знак на преклонение пред паметта на героите, загинали за национално освобождение и обединение, в операции по поддържане на мира и при изпълнение на воинския си дълг в мирно време бяха отдадени военни почести и бяха поднесени венци и цветя. Панихидата за упокоение на душите на загиналите беше отслужена от Негово Преосвещенство Белоградчишкият епископ Поликарп. На ритуала присъстваха президентът и върховен главнокомандващ на въоръжените сили на Република България Румен Радев, вицепремиерът и министър на отбраната Красимир Каракачанов, началникът на отбраната генерал Андрей Боцев, неговите заместници – вицеадмирал Емил Ефтимов и генерал-лейтенант Димитър Илиев, командващият на Съвместното командване на силите генерал-лейтенант Любчо Тодоров, командирът на Сухопътните войски генерал-майор Михаил Попов, командирът на Военновъздушните сили генерал-майор Цанко Стойков, народни представители, офицери от Българската армия, представители на ръководствата на военно-патриотичните съюзи и организации, ветерани, близки на военнослужещите, загинали в мирно време. В ритуала участваха военнослужещи от Националната гвардейска част и Гвардейският представителен духов оркестър. На Архангелова (мъжка) задушница представителни части на Сухопътните войски, Военновъздушните и Военноморските сили и бригада „Специални сили“ участваха в панихиди в гарнизоните Асеновград, Бургас, Варна, Карлово, Пловдив и Плевен. Военнослужещите поднесоха венци и цветя пред паметниците на загиналите воини. Почести към загиналите български воини бяха отдадени на Завоя на река Черна и на българското военно гробище в с. Цапари, Република Северна Македония. Във възпоменателните ритуали участваха делегация от Министерството на отбраната, водена от заместник-министъра на отбраната Атанас Запрянов, като и членове на военно-патриотичните съюзи.", "date": "2019.11.02", "title": "С панихиди и военни почести на Архангелова задушница бе отдадена почит на загиналите воини"}
{"url": "https://www.24chasa.bg/novini/article/7742839", "text": "Нови сблъсъци между полиция и демонстранти избухнаха тази нощ в Багдад, където протестиращи не се разотиват от централния площад \"Тахрир\", настоявайки за падане на режима в Ирак, въпреки че властите обещават реформи, предаде Франс прес, цитирана от БТА. Един човек е убит, а десетки са ранени по време на безредиците недалеч от площада, съобщиха медицински източници. От 1 октомври насам по време на демонстрации и сблъсъци са загинали 257 души по последни данни на властите, публикувани в сряда вечерта. Според силите за сигурност и медицински източници от сряда вечерта насам в Багдад са убити най-малко 7 демонстранти - някои от тях със сълзотворни гранати (десет пъти по-тежки, отколкото другаде по света), изстрелвани хоризонтално от силите на реда. Според същите източници има и един загинал в южния град Насирия, убит от охраната на щаба на местен политик по време на демонстрация пред офиса. Най-малко 120 души пострадаха при сблъсъци на демонстранти с полиция, употребила сълзотворен газ и летални боеприпаси в района на голямото южно пристанище Ум Каср, съобщи днес телевизия \"Ас Сумария\", цитирана от ДПА и ТАСС. Телевизията се позова на иракската висша комисия по човешките права. Протестиращите блокираха още в сряда пътищата към този стратегически терминал, след което всички товаро-разтоварни операции там бяха спрени. Ум Каср има голямо значение за Ирак, тъй като страната до голяма степен зависи от вноса на храни. Много международни корабни компании обаче сега са принудени да преустановят работа в пристанището, посочва агенцията. Поради разрастващите се протести президентът Бархам Салих обеща предсрочни избори и нов избирателен закон. Премиерът Адел Абдел Махди заяви, че е готов да подаде оставка, ако бъде определен негов приемник. Млад участник в протестите обаче заяви, че хората добре осъзнават какво става, че са стигнали до важен етап и не бива да губят всичко, приемайки \"лъжливите реформи\", предлагани от властта. \"От 16 години гласуваме на избори и нищо не сме спечелили\", каза друг протестиращ. Новият избирателен закон ще бъде представен в парламента идната седмица, съобщи президентът Салих. Преди седмица законодателите обявиха, че влизат в \"непрекъсната сесия\", но премиерът все още не се е явил за изслушване, което е записано като първа точка в дневния ред, допълва АФП.", "date": "2019.11.02", "title": "Нови сблъсъци в Багдад, 120 пострадаха при безредици в Южен Ирак"}
{"url": "https://www.24chasa.bg/novini/article/7742211", "text": "“Това, което обмисляме и се надяваме през декември да договорим с Европейската комисия, са допълнителни финансови стимули, които да им помогнат през първите няколко месеца от завръщането им”, съобщи пред “24 часа” зам. социалният министър Зорница Русинова. Идеята била държавата да поеме наема на жилище, таксата за детска градина или други разходи по установяването им в България, така че да се облекчат младите, които искат да се завърнат и да работят у нас, обясни Русинова. Някои общини имат инициативи за строителство на общински жилища за млади хора, което ние също бихме стимулирали в следващия програмен период, каза още Русинова. За да се улеснят максимално завръщащите се българи, ще се направи и онлайн платформа към Агенцията по заетостта. Там освен конкретно работно място ще се получава и училищата и болниците около избраното място за завръщане. Ще се дава иформация и как да запишат детето си в ясла или училище. Идеята е, когато един млад човек реши да се завърне, да му бъде оказана подкрепа, за да се установи тук, обясни още Русинова. Ако пък завръщащите се българи имат чужденец за съпруг, за него ще има облекчен режим на достъп. Друга идея е да се направят онлайн трудови борси като част от европейския портал за трудова мибилност - EURES. “Това е добра възможност българските работодатели да предлагат работни места не само на българи в чужбина, но и на чужди граждани, защото има сектори, в които заплащането е конкурентно на това на ЕС”, каза още Русинова. За да привлича все повече българи, социалното министерство направи кариерни форуми във Виена, Лондон, Кьолн, Мюнхен и Хага. На тях фирмите предлагат работа в областите информационни и комуникационни технологии, електроника и електротехника, медицина, образование, финанси, застраховане, маркетинг и търговия, производство, мениджмънт и консултантски услуги, електроенергия и др. За да могат хората да придобият реална представа не само за доходите, но и за покупателната способност в България, правим съпоставка между нашата страна и държавата, в която се провежда конкретният форум, по основни пера на домакинствата като наем на жилище, пазарна цена на имоти, такси за детски градини, разходи за градски транспорт, информационни и комуникационни услуги (интернет, телевизия, телефон), разказа Русинова, която участва в тях. Средната заплата в IT сектора у нас е 3999 лв., а в Нидерландия е 2700 евро. След приспадане на основни разходи като осигуровки, данък общ доход, наем на едностайно жилище и карта за градския транспорт от техните заплати бруто излиза, че дала за пример в Хага Русинова. И обясни, че се прави и съпоставка със заетите във финансовия сектор. При приспадане на горепосочените разходи, данните показват оставащ на разположение доход от 52% от средната брутна заплата за финансист и застраховател за България и 47% за Нидерландия. “Един младеж, който е завършил информационни технологии във Великобритания и получава 3000 паунда в Лондон, в края на месеца ще бъде с около 1500 -1800 паунда. Докато в България, ако стартовата заплата е около 3000 лв., в края на месеца ще е с 2000 лв., даде друг пример Русинова. За младежите е интересно и поддържането на плоската данъчна ставка от 10%, трудовото законодателство, бързото кариерно израстване и възможностите за стаж. “Освен това виждаме, че стимулите, които българските работодатели предлагат като допълнителни социални придобивки - допълнително здравно осигуряване карти за спорт и почивки, също са много атрактивни за младите хора. А и все повече компании предлагат в петък да се работи до обяд”, обясни още Русинова. Привлекателно за младите е и дългото майчинство в България. На форумите експертите питат младите българи и какви други стимули биха оказали влияние при взимането на решение дали да се върнат в България. Именно оттам излезли идеите за покриване на разходите за наем на жилище, ако работата им не е в родното им населено място. Има и въпрос с очакванията им за ниво на заплатата в България в зависимост от образователната степен и професионалния им опит. Между 16 и 26% от анкетираните младежи са заявили, че ще се завърнат в България, ако намерят конкурентна позиция на възможностите в чужбина. Останалите са посочили, че все още не са решили. 68,2% от анкетираните младежи на кариерния форум в Лондон са заявили, че възнамеряват да работят в България за в бъдеще. Едва 7,7% са отговорили с “не”. “Определено има много по-голям интерес при младежите, които учат във Великобритания, да се завърнат у нас. Най-вече заради неуредиците около Брекзит”, обясни Русенова. Малко над половината от анкетираните младежи на кариерния форум в Кьолн са заявили, че възнамеряват да работят в България за в бъдеще. 8% са отговорили с “не”. Подобна е картината и в Мюнхен, където 52% са отговорили, че ще се завърнат. Едва 3% са отговорили с “не”. 100% анкетираните на кариерния форум в Хага са изявили желание да живеят и да се развиват професионално в България. 35% пък са готови да се върнат в родината до 5 месеца, толкова са готови да се върнат до месец, а останалите На въпроса кога биха заминали за България, най-голям процент от анкетираните в Лондон и Кьолн са отговорили - в рамките на от 6 месеца до 1 г., а в Мюнхен - в рамките на 1 до 3 години. Около 20% от анкетираните са заявили, че веднага биха се завърнали в родината. При ниско образованите емигранти интересът да се завърнат у нас е по-малък. Причината е, че темпът на нарастване на заплати при хората без квалификация е по-слаб. - Основната причина тази тенденция да се обърне е благоприятното икономическо развитие на страната - по-високите доходи, както и ръстът на средната заплата в страната. Една от инициативите на Министерството на труда и социалната политика бе да направим кариерни форуми, където има концентрация на български студенти в Европа. Заедно с работодателите даваме информация на младите хора и се опитваме да ги привлечем с добри оферти за работа, даваме информация какво е състоянието на пазара на труда, какви са перспективите. И вярвам, че тази тенденция не само ще запази през следващата година, но и ще се подобрява. - През тази година проведохме  няколко форума във Виена, Лондон, Кьолн, Мюнхен, Хага, като средно участниците са между 160-200 души. Около 70% от младежите, които идват на тези форуми, казват, че биха се върнали да работят в България, след като завършат образованието си в чужбина. Високото качество на образованието, което са получили там, би решило голяма част от проблемите на пазара на труда и липсата на добре подготвени кадри. С работодателите разказваме колко е привликателно да се работи в България, защото много често един млад човек не си дава сметка, че Животът в България е с пъти по-евтин, отколкото в големите европейски столици. Фирмите, които вземат участие във форумите, са от областите: информационни и комуникационни технологии, електроника и електротехника, медицина, образование, бизнес и финанси, застраховане, маркетинг и търговия, производство, мениджмънт и консултантски услуги, електроенергия и др. Разбира се, тези студенти, които учат в Европа, не могат да решат всички проблеми на пазара на труда. По-скоро трябва да търсим конкретното решение за всеки един сектор, който изпитва затруднение с намирането на работна ръка. Специално за високите технологии, финанси, IT сферата, инженерните специалности гладът за кадри е голям и всеки един млад човек, който учи в престижен университет, много лесно би си намерил работа. - Първият въпрос, който често задават, е откъде сме взели информацията за заплатите по икономически сектори. И обясняваме, че е е от Националната статистика. Първоначално не вярват, но като се уверят, питат какви са допълнителните придобивки. За нас е удовлетворително да чуем, че много карти за различни видове спорт, почивки. А и много голяма част от работодателите предлагат в петък да се работи до обяд. Сред въпросите е и какво означава да се осигуриш на реален осигурителен доход, което за нас е добра тенденция, защото това ще доведе до изсветляване на икономиката ни и със сигурност младите хора, които идват в България, ще искат да се осигурават на реални доходи. В Германия по време на форум една от големите хранителни вериги предложи работа не за продавачи, а за икономисти, маркетинг експерти. Те бяха привлекателни за много младежи на форума и Другият позитивен пример е младеж, който учи в Ротердам, започна да стажува в нашето министерство в международната дирекция. - Стъпваме там, където има по-голяма част от концентрация на българи. Освен форумите в Лондон, Виена, Германия и Нидерландия планираме да започнем малко по-специализирани форуми за определени сектори. В Шотландия имаме информация, че голям брой българи учат информационни технологии, там проучваме възможността да направим отделен кариерен формум само с IT компаниите. Пътят ни оттук нататък e да специализираме част от тези форуми спрямо концентрацията на определен кръг студенти. - Най-често се връщат и се реализират на добре платени професии в сферата на икономиката, маркетинга, финансите, застраховането, IT сектора, инженерни специалности.", "date": "2019.11.02", "title": "Държавата дава пари на млади и образовани да се върнат от чужбина"}
{"url": "https://www.24chasa.bg/novini/article/7742843", "text": "Базата на международната коалиция на летище Кандахар в Афганистан е била подложена днес на два обстрела с ракетни снаряди, съобщиха от пресцентъра на министерството на отбраната. Първият ракетен снаряд е бил изстрелян в 00.43 ч. местно време (22.13 ч. българско време на 1 ноември), а вторият - в 1.37 ч. местно време (23.07 ч. българско време на 1 ноември). Няма пострадали български военнослужещи и не са нанесени материални щети в района на базата.", "date": "2019.11.02", "title": "Обстрелваха летище \"Кандахар\", няма пострадали български военни"}
{"url": "https://www.24chasa.bg/novini/article/7742845", "text": "Най-малко десет души са загинали и над 30 са ранени при взрив в сирийския град Тал Абияд на границата с Турция, съобщи Ройтерс, като се позовава на турски държавни медии и Сирийската обсерватория за човешки права, предаде БТА. Според съобщението взривът е станал на един от градските пазари. Според Обсерваторията сред загиналите от експлозията на кола-бомба има протурски бойци и цивилни. Анадолската агенция определи нападението като бомбена атака. В Тал Абияд станаха някои от най-тежките сражения от началото на турската военна операция в срещу кюрдските милиции в Североизточна Сирия. ТАСС припомня, че по време на операцията \"Извор на мира\", която започна на 9 октомври, Турция установи контрол върху граничната зона между градовете Рас ал Айн и Тал Абияд.", "date": "2019.11.02", "title": "Взрив на пазар в сирийски град на границата с Турция взе най-малко 10 жертви"}
{"url": "https://www.24chasa.bg/novini/article/7742811", "text": "Внучката на покойния американски политик Робърт Ф. Кенеди е починала от свръхдоза. Тя беше открита мъртва в семейното имение в Порт Хианис, Масачузетс, през август тази година. Смъртният акт, който беше публикуван вчера, разкрива, че смесването на лекарства, метадон и алкохол е довело до фаталния край. Лекарствата, които тя е приела и са били предписани, са \"Диазепам\", \"Нитразепам\" и \"Флуоксетин\", съобщава \"Дейли Мейл\". Радиосъобщения показват, че първите пристигнали смятат, че жена е със сърдечен арест (внезапна сърдечна смърт (ВСС) и е откарана в болница Кейп Код в Хианис, където е обявена за починала. 22-годишната Саоарс Кенеди Хил е била студентка в Бостънския колеж. Саоарс е дъщеря на Кортни Кенеди Хил - четвъртото от 11-те деца на Етел и Робърт Кенеди. През 2016 г. младото момиче пише статия за борбите, които е водила и тежката депресия, която е имала и разкрива, че обмисля самоубийство. Семейство Кенеди преживява десетки трагедии от години насам. \"Дали пък над нашето семейство няма някакво проклятие\", пита Едуард Кенеди, братът на убития Джон Кенеди. Именно това проклятие покосява половината от неговите братя и сестри. Президентът Джон Ф. Кенеди е убит в Далас на 22 ноември 1963 г., едва на 46 години. Най-големият син на Джоузеф и Роуз Кенеди, Джоузеф-младши, е убит през август 1944 г., докато служи като пилот на бомбардировачи по време на Втората световна война. 28-годишната Катлийн Кенеди, която се омъжва за Уилям Джон Робърт Кавендиш, маркиз на Харингтон, загива през 1948 г. при самолетна катастрофа във Франция. Съпругът й е убит през Втората световна война. Дядото на Саоарс - Робърт Ф. Кенеди, е адвокат, докато брат му е президент. Той е убит от религиозен фанатик на 42-годишна възраст през юни 1969 г. в хотел в Лос Анджелис по време на кампанията му за президент. През 1984 г. Дейвид Кенеди, племенник на Джон Кенеди и син на Робърт, умира от свръхдоза, а 13 години по-късно брат му Майкъл льо Моан умира при ски злополука. На 16 юли 1999 г. само на 38 години Джон Ф. Кенеди-младши загива при авиокатастрофа, когато самолетът се разбива в Атлантическия океан. При инцидента умира и съпругата му, както и нейната сестра. Дъщерята на Тед Кенеди - Кара, почина от рак на белите дробове през 2011 г. Тя беше диагностицирана с болестта на 40-годишна възраст.", "date": "2019.11.02", "title": "Внучката на Кенеди починала от свръхдоза - смесила алкохол, метадон и антидепресанти"}
{"url": "https://www.24chasa.bg/novini/article/7742855", "text": "Скоро Силвестър Сталоун идва отново в България. За холивудските звезди София вече е утвърдена дестинация за работа - това е една от най-добрите реклами за страната ни! А ето какво неотдавна засне самият Роки и Рамбо:). Това написа премиерът Бойко Борисов в профила си във Фейсбук и публикува видеоклип на актьора.                                                                                                                                                                                                                                                                                                                       ", "date": "2019.11.02", "title": "Борисов: Скоро Сталоун идва пак в България - добра реклама за страната ни (Видео)"}
{"url": "https://www.24chasa.bg/novini/article/7742898", "text": "Премиерът на Великобритания Борис Джонсън се кани изцяло да отхвърли възможността за твърд Брекзит - без сделка с ЕС, в предизборния манифест на Консервативната партия. Това съобщи днес британският в. \"Таймс\", предаде ТАСС, цитирана от БТА. По данни на изданието в документа няма да се споменава лозунгът \"Брекзит на всяка цена\", с който Джонсън тръгна през юли на изборите за партиен лидер и го използва до средата на октомври, когато бе принуден да моли Брюксел за отсрочка. Като основна цел на партията при изборна победа ще се посочи \"незабавно осъществяване на Брекзит\" при условията на сделката между кралството и ЕС от 17 октомври. Британски опозиционери неведнъж са изразявали опасения, че евроскептичното крило в редиците на управляващите консерватори, а и самият Джонсън може да настоят за твърд Брекзит, ако парламентът не одобри в крайна сметка споразумението с ЕС, напомня агенцията. С корекциите в официалната партийна позиция консерваторите разчитат да успокоят избирателите, които се страхуват от евентуален Брекзит без сделка, а също и да привлекат на своя страна онези опозиционери, които са против нов референдум за Брекзит, посочва \"Таймс\". Според вестника новият манифест на консерваторите, който се очаква да бъде представен в средата на месеца, ще съдържа и обещания на правителството да намали данъците, да увеличи бюджетните разходи за социални програми и да акцентира върху борбата с престъпността.", "date": "2019.11.02", "title": "\"Таймс\": Джонсън се кани да отхвърли възможността за Брекзит без сделка"}
{"url": "https://www.24chasa.bg/novini/article/7742901", "text": "Земетресение с магнитуд от 4,7 по скалата на Рихтер е регистрирано в Босна и Херцеговина, съобщи Асошиейтед прес, като се позовава на босненски сеизмолози, предаде БТА. Трусът е предизвикал щети по някои постройки и е предизвикал уплаха след жителите. Епицентърът на земетресението е бил близо до село Турбе в централна Босна, но трусът е усетен в цялата страна. Според Евросредиземноморския сеизмологичен център земетресението е регистрирано в 15,11 часа местно време. Трусът е бил на дълбочина от 10 километра. Епицентърът му е бил на 79 километра северозападно от столицата Сараево. Според босненски медии жителите са съобщили за повредени покриви, пропукани стени и паднали предмети. Информационният портал Кликс съобщава, че жителите на Турбе са излезли извън домовете си от страх от нови трусове. Служителят на службите за гражданска защита Фахрудин Солак е казал, че \"гражданите са доста изплашени, защото това беше силно земетресение, което продължи няколко секунди\". Той допълни, че властите все още събират сведения за щетите. Местната телевизия Н1 съобщи, че земетресението е най-силното в района за последните няколко години.", "date": "2019.11.02", "title": "Силно земетресение от 4,7 разлюля Босна и Херцеговина"}
{"url": "https://www.24chasa.bg/novini/article/7742560", "text": "Ден преди втория тур на местните избори ви предоставяме и пълния списък на всички кандидати за районни кметове в София, Пловдив и Варна. Посочените резултати са от първия тур. Ивайло Цеков ,   - 34.49% Борис Цветков ,   - 27.43 % Ева Митова,   - 39.58% Веселин Жечев,   - 16.87% Любомир Дреков ,   - 31.14% Константин Павлов,   - 28.84% Мария Илиева,   - 28.50% Стефан Стефанов,   - 17.141% Теодор Петков,   - 42.10% Христо Вълчанов,   - 17.68% Даниела Райчева,   - 49.76% Владислав Владимиров,   - 15.11% Иван Чакъров,   - 38.43% Георги Миланов, подкрепен от   - 18.64% Савина Савова,   - 38.41% Васил Кънев,   - 19.04% Петър Митев,   - с 30.72% Николай Александров,   - 27.59% Тодор Кръстев,   - 38.46% Янко Янков,   - с 18.04% Милко Младенов,   - 36.54% Мая Александрова,   - 23.29% Иван Божилов ,   - 38.08% Георги Томов,   - 22.84% Димитър Димов,   - 40.17% Стоян Цветков,   - 19.76% Николай Гюров,   - 34.58% Димитър Сичанов,   – 29.07% Христина Семерджиева,   - 29.85%% Ангел Стефанов,   - 22.23% Николай Терзиев,   - 31.35% Димитър Божилов,   - 25.98% Делян Георгиев,   - 26.54% Цветомир Жеков,   - 26.03% Младен Младенов,   - 37.92% Владимир Петров,   - 21.37% Трайчо Трайков,   - 38.19% Любомир Ковачев,   - 29.31% Димитър Дилчев   - 34.05% Петко Горанов,   - 23.03% Стоян Алексиев 36.81% Атанас Баташки,   - 12.84% Димитър Колев,   - с 38.22% Десислава Йорданова,   - 12.32% Георги Стаменов,   - 38.14% Георги Титюков, \"Кауза Пловдив\" - 15.7% Иван Стоянов,   - 26.32% Илия Матаков ,   - 11.6% Костадин Язов,   - 30.19% Борислав Инчев,   - 16.09% Петя Проданова,   - 41.50% Огнян Кънчев,   - 17.57% Георги Недев,   - 42.34% Иван Иванов,   - 16.17 Христо Христов,   - 46.99% Мария Тодорова,   - 18.01% Ивайло Маринов,   - 48.17% Мартин Златев,   - 25.91%", "date": "2019.11.02", "title": "Балотажите: Вижте пълния списък на кандидатите за районни кметове в София, Пловдив и Варна"}
{"url": "https://www.24chasa.bg/novini/article/7742552", "text": "Държавният дълг на САЩ достигна нов рекорд, надхвърляйки 23 трилиона долара, съобщи Министерството на финансите. При поемането на президентството от Доналд Тръмп дългът беше под 20 трилиона долара, но започна да расте с ускорени темпове поради увеличаване на дефицита на федералния бюджет. През 2019 г. дефицитът възлиза на около трилион долара. Данъчната реформа през 2017 г. от Тръмп и републиканците в конгреса трябва да увеличи бюджетния дефицит с два трилиона долара на десетилетие. Разходите за отбрана също продължават да растат - бюджетът на Пентагона е около 700 милиарда долара годишно, предава БГНЕС. От общо 23 трилиона само 17 трилиона са в ръцете на гражданите и финансовите институции, останалите 6 трилиона са заеми от различни институции на федералното правителство. Анализатори от американската инвестиционна компания \"AllianceBerstein\" изчислиха, че реалният държавен дълг на САЩ достига 1832% от общата икономика.", "date": "2019.11.02", "title": "Държавният дълг на САЩ удари нов рекорд"}
{"url": "https://www.24chasa.bg/novini/article/7742577", "text": "Анализатори предупреждават, че от конфликта между сирийския лидер Башар Асад и турския президент Реджеп Ердоган, както и между Асад и кюрдите, може да се възползва терористичната организация „Ислямска държава“. Фабрис Баланш от Лионския университет обясни пред  , че силата на групировката е в децентрализираната ѝ организация. След ликвидирането на лидера ѝ Ал Багдади тя вече има избран нов лидер, който ще командва 14 хиляди бойци, допълва той. „Във всеки отделен район, където действа Даеш, има по един малък Ал Багдади, който ръководи местните терористи. Самият Ал Багдади бе просто символична фигура“, каза Баланш за предаването „Събота 150“ на програма „Хоризонт“. Тома Пиере от Института за изследване на арабския и ислямския свят в Екс ан Прованс допълни: „Стратегията на Даеш е дългосрочна. Тя трябва да възстанови организационните си мрежи, човешките си ресурси, така че на първо време ще се придържа към партизанска тактика. Ще разширява операциите си постепенно, но това ще отнеме доста време.", "date": "2019.11.02", "title": "Анализатори предупреждават за възможно възраждане на „Ислямска държава“"}
{"url": "https://www.24chasa.bg/novini/article/7742585", "text": "Преди около десетина дни Стоянка Мутафова е получила тежко възпаление на жлъчката. Сега 97-годишната актриса бавно се възстановява в реанимацията на Университетска болница „Лозенец”. Подробности за нейното състояние разказа в предаването „Събуди се” по   нейната дъщеря Мария Грубешлиева-Муки. „Състоянието на майка ми се влоши ненадейно. В болницата установиха, че тя има гной в жлъчката. Поставиха ми две условия – жлъчката да бъде отстранена с операция и силна упойка или тя да се пръсне и Стоянка да си отиде за няколко дни. Трябваше да избера от двете злини - едната. Съгласих се за операцията”, сподели Грубешлиева. „След операцията тя излезе в доста добро състояние. Каза ми, че ме обича и беше доста комуникативна. Малко по-късно обаче се наложи тя да бъде интубирана и вдигна висока температура. Сега се възстановява, но бавно”, допълни Муки.", "date": "2019.11.02", "title": "Дъщерята на Стоянка Мутафова: Майка ми се възстановява бавно (Видео)"}
{"url": "https://www.24chasa.bg/novini/article/7742579", "text": "Предоставяните от Агенцията по геодезия, картография и кадастър /АГКК/ услуги, които гражданите заявяват и получават електронно, са с 30 процента по-евтини от документите на хартиен носител. Скиците и схемите вече са безсрочни, освен ако няма промяна в обстоятелствата за имота, съобщиха от Министерство на регионалното развитие и благоустройството /МРРБ/. Предоставяните от АГКК електронни услуги са същите, като тези, които гражданите и бизнесът могат да получат на гише. Изготвянето на заявените на място или онлайн документи отнема едно и също време в зависимост от срока на услугата - обикновена, за която са необходими 7 дни, или бърза, чийто срок е тридневен. Най-бързият и удобен начин за тяхното заявяване и получаване е по електронен път, чрез Кадастрално-административната информационна система на кадастъра - kais.cadastre.bg. За да може да бъде използвана, е необходимо да се направи регистрация, която отнема няколко минути, обясняват от МРРБ. Заявяването на услуга също не отнема много време. За някои от тях, с цел удостоверяване на данни, е необходимо заявителят да се идентифицира с електронен подпис. Ако гражданите не разполагат с такъв, могат да получат заявения от тях документ в офис, където ще трябва да покажат необходимите документи - за собственост на имот или други, необходими за съответната услуга, допълват от МРРБ. С промени в Закона за кадастъра и имотния регистър и наредби към него инженери по геодезия вече също могат да издават скица на имот или схема на самостоятелен обект. Така се разширява още кръгът от възможните начини, по които гражданите и бизнесът могат получават кадастрални услуги, съобщават още от МРРБ.", "date": "2019.11.02", "title": "Електронните услуги на кадастъра вече са с 30% по-евтини"}
{"url": "https://www.24chasa.bg/novini/article/7742588", "text": "Американският министър на енергетиката Рик Пери отказва да свидетелства в рамките на ръководеното от конгресмените демократи разследване за импийчмънт на президента Доналд Тръмп, предаде Ройтерс. Агенцията се позовава на изявление от вчера на говорителка на министерството на енергетиката. Това е най-скорошният пример за отказ на правителството на Тръмп да сътрудничи на разследването в Камарата на представителите, информира БТА. Тръмп заяви на 17 октомври, че Пери ще подаде оставка от министерския си пост и ще се оттегли до края на година, припомня Ройтерс. Пери, и.д. бюджетен директор на Белия дом Ръсел Вот и двама други служители бяха призовани да свидетелстват пред три комисии в Камарата на представителите във връзка с разследването. Разследването се фокусира върху телефонния разговор на Тръмп от 25 юли с президента на Украйна Володимир Зеленски, в който Тръмп е поискал от Зеленски да разследва неговия опонент и потенциален съперник на президентските избори догодина Джо Байдън. Демократите обвиняват Тръмп в това, че е злоупотребил с властта си и се е опитал да окаже натиск върху Украйна, за да се намеси в американските избори в полза на Тръмп.", "date": "2019.11.02", "title": "Рик Пери отказва да свидетелства по делото срещу Тръмп"}
{"url": "https://www.24chasa.bg/novini/article/7742587", "text": "Израелската военна авиация нанесе удари по ивицата Газа рано тази сутрин, след като от палестинския анклав бяха изстреляни десет ракети срещу Израел, предаде Асошиейтед прес, цитирана от БТА. Израелските изтребители са нанесли удари по терористични цели в Газа, заяви израелската армия в изявление. Палестинските медии съобщиха за няколко авиоудара, насочени срещу обекти за подготовка и постове, свързани с ислямисткото движение Хамас, което контролира ивицата Газа, и с други организации. До момента няма информация за ранени. Късно снощи десет ракети бяха изстреляни в рамките на няколко минути срещу Южен Израел и причиниха щети на една къща. Няма информация за загинали. Израелската полиция съобщи, че шрапнел е нанесъл щети на къща в град Сдерот. Според израелската армия срещу територията на Израел първоначално са били изстреляни седем ракети, които са били прехванати от израелската система за противовъздушна отбрана \"Железен купол\". Няколко минути по-късно били изстреляни още три ракети, като само една от тях е била прехваната. Нито една палестинска групировка не пое отговорност за изстрелването на ракетите, отбелязва Асошиейтед прес.", "date": "2019.11.02", "title": "Израелската авиация нанесе удари по ивицата Газа"}
{"url": "https://www.24chasa.bg/novini/article/7742619", "text": "Мир на душата на всички починали наши близки! Дълбок поклон пред паметта на войниците и офицерите, които са жертвали живота си за свободата на България! Това написа премиерът Бойко Борисов на страницата си във Фейсбук на Архангелова задушница.                                                                                                                                                                                                                                                                                                                       ", "date": "2019.11.02", "title": "Борисов: Дълбок поклон пред паметта на войниците и офицерите"}
{"url": "https://www.24chasa.bg/novini/article/7742596", "text": "Германският канцлер Ангела Меркел заяви днес, че страната й ще похарчи един милиард евро през следващите пет години за проекти за зелена мобилност в Индия, предаде Ройтерс, цитирана от БТА. Меркел, която при визитата си в Индия е придружавана от няколко германски министри, се срещна вчера в Делхи с индийския премиер Нарендра Моди. Фокусът на обсъжданията е върху търговията, инвестициите, регионалната сигурност и климатичните изменения. Германия е най-големият търговски партньор на Индия в Европа, отбелязва Ройтерс. В Индия действат над 1700 германски компании. Германски средства ще бъдат използвани за финансирането на няколко проекта, посветени на опазването на околната среда, като например въвеждането на електрически автобуси, които да заменят дизеловите (използвани за нуждите на обществения транспорт в градовете).", "date": "2019.11.02", "title": "Германия дава 1 млрд. евро за зелена мобилност в Индия"}
{"url": "https://www.24chasa.bg/novini/article/7742583", "text": "Дело срещу шофьор, опитал да убие колега заради отнето предимство  в Свищов преди 5 години, тръгва в Апелативния съд във Велико Търново. Със своя присъда от 14.11.2018 г.  Окръжният съд  във Велико Търново признал подсъдимия Кирил К. за виновен в това, че на 12.10.2014 г. в гр. Свищов, чрез използване на огнестрелно оръжие - пистолет \"Глок\" 19 SET, калибър 9х19 мм и произвеждане на изстрел с него, направил опит умишлено да умъртви Марин Д., като му причинил огнестрелно нараняване, проникнало в гръдната кухина с канал, преминаващ през белодробния паренхим. Опитът оставал недовършен само заради оказана навреме медицинска помощ - оперативно лечение в УМБАЛ \"Проф. д-р. Георги Странски\" в гр. Плевен. Според обвинителния акт, екшънът се разиграл на ул. \"Студентска\" в гр. Свищов. Подсъдимият управлявал лек автомобил по улицата, а пострадалият се е включил в движението от странична улица с управляван от него товарен автомобил \"Татра\". Кирил бил афектиран от маневрата за включване в движението на камиона, която възприел като отнемане на предимството му. С маневра принудил водача на товарния автомобил да спре. Подсъдимият излязъл от колата, като взел оръжието със себе си. Доближил кабината на товарната машина, където между двамата водачи протекла свада, приключила с произвеждането на изстрел.  Първоинстанционният съд осъдил Кирил К. на 15 години лишаване от свобода, които да изтърпи при първоначален строг режим. Той трябва да заплати на пострадалия Марин Д. сумата от 60 000 лева като обезщетение за претърпените неимуществени вреди в резултат от престъплението. Делото в Апелативен съд – Велико Търново е образувано на основание въззивна жалба от защитника на подсъдимия.", "date": "2019.11.02", "title": "Мъж, прострелял шофьор заради отнето предимство, жали 15 г. решетки"}
{"url": "https://www.24chasa.bg/novini/article/7742628", "text": "Вицепремиерът Каракачанов и евродепутатът Джамбазки с остри позиции срещу Макрон. Искат бърза реакция на Министерството на външните работи  Изказване на френския президент Еманюел Макрон предизвиква острата реакция на заместник министър-председателя Красимир Каракачанов. Той иска реакция от МВнР. Ето какво написа Каракачанов във \"Фейсбук\": Изказването на френския президент Макрон, че предпочита мигранти от Африка вместо \"български и украински банди\" е поредната проява на политическа арогантност и високомерие, демонстрирани от един от настоящите лидери на някогашната Антанта. В навечерието на 100 години от подписването на Ньойския договор в Париж подобно поведение показва, че историческите грешки не са научени от т.нар. политически елит на Европа. Това, че Макрон предпочита мигранти от Кот д'Ивоар си е негово право и мен не ме интересува. Не мога обаче да подмина с лека ръка квалификацията на българите като \"банди\". Това е недопустимо и обидно. Нека не забравяме, че точно преди 100 години, именно във френската столица, под натиска от Съглашението е подписан един от най-мракобесните договори, които пренареждат насилствено картата на Балканите и оставят тежка кървава следа в последващата история на балканските народи. Подобно поведение през 21-ви век, независимо от вложения в него смисъл, е дипломатически недопустимо. ЕС в своята същност е общност, която трябва да работи за еднакво спазване на човешките, икономическите и политически права на гражданите на държавите членки. Свободното придвижване на хора, стоки и услуги, залегнало в неговата философия, е един от водещите принципи. Демонстрацията на незачитане, декларирането на поведение на двойните стандарти във всички области на живота спрямо страните от бившия Източен блок е всъщност отричане на Договора за Европейския съюз и на Договора за функционирането му. Като заместник министър-председател на Република България категорично се противопоставям на подобни опити за дискредитиране на името на държавата и погазване на правата на българските граждани. Който е имал колонии, да се оправя с наследството, оставено от някогашното им управление. Българските граждани обаче са равноправни граждани на ЕС и аз няма да допусна който и да е да се гаври с моите сънародници. Ето защо настоявам Външно министерство да реагира на поредната проява на високомерие, обидно отношение и неуважение към българския народ. Евродепутатът Ангел Джамбазки също реагира гневно, като публикува в страницата си в социалната мрежа следното изказване: Изявлението на френския президент Еманюел Макрон за това, че предпочита мигранти от Африка пред български банди е елементарна манипулация, опитваща се по недопустим начин да свърже България с престъпност. Да не говорим, че по техните собствени стандарти подобно обобщение си чист расизъм. Да, именно расизъм. Настоявам за незабавно обяснение и извинение и ще го търся. Това е все едно цяла Франция да бъде свързана с колаборацията с нацисткия режим или с ужасните деяния на френските колонизатори в африканските и задокеанските територии на тази страна. Изявлението на Макрон е скандална демонстрация на обратна дискриминация и ясно потвърждава всичките ни твърдения за обидни двойни стандарти - такъв е и планът \"Макрон\", целящ съсипването на българския транспортен бизнес. Такива са и двойните стандарти, поради които страната ни е държана извън Шенген и еврозоната. Скандално е президентът, срещу когото протестират стотици хиляди французи в цяла Франция в продължение на месеци и който не може да овладее ширещата се престъпност от африкански банди в редица френски градове - точно този президент да говори за някакви банди, от която и да е източноевропейска страна. Ако президентът Макрон има поне малко мъжество, вероятно би посочил истинските причини да предпочита африканци пред европейци, каквито са българите от повече от 1300 години? Ако президентът Макрон има поне малко мъжество, вероятно би се съгласил, че не източноевропейци, а африкански банди вилнеят в разширяващите се етнически мюсюлмански гета във все повече френски градове. Имайте поне малко мъжество и бъдете докрай откровен в причините за своите предпочитания. Едно стана ясно със сигурност - изявлението на Макрон за пореден път доказва наличието на системни усилия на западноевропейските лидери да бъде извършена невиждана подмяна на населението на Европа чрез незаконно насърчаване на мигрантска вълна. Това вече видяхме от редица изявления на канцлера Меркел, видяхме го от Глобалния план за миграция на ООН, подписан в Маракеш на 11/12 декември 2018 г., от който по настояване на ВМРО България остана встрани. Виждаме го и днес в изявлението на френския президент Макрон. Това изявление е обидно преди всичко за френската президентска институция и за Франция като европейски лидер. Това изявление е обидно и като ярко доказателство за духа на обратната дискриминация в главите на високопоставени западноевропейски лидери.Точно затова България досега не получи покана нито за Шенген, нито за еврозоната - друг въпрос е дали изобщо се нуждаем от това. Но не заради интереса на България ние не получаваме такава покана, а поради двойните стандарти, които царят в Западна Европа спрямо източноевропейските страни. Това е едно исторически погрешно отношение, което винаги в историята е коствало висока цена. Господин президент Макрон, великото минало на страна като Франция има всички основания да се срамува от Вас заради Вашето изявление!", "date": "2019.11.02", "title": "Каракачанов и Джамбазки с остри позиции срещу Макрон"}
{"url": "https://www.24chasa.bg/novini/article/7742638", "text": "Пловдивският рентгенолог д-р Иван Димитров, който застреля рецидивиста Георги Джевизов в двора на къщата си, отново се изправя пред Темида. На 18 юли т.г. той бе оправдан за убийство при превишаване на пределите за неизбежна отбрана и получи 2 г. условно за незаконно притежаване на пистолет „Валтер” и 17 патрона. Прокуратурата и близките на жертвата са протестирали наказанието. Делото е насрочено за 5 ноември в апелативния съд в Пловдив. „Д-р Иван Димитров не е обжалвал присъдата си. Окръжните магистрати правилно го оправдаха, тъй като е действал в условията на неизбежна отбрана”, заяви пред „24 часа” адвокатът му Георги Кутрянски. Според събраните доказателства на 1 март 2018 г. вечерта Джевизов по прякор Жоро Плъха влязъл в гаража на медика, за да краде. Бил е под влияние на морфин. Д-р Димитров забелязъл, че помещението на двора свети, взел оръжието и слязъл да провери какво става. Апашът бил натрупал вещи на входа, приготвени за изнасяне. „Стой, полиция, легни на земята”, извикал лекарят и произвел изстрел във въздуха. Джевизов хвърлил нож и го ранил в крака, а с метална табела го улучил по ръката. Тогава д-р Димитров стрелял по него. Куршумът попаднал в гърдите. Плъха успял да се измъкне, изминал около 200 м и се свлякъл върху капака на автомобил, паркиран до областната управа в града. На следващата сутрин го открил минувач, а на 3 март медикът бе задържан. Арестът му предизвика граждански протести, тъй като първоначално съпругата на рентгенолога твърдеше, че Джевизов е атакувал дома им, в който е била и тя с двете малолетни деца. Впоследствие се оказа, че по това време са се намирали при родителите й в с. Крумово.", "date": "2019.11.02", "title": "Пловдивският лекар, застрелял крадец, пак на съд"}
{"url": "https://www.24chasa.bg/novini/article/7742065", "text": "Главното управление на Генералния щаб на Въоръжените сили на Русия, известно със съкращението ГРУ, е централният орган за разузнаване на Въоръжените сили на Русия и орган за външно разузнаване на Министерството на отбраната на страната. Занимава се с всички видове разузнаване - агентурно, космическо, радиоелектронно и др. Структурата, числеността и финансирането му представляват държавна тайна. Негов ръководител към момента е Игор Олегович Костюков. Началникът на ГРУ е подчинен на началника на Генералния щаб на Въоръжените сили (ГЩ на ВС на РФ) и на министъра на отбраната. През ноември 1918 г. Революционнният военнен съвет на републиката (РВСР) утвърждава щат на Полевия щаб на РВСР, в чиято структура влиза Регистрационно управление (РегистрУпр) с функции по координиране усилията на разузнавателните органи и подготовка на разузнавателната информация на Полевия щаб. РегистУпр става първият централен орган на военноагентурното разузнаване и военното контраразузнаване. Секретната заповед за щата на Полевия щаб е с дата 5.11.1918 г., която е приета за професионален празник - Ден на военния разузнавач. Оттогава военното разузнаване претърпя редица структурни промени до вливането на ГРУ през 1992 г. в състава на Генералния щаб на Въоръжените сили на Русия. Сега действащото Главно управление на ГЩ е образувано през 2010 г. след преименуването от ГРУ на ГЩ на ВС на РФ. На 24.10.1950 г. е подписана директива на военния министър на СССР с гриф секретно за създаването на подразделение със специално предназначение (СпецНаз) за действие в дълбокия тил на противника. а при необходимост и ред действия, насочени срещу командването на противниковите войски, отстраняване на командири на армии и на политически лидери на страни агресори, унищожаване на пунктове за управление, ракетни установки, самолети на стратегическата авиация, атомни подводници, нарушаване на връзки, електроснабдяване, разрушаване на транспортни комуникации, всяване на паника и внасяне на хаос във военното и държавното управление на страни агресори. Подразделения и част на СпецНаз на ГУ изиграват важна роля във войната в Афганистан, а след това и в операции на територията на Чечня. Приоритет на ГРУ е работата по придобиване на секретни данни, материали и чуждестранни образци на съвременна техника. Резидентурите на военното разузнаване не отстъпват на резидентурите на Службата за външно разузнаване, но имат по-малък обем финансиране, действайки при това по-агресивно и целенасочено. - обезпечаване на президента на Русия, Федералното събрание, правителствата, министъра на отбраната, началника на ГЩ на ВС, Съвета за сигурност на страната с разузнавателна информация, необходима за вземане на решение в политическата, икономическата, отбранителната, научно-техническата сфера и екологията; - осигуряване на условията, способстващи за успешното реализиране на политиката на Русия в областта на отбраната и сигурността; - съдействие за икономическото развитие, научно-техническия процес на страната и военнотехническото обезпечаване на сигурността на Русия.  Структурата на военното разузнаване преживяла множество трансформации, като към момента по данни от открити източници включва 13 основни управления и 8 спомагателни отдели и управления: - 1-о управление - европейски страни (без Великобритания); - 2-о управление - страни от Северна и Южна Америка, Великобритания, Австралия и Нова Зеландия; - 3-о управление - страни от Азия; - 4-о управление - страни от Африка; - 5-о управление - управление на оперативното разузнаване; - 6-о управление - управление на радиотехническото разузнаване - ОсНаз; - 7-о управление - управление НАТО - 8-о управление - управление на СпецНаз; - 9-о управление - управление на военните технологии; - 10-о управление - управление на военната икономика; - 11-о управление - управление на Стратегическите доктрини и въоръжения; - 12-о управление - “Информационна война”; - управление “Космическо разузнаване” - управление “Кадри” - оперативно-техническо управление; - управление на външните отношения; - “Информационна служба” - “Архивен отдел” В структурата на ГРУ влизат два научноизследователски института, намиращи се в Москва, известни като “6-и” и “18-и” научноизследователски институти.", "date": "2019.11.02", "title": "Какво е това ГРУ"}
{"url": "https://www.24chasa.bg/novini/article/7742636", "text": "След активната външнополитическа дейност на турския президент Реджеп Тайип Ердоган от последните месеци - военната операция в Североизточна Сирия, насочена срещу кюрдските терористични групировки и целяща създаване на зона за сигурност, меморандумът от Сочи, главоболията с Вашингтон и др., държавният глава насочи вниманието си към вътрешната политика. Близки до президента източници твърдят, че сега вниманието му е изцяло ориентирано към укрепване на единството в управляващата Партия на справедливостта и развитието /ПСР/. Главната му стратегическа цел е да предотврати отлива на кадри от ПСР към новите дисидентски формации, които готвят да регистрират в близко бъдеще бившите му съратници - бившият премиер Ахмет Давутоглу, бившият вицепремиер Али Бабаджан и бившият президент Абдуллах Гюл. Според някои източници Давутоглу ще регистрира новата си партия до края на тази година, а Бабаджан-Гюл ще регистрират своята формация в края на тази или началото на следващата година. Все с тази цел датата на провеждането на конгреса на ПСР е изтеглена с една година напред. Също така важен момент от тази стратегия е сдобряването с водещи в близкото минало личности, дистанцирали се от ПСР заради несъгласие с политиката на партията, включително и на Ердоган, които било открито, било завоалирано го критикуваха. Загубата, която претърпя ПСР на местните избори, на които основната опозиционна Народнорепубликанска партия /НРП/ спечели контрола на големите метрополии начело с Истанбул, извади на преден план проблеми, говорещи за дълбоко разслоение в ПСР. Твърди се, че Ердоган е подготвил план, според който ще смени състава на почти половината от местните структури на ПСР, което ще позволи връщането на отговорни позиции на личности - обидени или разочаровани от партията, които са били изолирани от активна дейност. Президентът в една от последните си речи подсказа, че предстоят сериозни промени в редовете на ПСР и увери: \"Няма спиране, продължаваме напред\". Хиляда четиристотин и петдесет делегати се очаква да присъстват на големия конгрес на ПСР, който се планира да се състои вместо през 2021 г., една година по-рано, а именно догодина. Предвижда се около 400 местни ръководители, изолирани от ПСР, да бъдат върнати в партийните редици и да работят за просперитета на ПСР в светлината на президентските избори, които предстоят през 2023 г.и са от жизненоважно значение за Ердоган.", "date": "2019.11.02", "title": "Ердоган стяга партията си за отпор срещу дисидентите"}
{"url": "https://www.24chasa.bg/novini/article/7742650", "text": "Повече от 10 дни няма и следа от изчезналото дете в стражишкото село Николаево. Момченцето, на година и половина, е обявено за общодържавно издирване, но засега без резултат. Като сцена от филм на ужасите бащата Стоян разказва за момента, в който губи сина си от поглед. В показанията на семейството пред разследващите разминаване няма. Близките на Мариян продължават да мислят, че синът им е отвлечен. Призивите им за помощ в социалната мрежа не спират, а намеците, че са продали детето ги огорчават, съобщава  Случаят е мистерия за всички в селото. Районът е претърсен и хората се надяват вече на чудо. От полицията твърдят, че издирването на детето продължава, но отказват коментар. Призоваха и гражданите за съдействие. Проверени са няколко сигнала, но следи към изчезналото дете няма.", "date": "2019.11.02", "title": "Вече 10 дни без следа от изчезналото в с. Николаево дете"}
{"url": "https://www.24chasa.bg/novini/article/7742659", "text": "Трима дилъри на гласове от различни села във Великотърновско са в ареста за 72 ч. и са им повдигнати обвинения за търговия с гласове от Районната прокуратура в Горна Оряховица. 65-годишен с инициали М.М. и прякор Путаша от Петко Каравелово, А.М. на 56 години от село Драганово и 38-годишния Т.Т. от Първомайци са привлечени като обвиняеми за това, че в периода 17-27 октомври на територията на община Горна Оряховица са организирали предлагането на парични средства на гласоподаватели, за да ги склонят да упражнят избирателното си право в полза на определен кандидат за кмет на Горна Оряховица. Според близки до разследването мизата варирала от 30 до 100 лв. за глас, а парите щели да се платят срещу снимана с телефона бюлетина в търмната стаичка. Работата по разплитане на престъпната схема тръгна след разследване на Нова телевизия. Прокуратурата в Горна Оряховица се самосезира и започна дело, което заради голяма фактическа и правна сложност бе преобразувано в следствие. Тримата цигани -изборни търговци, се оказали оковани с белезници в петък. В понеделник прокуратурата ще решава дали да им поиска постоянен арест. Ако бъдат признати за виновни, ги грози от 1 до 7 години затвор и глоба он 10 до 25 000 лв.", "date": "2019.11.02", "title": "Закопчаха трима дилъри на гласове преди балотажа в Горна Оряховица"}
{"url": "https://www.24chasa.bg/novini/article/7742468", "text": "Гъст пушек и остра миризма на пластмаса обхванаха вчера вечерта пернишките квартали „Тева“, „Димова махала“, „Твърди ливади“ и „Мошино“. Причината са запалени купчини с електронни платки в района на бившия завод „Мир“, съобщава  По случая има задържани лица и предстои образуване на досъдебни производства.", "date": "2019.11.02", "title": "Има задържани след обгазяване на Перник"}
{"url": "https://www.24chasa.bg/novini/article/7742057", "text": "Изгоненият от България руски шпионин се е опитал да вербува директор на българска служба с достъп до класифицирана информация. Това обяви премиерът Бойко Борисов в интервю за Би Ти Ви. По думите на Борисов самият служител му е съобщил за опита да бъде вербуван, след което са предприети съответните действия. “Чест прави поне до днес на Руската федерация, че не реагира реципрочно. Путин ме познава добре, знае, че не се поддавам на натиск и не изгоних руски дипломати, когато всички гонеха. Но когато дипломат на висок пост го хвана да вербува мои началници, мигновено го парирам. Ако пратя шпионин да вербува някой от началниците на служби на президента Путин, гоненето ще му е малко наказание”, каза още Борисов. Той допълни, че човекът от българските служби, за когото е имало опит да бъде вербуван, е бил коректен към родината си, като е разказал всичко навреме. Изгоненият руски дипломат Владимир Русяев бил главният резидент на руското военно разузнаване за целия Балкански полуостров. В София идвали руските шпиони от другите държави на Балканите да получават задачите си. В структурата на руското разузнаване България е била хъб на наследника на ГРУ, или както днес се нарича, Главное управления Генерального Штаба Вооруженых сил Росийской Федерации. В София е бил хъбът на военното разузнаване, а в Белград е базирано външното цивилно разузнаване на Кремъл. Изгоненият дипломат бил много нахален и арогантен и се държал като у дома си. Той почти открито уреждал конспиративните си срещи с български висши военни, като им обещавал пари, повишение в службата и други облаги срещу получаването на военна информация. Срещите му продължили в контролирана от ДАНС среда и така българските служби се сдобили с безспорни видеодоказателства за шпионската му дейност у нас. След разобличаването му са проведени дискретни разговори с руското посолство и било договорено той да напусне България без много шум. Вероятно заради преговорите за газовия хъб българското правителство не искало да бъде рязко с Москва. Затова извикали посланик Анатолий Макаров и възпитано му обяснили, че техният резидент е лично хванат в класически шпионаж - да предлага пари на български офицер срещу военна информация. От руското посолство само попитали има ли доказателства за това. Българските власти ги уверили, че прокуратурата разполага с неопровержими улики. Трябвало е да излети от България на 28 октомври по обед с купен вече билет, той обаче остава в София и руският посланик заявява, че искат официална нота, че Русяев е нежелан. Такава нота е връчена в рамките на 24 часа и Русяев напуска България на 30 октомври. Това се случва, защото руснаците са подслушали разговор на висши български представители, от който се разбрало, че това е разследване на прокуратурата и ДАНС, а не натиск от съюзниците, и Нещо, което очевидно българското правителство не искало, за да не влиза в конфликт с Москва. Факт е, че българските власти въпреки усилията им да бъдат дипломатични твърдо и непоколебимо реагират на руската наглост, което направило много добро впечатление на съюзниците ни и особено на тези от тях, които са също са обект на руско вмешателство напоследък. Показателно че, че първото съобщение кой е изгоненият руснак дойде от украински сайт. Русяев се интересувал от информация за видове въоръжени сили, разстановка, разходи за отбрана, ново въоръжение - за нашите и на съюзниците ни армии и флот. И досега, като се каже руски шпиони, човек си представя разни агенти за влияние, които полагат усилия и харчат пари, за да може да се чете Достоевски. Във въпросния случай става дума за класически шпионаж за въоръжения, разстановка, видове боеприпаси, което навежда на мисълта, че Смущаващото в данните от разследването е, че освен с доблестния български офицер, който не предаде родината си, Русяев е имал контакти на различни нива с висши офицери у нас и е действал с чувство за недосегаемост. Особено смущаващи са обещанията за кариерно развитие, което той е обещавал в замяна на предателството. Украински сайт първи съобщи, че изгоненият от София дипломат е Владимир Русяев. Официално нито разследването, нито контраразузнаването потвърдило името му. Източници на “24 часа” от Министерство на външните работи неофицално потвърдиха, че наистина е Русяев, за когото се знае, че е бил вицеконсул в Барселона и после в Аржентина. Женен е, с една дъщеря, които са още в България. В официалната му биография като адрес в Москва е записана улица “Народнаго ополчения д. 50”. Което е адресът на академията на ГРУ. Между другото в повечето страни, членки на НАТО, военните са длъжни да докладват незабавно на контраразузнавателните служби, ако имат случайна среща с руски дипломати. Редно е и за българските офицери да се въведе такова изискване. И изобщо с дипломати от несъюзнически страни. Защото например акредитираните представители на Руската федерация в София са над 200 души. Това едва ли са само консули, които се грижат за живеещите в Поморие рускини, избягали от студа в Архангелск. Вторият важен извод е да се осъзнае Русия като вражеска държава. Ключов момент във когато български офицери се срещат с руски дипломати. Това е ставало на софри в София и други градове, обикновено на разни русофилски мероприятия и чествания. Изгонването на Русяев е важно и заради друго - прекъсва се чувството на недосегаемост, с което са действали руските резиденти у нас. Друг ключов момент е, че това е чисто българско разследване, изцяло в рамките на закона, а не е сведена от чужбина акция, козируване на съюзниците, а смел акт, който напомня Съединението и Сръбско-българската война. Когато смели български офицери, контраразузнавачи и разследващи се изправят срещу Големия брат и вечната дружба, която в наши дни се оказва заплаха за териториалната ни цялост. “Курица не птица, Болгария не за граница”, май е време да се сложи край на тази максима. И е нужна малко по-голяма бдителност при разговорите по телефон и изобщо в действията на българските официални служители. Защото България се оказва цел, и то главна на дейността, на ГРУ и е важно това да се разбере от всички и всеки българин да премисля добре действията си, ако иска да продължи да живее в свободна и благоденстваща България, част от Запада, а не “освободена” територия. Защото извършваният шпионаж не е в името на общото минало, а с цел завладяване.", "date": "2019.11.02", "title": "Мрежата остана без паяк"}
{"url": "https://www.24chasa.bg/novini/article/7742463", "text": "Руските военни все още не могат да потвърдят смъртта на лидера на терористичната организация \"Ислямска държава\" Абу Бакр ал Багдади, заяви руският външен министър Сергей Лавров, цитиран от ТАСС и БТА. Лавров каза това в интервю за аналитично предаване по телевизия \"Росия 24\". Външният министър отбеляза, че руските военни изследват допълнителни факти, свързани с разпространената от САЩ информация за гибелта на Ал Багдади. \"Руското министерство на отбраната вече направи коментар във връзка с Абу Бакр ал Багдади. Искаме да получим допълнителна информация. Всичко беше обявено в тържествен и ликуващ стил, но нашите военни все още изследват допълнителни факти и не могат да потвърдят голяма част от това, което заявиха САЩ\", изтъкна Лавров. \"Въпреки това ликвидирането на терористи, ако то наистина се е случило, е, предполагам, положителна стъпка\", каза министърът. Американският президент Доналд Тръмп съобщи за ликвидирането на лидера на \"Ислямска държава\" на 27 октомври, припомня ТАСС. Тръмп заяви, че Ал Багдади е бил убит при специална операция на американските сили в сирийската провинция Идлиб. Руското министерство на отбраната заяви, че не разполага с достоверна информация за смъртта на Ал Багдади. Международната общност определи ликвидирането му за важна, но не и за решаваща стъпка в борбата с тероризма.", "date": "2019.11.02", "title": "Лавров: Русия все още не може да потвърди смъртта на Абу Бакр ал Багдади"}
{"url": "https://www.24chasa.bg/novini/article/7742466", "text": "Евентуалната процедура за отстраняване на президента Доналд Тръмп разделя избирателите в САЩ, сочат резултатите от оповестени вчера анкети, предаде ДПА. По усреднени данни от няколко проучвания около 48 на сто от американците подкрепят импийчмънта, а 44 процента са на противоположното мнение. Привържениците на демократите са твърдо \"за\", а на републакците - твърдо против, информира БТА. Данните са от уебсайта за социологически анализи, политика, икономика и спорт \"Файв търти ейт\" (Пет-трийсет-осем). Администраторите на сайта казват, че калкулацията е въз основа на всички намерени от тях проучвания от типа \"да или не\" за евентуалната процедура срещу Тръмп. Те добавят, че сега, след като демократите в Камарата на представителите започнаха официално разследване за изпийчмънт, уебсайтът ще продължи да издирва проучванията на общественото мнение чрез специален софтуер.", "date": "2019.11.02", "title": "Избирателите в САЩ са разделени  мненията си за евентуалния импийчмънт на Тръмп"}
{"url": "https://www.24chasa.bg/novini/article/7742472", "text": "По решение на Светия Синод на Българската православна църква - Българска патриаршия, днес на Архангелова задушница, от 9.00 часа в Троянския манастир \"Успение Богородично\", ще бъде отслужена архиерейска заупокойна Света литургия за седем години от кончината на българския патриарх Максим. Това съобщиха от Българската патриаршия. След това, към 10.30 часа, ще има и панихида за приснопаметния първойерарх на БПЦ - патриарх Максим. На 6 ноември ще се изпълнят седем години от кончината на българския патриарх Максим. Той се представи пред Бога на 6 ноември 2012 г., след като води Българската православна църква повече от четиридесет години, посочват от БПЦ. Патриарх Максим е роден на 29 октомври 1914 г. в село Орешак, Троянско, в семейството на Пена Борджукова и Найден Минков Рачев. Кръстен е с името Марин Найденов Минков. На 7 март 1971 г. патриарх Кирил се представи в Господа и от 13 март до 4 юли 1971 г. митрополит Максим е наместник-председател на Светия синод. На 25 юни 1971 г. Светият синод в пълен състав пристъпва към избора на трима митрополити, достойни за патриаршеския престол. На 4 юли 1971 г. след Божествена Света литургия, извършена в синодалния параклис \"Св. цар Борис\" в София, членовете на Патриаршеския избирателен църковно-народен събор, всичко 101 души, се събират в големия салон на Синодалната палата, за да изберат български патриарх и Софийски митрополит. След гласуването изборното бюро преброява подадените писмено гласове и председателят на изборното бюро обявява Ловчанския митрополит Максим за законно и канонично избран от клира и народа български патриарх и Софийски митрополит. Списъкът на подписалите акта 101 избиратели, както и всички документи, отнасящи се до Църковно-народния патриаршески избирателен събор, състоял се на 4 юли 1971 г. в София, са издадени още същата година от Синодалното издателство в специален сборник. Патриарх Максим е начело на БПЦ от 4 юли 1971 г. до 6 ноември 2012 г.", "date": "2019.11.02", "title": "Заупокойна литургия за 7 години от кончината на патриарх Максим"}
{"url": "https://www.24chasa.bg/novini/article/7742478", "text": "В Чънду, административният център на провинция Съчуан, бе пуснат в движение първият градски автобус с 5G технологии. Той ще движи по 28-километров маршрут два пъти седмично, и в него пътниците могат да видят редица 5G елементи като IPTV програми, популярни туристически атракции в реално време и нисколатентни игри с очила с виртуална реалност, информира  Изкуствен интелект пък дава възможност за предаване на данни за пътническия поток в реално време, както и да следи за поведението на пътя на другите водачи. От Чъндуската група за обществен транспорт, която оперира автобуса, коментираха, че 5G технологиите ще имат широко приложение в градския транспорт като интелигентно диспечерско насочване, анализ на поведението на водача, лицево разпознаване на пътниците и плащане на билети чрез сканиране на лицето.", "date": "2019.11.02", "title": "В Чънду пуснаха първия градски автобус с 5G технологии"}
{"url": "https://www.24chasa.bg/novini/article/7742117", "text": "Представете си, че освен личен лекар, личен адвокат, личен счетоводител, си имате и личен диджей. Той да е на разположение 24 часа в денонощието и да ви пуска музика според моментното настроение. Вместо радио, докато си вървите по улицата със слушалки на ушите, слушате миксове от песни, която вашият персонален DJ е подбрал за вашето моментно настроение. Това не е научна фантастика, а реалност. Добре дошли в света на стрийминг платформите - Spotify, Apple Music, TIDAL, Deezer, Amazon Music, Google Play. Това са дигитални приложения, които позволяват да избирате и слушате музика сред милиони заглавия и изпълнители. Чрез плейлистите си те правят почти същото, което и радиото - забавляват ви, докато тичате в парка, шофирате на път за работа или си почивате на дивана вкъщи, но без реклами. Чисто забавление и емоционално зареждане, което се побира в джоба на дънките и е винаги с вас. Можете да слушате както онлайн, така и офлайн, можете да ползвате готови плейлисти, а може и сами да си създавате такива. Просто избирате желаните песни и натискате бутона Play. Стрийминг платформите обезсмислиха пиратското сваляне на mp3 от торентите. Срещу десетина лева на месец получавате неограничен достъп до целия световен океан от песни, албуми и видеоклипове с най-добро качество, включително много ексклузивно съдържание като концерти, шоу програми, подкасти, събития на живо и др. Следващия път, когато влезете в метрото, се огледайте колко души пътуват със слушалки на ушите. Повечето от тях са абонати на Spotify или TIDAL. Стриймингът увеличава значително потреблението на музика. Проучване на IFPI (Международна федерация на звукозаписната индустрия) в 12 държави показва, че за миналата година хората са слушали средно по 18 часа музика на седмица. Това се равнява на 2,6 часа музика (или 52 песни) на ден. Бумът на стрийминг платформите личи от данните за приходите на музикалната индустрия по света. Пак според последния доклад на IFPI приходите от стрийминг услуги на музикалните компании вече представляват 47% от всички приходи на индустрията, като отдавна са изпреварили традиционни източници на печалба като продажби на CD и DVD с музика. Само за последната година приходите от стрийминг отчитат ръст от цели 34%. Голяма заслуга за бума на стрийминг платформите по света и у нас имат телекомите, които се стремят да предоставят услуги с добавена стойност на своите абонати. За да привлекат повече клиенти, те вкарват в месечните си пакети безплатно ползване на музикални платформи. Най-големият телеком у нас Vivacom например предлага на абонатите си пакети с неограничен достъп до TIDAL. А1 и “Теленор” също предлагат безплатни музикални платформи за абонатите си. Повишеният интерес на хората към музиката в дигиталните платформи се дължи до голяма степен на т.нар. плейлисти - компилации от песни, които платформите за стрийминг подреждат и предлагат на потребителите си. Плейлистите позволяват слушане на сходни по характеристика песни без усилие от страна на потребителя. За създаването им се грижат най-често “куратори”. Това са музикални редактори, наети от платформи като Spotify и TIDAL, които съчетават песни в общ списък за излъчване (плейлист). Има и плейлисти, създадени от самите музиканти или влиятелни потребители с хиляди последователи. Музикалните компании също си “отглеждат” собствени плейлисти.   “Плейлистите са важни, защото филтрират огромното количество нова музика. Всеки ден в Spotify се появяват над 4000 нови заглавия! Плейлистите дават възможност на хората да се ориентират в този океан от съдържание, а изпълнителите получават шанс да се откроят. В развитите пазари плейлистите са и основният инструмент за промотиране на нова музика”, коментира Станислава Армутлиева, управител на “Вирджиния рекърдс”, която представлява гиганта Sony Music в България. Под нейния лейбъл в България творят музиканти като Павел и Венци Венц, Михаела Маринова, Дара, Йоана, Алма, Ева Пармакова, 4Маджик и др. Повечето плейлисти на Spotify и TIDAL комбинират музиката, която обичате, с песни, които все още не сте чували, но вероятно ще ви харесат, според вашите навици на слушане. Софтуерът им е базиран на изкуствен интелект, който разпознава любимата музика на всеки потребител. Щом веднъж харесате дадена песен, платформата започва да ви предлага сходни парчета. Компаниите инвестират постоянно в усъвършенстване на алгоритмите си, така че плейлистите в тях да съвпадат максимално с вкуса на потребителите. Така вече няма нужда да търсите любимата си музика. Тя сама ви намира. Стрийминг платформите се стремят да достигат до аудитории с музика, която не е подчинена на един определен жанр. Създават се плейлисти, които съответстват на човешките настроения - Релаксиране, Парти, Тренировка, Любов, Шофиране. Два от примерите са Afternoon Acoustic и Peaceful Piano - две от най-популярните плейлисти на Spotify с последователи, надхвърлящи 5 милиона души по света. Те съчетават песни от различни жанрове и краища на света, като единственото условие е да отговарят на съответното настроение. В ерата на стрийминга плейлистите са музикален формат с все по-нарастващо влияние. Те са основен инструмент за откриване на нови изпълнители и превръщането им в звезди. До съвсем неотдавна тази функция изпълняваха само радиостанциите и музикалните телевизии. Успехът на едно ново парче зависеше от броя излъчвания в ефир. След това идваше всичко останало - престижните места в класациите, ревютата в музикални списания, продажбите на CD-та, поканите за концерти и т.н. Радиостанциите и техните музикални редактори бяха “пазачът на входа”. Те казваха коя песен е добра и коя - не. Днес вече това правят и стрийминг платформите. Парадоксално, но факт - глобализацията на музикалния бизнес помага за успеха и на локалните пазари, какъвто е и българският. Стрийминг платформите имат интерес да разширяват присъствието си в държави като България. Това изисква предлагането на достатъчно качествено локално съдържание - песни на български изпълнители. Spotify и TIDAL постоянно добавят нова българска музика в своите плейлисти. Това ще е все по-мощен инструмент за успеха на нашите артисти. Веднъж попаднал в такъв плейлист, изпълнителят става видим за целия свят. Интересът към неговото творчество нараства главоломно. Понякога даден музикант може да стане звезда за една нощ. Буквално. Точно такъв е случаят с Алма - 15-годишната българка, чийто първи хит Perfect се превърна в сензация, след като освен в няколко ключови радиостанции в Полша и Русия беше добавен и към ключови плейлисти в платформата Spotify. Малко след това тя стана първата българска изпълнителка, влязла на ежедневна ротация в MTV. Втората песен Don’t Know, появила се през лятото на 2019 г., моментално влезе в най-важните плейлисти за нова музика на Spotify, наречени New Music Friday в Полша и Швеция, както и в най-важните селекции на Apple Music в Турция и Русия. Малко след това световният моден гигант H&M включи парчето в плейлиста, който звучи от тонколоните на всички нейни магазини по света в над 70 държави. И това отвори следващи врати пред талантливата българска певица. Това е само един от примерите за нарастващата роля на стрийминг платформите - новите законодатели в света на музиката.", "date": "2019.11.02", "title": "Телефонът, моят личен диджей"}
{"url": "https://www.24chasa.bg/novini/article/7742474", "text": "Почти 1 милион жилища в канадската провинции Квебек останаха без ток заради силен вятър и дъжд, съобщи телевизия CTV News, цитирана от БГНЕС. Точния брой на засегнатите жилища е 960 000, като 122 000 са в Монреал. В компании Hydro Quebec заявиха, че не е ясно колко време ще отиде за отстраняване на повредите. Смята, се подаването на ток ще бъде възобновено през следващите два дни. Отделно в провинции Ню Брансуик 54 000 жилища да останали без ток заради лошото време, добави РИА-Новости. Според националната метеорологична агенция силата на вятъра в някои крайбрежни райони може да достига 30 метра в секунда.", "date": "2019.11.02", "title": "1 млн. жилища в Канада останаха на тъмно (Видео)"}
{"url": "https://www.24chasa.bg/novini/article/7741967", "text": "Къде работят мама и тате видяха около 45 деца на енергетици от ТЕЦ “КонтурГлобал Марица Изток 3”. На възраст между 7 и 16 години, те гостуваха в теца в Деня на будителите. Инициативата е част от проекта “Гордея се с труда на моите родители”. Той се реализира в 20 големи български компании, които членуват в Българската мрежа на Глобалния договор на ООН. Това е най-голямата неправителствена организация в световен мащаб, която се занимава с устойчиво развитие и корпоративна социална отговорност. 20-те компании, които се включват в седмото издание на “Гордея се с труда на моите родители”, са А1, “Амер Спортс”, “Асарел Медет”, “Аурубис България”, Група Технология на металите, ДЗИ, “Доверие Брико”, “ЙОВ България”, “КонтурГлобал Марица Изток 3”, “Мелексис”, “Неохим”, ОББ, “Овергаз”, Пощенска банка, “Солвей Соди”, “Софарма”, “Стомана Индъстри”, “ТехноЛогика”, “Транспрес” и “Хаoс Груп”. 1200 деца са били част от тазгодишното издание на колективния проект. Целта на тази организация е да обсъжда и търси решение на значими обществени проблеми, какъвто е проблемът за качеството на образованието у нас. Липсата на връзка между образованието и реалния бизнес, липсата на кариерно образование и ориентиране на учениците още в училищата към бъдещите им работни места, са сред въпросите, чието решение фирмите от Българска мрежа също търсят.   Тревожната тенденция в момента е, че много младежи избират място, където просто да учат, вместо професия, в която желаят да се реализират. Това донякъде е обяснимо, защото в училище децата нямат възможност да се запознаят с различните професии, да разберат какви лични качества, знания и умения трябва да притежава човек, за да бъде успешен в тях. Затова и основната цел на проекта “Гордея се с труда на моите родители” е че всеки човек е нужен и полезен за обществото, независимо каква професия упражнява. Децата научават много нова информация, полезна за тяхната обща култура и за бъдещата им кариерна ориентация, особено за по-големите - и в избора им на подходящо образование и професия. Има нещо общо между фирмите, които изпълняват този проект - всички те се гордеят с приноса си към обществото и вярват, че служителите им са техният най-ценен актив. В това отношение ТЕЦ “КонтурГлобал Марица Изток 3” е сред ветераните, тъй като е сред първите 3 фирми, създали проекта. И неслучайно посещението в централата бе организирано за седми път.   Това обяснява защо някои от децата вече бяха идвали тук, но имаше и такива, които за първи път стъпиха в теца. Посрещна ги директорът Куинто ди Фердинандо, който им обясни, че После като истински работници децата трябваше да минат през инструктаж за безопасност и да получат каски и предпазни очила, за да посетят турбинния цех и контролната зала на централата. “При турбините шумът е като на излитащ самолет, затова ще ви раздадем и тапи за уши”, обясниха им домакините.   За да видят работното му място, началникът на смяна Делян Дечев, който работи в централата от 23 години, бе довел от Стара Загора децата си Теодора, в 9-и клас, и Иван, в 4-и. С тях бе и първата им братовчедка Иванина, също в 4-и клас. От Харманли дойде второкласникът Никола, чийто баща Николай Желев работи като оператор на абсорбер към сероочистващата инсталация. Други деца пристигнаха от Гълъбово и Раднево, където живеят техните семейства. Денят беше особено вълнуващ за ветерана пенсионер Райчо Джамбов от Гълъбово. Той дойде със сина си Генади, чието работно място днес е контролната зала на централата, и внучката си Ралица. и дори нямало назначен директор. Началникът дошъл 18 дни по-късно, а след като построили теца, Райчо Джамбов работил дълги години в елцеха. “Тук се пенсионирах през 2000 г. и оттогава не съм идвал. Интересно ми е да видя какво и как се е променило на някогашното ми работно място”, не скри вълнението си 76-годишният мъж.   И ако за Райчо Джамбов ТЕЦ “КонтурГлобал Марица Изток 3” е минало, за десетокласника Денис Коев от Професионалната гимназия по електротехника в Стара Загора със сигурност централата е бъдещото му работно място. Момчето отсега знае, че иска да стане енергетик и дори с желание помага на домакините, докато обясняват на своите гости как се образуват въглищата, които изгаря централата, как точно се произвежда електричеството и какво всъщност представлява една термична централа, каквато е ТЕЦ-3. Една от задачите на домакините бе да не допуснат и за миг децата да скучаят. Затова освен разходка до контролна зала те им осигуриха обиколка и до сероочистките. Тук бяха и експерти от Центъра за спасяване на диви животни “Зелени Балкани” в Стара Загора, които донесоха в клетки и заедно с децата пуснаха на свобода около 50 патета и други птици, отглеждани и лекувани досега при тях. И това не е случайно, защото подкрепата на “Зелени Балкани” е една от петте благородни инициативи, които енергетиците от централата доброволно подпомагат - всеки месец от заплатите им се удържа сума, която всеки служител сам определя.", "date": "2019.11.02", "title": "Децата на енергетици видяха къде работят мама и тате"}
{"url": "https://www.24chasa.bg/novini/article/7742493", "text": "Американски законодатели очакват оповестяване на документи от разследването за започване процес по импийчмънт на президента Доналд Тръмп. Пред АП председателят на комисията по разузнаване към Камарата на представителите - демократът Адам Шиф, заяви, че комисиите по разследването работят над оповестяване на свидетелски показания свързани с телефонен разговор на Тръмп с украинския му колега през лятото. Разговорът, в който американският президент е поискал разследване на опонента си Джо Байдън е в центъра на политическата буря, която може да доведе до импийчмънт. С очакваното скоро пускане на показания от разследването демократите се надяват американците сами да си направят заключения дали искането на Тръмп е пример за прекрачване на правомощията, съобщава  В петък в Туитър Адам Шиф написа: “Всеки законодател трябва да отговори дали искането за помощ от чужбина за намеса в изборите е допустимо. Отговорът трябва да е ‘не.’ Американци решават по време на американски избори.” Белият Дом остро осъжда разследването и го определя като произволно. За Шиф и за и председателя на Камарата на представителите Нанси Пелоси, другият ключов демократ в разследването, Тръмп заяви, че са “покварени политици”. Тръмп настоява, че не е нарушавал правилата при разговора с Володимир Зеленски. Проучване на \"Вашингтон пост\" и Ей Би Си показва, че 49% от американците смятат, че президентът трябва да бъде свален от поста, докато 47% са на мнение, че няма основание за това. До момента разследващите са изслушали редица настоящи и бивши представители на Държавния департамент и Белия Дом.", "date": "2019.11.02", "title": "Демократите очакват оповестяване на документи за разговора между Тръмп и Зеленски"}
{"url": "https://www.24chasa.bg/novini/article/7742505", "text": "Демократът Бето О'Рорк обяви вчера, че се оттегля от надпреварата за определяне на кандидат-президент на Демократическата партия за изборите догодина, предаде Ройтерс, цитирана от БТА. О'Рорк изтъкна, че е станало ясно, че кампанията му не е събрала достатъчно средства, за да може той да продължи да се бори за кандидат-президентската номинация на демократите. \"Службата ми към страната няма да бъде в качеството на кандидат или номиниран. Да призная това сега е в най-добрия интерес на хората от кампанията; това е и в най-добрия интерес на партията, тъй като целим да се обединим около един номиниран; това е и в най-добрия интерес на страната\", написа О'Рорк в публикация, която сподели в социалната мрежа Туитър. Четиридесет и седем годишният Бето О'Рорк, който е бивш конгресмен от Тексас, се превърна в популярна фигура за демократите, след като замалко не спечели място в Сената миналата година. О'Рорк не се очаква да участва в надпреварата за Сената догодина, въпреки че най-вероятно партийните лидери ще го насърчат да направи това, отбелязва Ройтерс. \"Ще работим с цел да гарантираме, че кандидатът на демократите ще успее да победи Доналд Тръмп догодина. Мога от първа ръка да ви кажа, тъй като имам шанса да познавам кандидатите, че всеки от тях\" ще ни бъде добър президент и че ще бъда горд да подкрепя когото и да е от тях, заяви О'Рорк в Туитър. След оттеглянето на О'Рорк броят на участниците в надпреварата за определяне на кандидат-президент на демократите е вече 17 души, отбелязва Ройтерс.", "date": "2019.11.02", "title": "Бето О'Рорк се отказва от надпреварата за кандидат-президент на Демократическата партия"}
{"url": "https://www.24chasa.bg/novini/article/7742509", "text": "От днес Великобритания налага мораториум върху добива на газ чрез фракинг (хидравлично разбиване) в Англия, съобщи правителството. Аргументът е, че при използването на този метод има риск от \"недопустими последици\" за местното население чрез предизвикване на земни трусове, съобщиха осведомителните агенции. Правителството на Борис Джонсън е показвало, че подкрепя добива на шистов газ като един от начините за намаляване на зависимостта на страната от внос на природен газ, с който се отопляват около 80 на сто от британските домакинства, отбелязва Ройтерс. Срещу фракинга обаче са природозащитници, които посочват, че този метод противоречи на обещанието на Великобритания да постигне до 2050 година нулеви въглеродни емисии. Днешното съобщение за замразяване на фракинга, което е промяна в политиката на правителството, се обяснява и с факта, че сега Джонсън се готви за нови парламентарни избори на 12 декември, отбелязват медиите, цитирани от БТА. Мораториумът ще остане в сила, докато не се появят нови убедителни доказателства за безопасността на този метод, се казва в съобщението на правителството. Решението се свързва с инцидент от август, когато при разработването от британската компания Куадрила на газово находище недалеч от Блекпул, Северна Англия, в околността бе регистрирано земетресение с магнитуд 2,9, разлюляло някои къщи. Това предизвика вълна от обществено недоволство. След разследване на инцидента британският регулатор OGA, отговарящ за добива на петрол и газ, заяви, че засега не е възможно да се предрече точно дали са възможни земни трусове, свързани с фракинга.", "date": "2019.11.02", "title": "Великобритания налага незабавен мораторум на добива на шистов газ"}
{"url": "https://www.24chasa.bg/novini/article/7742512", "text": "Комисията със 150 членове, имаща за задача да изготви нова конституция на Сирия, постигна вчера съгласие работата по основния закон да започне в понеделник, предаде Асошиейтед прес. Генералният секретар на ООН Антониу Гутериш храни надежда тази работа да е път към постигането на мир в Сирия, отбелязва агенцията, цитирана от БТА. Специалният пратеник на ООН за Сирия Гайр Педешен заяви късно снощи, че откриващата сесия на комисията в сряда е била последвана от два дни на доста успешни заседания. На тези заседания, заяви Педешен, членовете на комисията бяха поканени да изразят начални идеи по конституционните въпроси и да направят своите предложения. Педешен изтъкна пред журналисти, че не е учудващо, че след осем години на война в Сирия съществуват дълбоки различия, подозрения и недоверие. Специалният пратеник подчерта обаче, че представителите на правителството, на опозицията и на гражданското общество заседават заедно и разговарят помежду си, което е впечатляващо. Членовете на комисията не само постигнаха съгласие за дневния ред на заседанията, но също така и за състава от 45 души, които ще изготвят текста на конституцията, и за етичен кодекс за заседанията, заяви Педешен.", "date": "2019.11.02", "title": "ООН: Изготвянето на новата сирийска конституция ще започне в понеделник"}
{"url": "https://www.24chasa.bg/novini/article/7742514", "text": "Американският президент Доналд Тръмп заяви, че обмисля щата Айова като възможно място за подписване на търговска сделка с Китай, предаде Асошиейтед прес. Американски и китайски представители преговарят за финализиране на сделката, която да бъде подписана от Тръмп и китайския президент Си Цзинпин на среща в Чили в средата на този месец. Чили обаче обяви в сряда, че няма да може да домакинства заради продължаващи масови демонстрации срещу правителството. По тази причина САЩ и Китай ще търсят друго място за срещата на лидерите си. Китай и САЩ отбелязаха прогрес в търговските си преговори, съобщи вчера китайското министерство на търговията, цитирано от ДПА и БТА. Според министерството китайският вицепремиер Лю Хъ е провел телефонен разговор с американския министър на финансите Стивън Мнучин и с американския представител за търговията Робърт Лайтхайзър. Двете страни проведоха \"сериозни и конструктивни обсъждания\" с цел намиране на решения за основните си опасения и за постигането на принципен консенсус, заяви китайското ведомство. Китайската информационна агенция Синхуа съобщи, че между страните е постигнато споразумение за вноса на готвено месо от домашни птици от Китай в САЩ и за отмяната на забраната за американски внос на месо от домашни птици в Китай, отбелязва ДПА.", "date": "2019.11.02", "title": "Тръмп обмисля щата Айова като възможно място за подписване на търговска сделка с Китай"}
{"url": "https://www.24chasa.bg/novini/article/7742522", "text": "Жена на 60г. ще бъде глобена за нерегламентирано изгаряне на електронни платки, съобщи ОД на МВР. Снощи, около 20, 00 ч. бил подаден сигнал в полицията, че в пернишкия квартал \"Железни заводи\" има пожар. Пристигналите на място полицаи и пожарникари установили, че горят купчина електронни платки, които били запалени от 60-годишна перничанка с цел извличане на мед след изгарянето им. Огънят е потушен от служители на РСПБЗН - Перник. На жената е съставен акт за административно нарушение от представители на Общински инспекторат - Перник и ще й бъде наложена парична санкция. Издаден й е и протокол за предупреждение по Закона за МВР. Граждани сигнализираха снощи, че е обгазен намиращият се срещу мястото на инцидента квартал \"Тева\". Сигналът бе потвърден след проверка на общината.", "date": "2019.11.02", "title": "Глобяват 60-годишна за обгазяването в Перник (Видео)"}
{"url": "https://www.24chasa.bg/novini/article/7742518", "text": "57-годишен мъж загина при пожар в дома си във варненското село Попович. Сигнал на 112 е подаден снощи около 23.00 часа. Към мястото на инцидента незабавно са изпратени сили и средства на РДПБЗН - Варна, които установяват, че огънят е обхванал цялата постройка. При действията по гасене и разчистване, е установено, че обитателят на къщата - мъж на 57 години е загинал. По случая е образувано досъдебно производство. Изясняват се причините и обстоятелствата около случая.", "date": "2019.11.02", "title": "Мъж загина при пожар в дома си във Варненско"}
{"url": "https://www.24chasa.bg/novini/article/7742532", "text": "Държавната комисия по здравеопазване и седем други институции публикуваха вчера насоки за подобряване на грижата за възрастните. Това е първият подобен документ и в него се изисква до 2022 г. 80% от общите болници, центрове за рехабилитация, старчески домове и здравните институции от нисък клас да бъдат съобразени с нуждите на възрастните хора. Над половината от болниците от среден и висок клас, които имат голяма леглова база и предлагат по-комплексни медицински услуги, трябва да открият отделения по геронтология и гериатрия до 2022 г., съобщава  През 2018 г. средната продължителност на живота в Китай е била 77 години, а тази на хората в добро здраве – 68,7 години. Здравни статистики обаче показват, че над 75% от възрастните имат поне едно хронично заболяване, а над 40 милиона стари хора със сериозни или частични увреждания, които изискват постоянна грижа.", "date": "2019.11.02", "title": "Китайското правителство прие насоки за подобряване на грижата за възрастните"}
{"url": "https://www.24chasa.bg/novini/article/7742523", "text": "Американският държавен секретар Майк Помпейо заяви вчера, че преговорният процес за ядреното разоръжаване на Северна Корея върви прекалено бавно, предаде Франс прес, цитирана от БТА. Помпейо каза това ден след поредното изстрелване на ракети от Пхенян. Според държавния секретар двата неидентифицирани снаряда, за които съобщи южнокорейската армия, приличат на тези, изстрелвани и досега. Пхенян зачести през последните месеци изстрелването на балистични ракети с малък обсег. Значението на тези ракетни опити бе омаловажено от американския президент Доналд Тръмп, въпреки че високопоставени служители на американското правителство заявиха, че става дума за провокации. Севернокорейският лидер Ким Чен-ун пое ангажимента да денуклеаризира страната си и ние преговаряме с цел постигането на този резултат, заяви Помпейо в интервю за местно радио в Канзас. Помпейо изтъкна, че преговорите напредват бавно, но каза също, че храни надежди за добър резултат през идните месеци. Преговорите между САЩ и Северна Корея, които започнаха с първата среща на Доналд Тръмп и Ким Чен-ун през юни миналата година, навлязоха в етап на застой след провала на втората им среща през февруари тази година, отбелязва Франс прес.", "date": "2019.11.02", "title": "Помпейо: Преговорите за ядреното разоръжаване на Северна Корея върви прекалено бавно"}
{"url": "https://www.24chasa.bg/novini/article/7742535", "text": "Пожарите в Калифорния продължават да се разрастват, заради ниската влажност и на места ураганни ветрове. В южната част на щата има нови огнища, включително в района на град Сан Бернардино, източно от Лос Анджелис, съобщава  Пожарникарите се надяват да овладеят огъня праз уикенда, тъй като вятърът се очаква да започне да стихва. В северните райони огнената стихия изпепели над 30 000 хектара лозя. Хиляди хора бяха принудени да напуснат домовете си. Извънредното положение в щата продължава. По данни на калифорнийското Министерство на горското стопанство и противопожарната защита, от началото на годината, при близо 6 200 пожара в щата, са изгорели над 80 000 хектара, а около 700 къщи са унищожени или засегнати.", "date": "2019.11.02", "title": "Пожарите в Калифорния се разрастват (Снимки)"}
{"url": "https://www.24chasa.bg/novini/article/7742541", "text": "БДЖ обяви обществена поръчка за 40 нови вагона на стойност 76 млн. лв. Модернизацията включва още ремонт на стари вагони и купуване на нови локомотиви. По думите на министър Желязков, модернизацията на БДЖ е наложителна заради предвидената либерализация на пазара, а основен приорите е осигуряване на безопасност и удобство за пътниците. \"До 2018 г. БДЖ изплащаше дълговете си още от закупуването на дизеловите мотриси. БДЖ има ангажимента и задължението да осигури безопасност, удобство, бързина и скорост. Затова и усилията през тази година са насочени към подмяна на подвижния състав чрез закупуване на нови вагони, тоест целта е да се осигури удобството и безопасността на пасажерите. Паралелно с това се поръчват 10 нови локомотива, за които има осигурен капитален ресурс и 10 шинобуса. Вървят ускорено и ремонтите\", каза министърът в предаването  Договорът с държавата изтича през 2024 г. и ако БДЖ не е в добро техническо състояние, тогава всеки един от европейските превозвачи може да влезе на либералния пазар на пътнически превози, допълни той. \"Ако до 2024 г. БДЖ не се преструктурира, когато изтича договора с държавата, може бъде изместена от европейски превозвач заради либерализацията на пазара. 59 млн. лв са собствени приходи срещу 175 млн. лв субсидия от държавата. Първите стъпки за подобряване на състоянието на железницата у нас вече са факт. 4 млрд. лв са инвестирани досега и за следващия период се очаква да бъдат още толкова\", каза още Желязков. Той коментира и новината, че \"Български пощи\" поемат разпространението на печата у нас: \"Български пощи\" са търговско дружество, в което държавата е едноличен собственик. В предмета му на дейност е записано разпространението на печатни издания, тоест това е присъща дейност от години.\" Пощите са единственият доставчик на услугата по разпространение на писма, пратки, за което държавата компенсира, като дотира дейността, за да бъде социално поносима, коментира още министърът. Желязков поясни още, че продължават преговорите по един от най-важните проблеми пред българските превозвачи - приемането на спорния пакет \"Мобилност\". \"В момента вървят т.нар. триалози - в Съвета, където са държавите, в Европейския парламент, където са депутатите и Европейската комисия. Има четири основни теми - за връщането на камиона, връщането на водача, забраната за седмична почивка в кабината и директивата за командировки. Ние се опитваме да преговаряме, като няма да отстъпим от отпадането на връщането на камиона, за което сме готови и на съд, връщането на водача, за което считаме, че трябва да бъде доброволно, както и забраната да се спи в кабината, но тогава, когато са осигурени необходимите условия\", завърши Желязков.", "date": "2019.11.02", "title": "Росен Желязков: Модернизацията на БДЖ трябва да приключи до 2024 г."}
{"url": "https://www.24chasa.bg/novini/article/7742554", "text": "Ден преди втория тур на местните избори ви предоставяме пълен списък на всички кандидати за кметове в областните градове. Посочените резултати са от първия тур. Атанас Камбитов,   - 25.65% Румен Томов, подкрепен от   - 20.50% Иван Портних,   - 49.31% Костадин Костадинов,   - 14.30% Огнян Ценков,   - 32.12% Цветан Ценков,   - 30.41% Йордан Йорданов,  - 41.22% Надежда Димитрова Петкова,   - 29.46% Корнелия Маринова,   - 28.82% Радина Банкова,   - 26.30 Тодор Попов,   - 44.72% Благо Солов,   - 18.90% Вяра Церовска,   - 40.98% Станислав Владимиров,   - 40% Георг Леонидов Спартански,   - 36.90% Мирослав Петров,   - 30.29% Здравко Димитров,  - 36.15% Славчо Атанасов,   - 16.15% Денчо Бояджиев,   - 25.38% Валентин Василев,   - 24.36% Пенчо Милков,   - 35.16% Диана Иванова,   - 25.13% Юлиян Найденов,   - 48.51% Момчил Неков,   - 29.02% Стефан Радев,   - 48.47% Кольо Милев,   - 24.33% Николай Мелемов,   - 39.84% Стефан Сабрутев,   - 21.46% Йорданка Фандъкова - 36.37% Мая Манолова-Найденова - 27.79% Дарин Димитров,   - 48.43% Хамди Илиязов,   - 37.36% Любомир Христов,   - 32.35% Венцислав Венков,   - 22.02% Валентин Ревански,   - 40.18% Катя Георгиева,   - 21.54%", "date": "2019.11.02", "title": "Балотажите: Кандидатите за кмет в областните градове (пълен списък)"}
{"url": "https://www.24chasa.bg/novini/article/7742548", "text": "Докато Великобритания навлиза в подготовка за предсрочните избори на 12 декември, премиерът на страната отхвърли идеите за сътрудничество с партията Брекзит на Найджъл Фараж. В интервю за Би Би Си Борис Джонсън каза, че винаги е благодарен за съвети, но няма да влиза в предизборни коалиции. Тази позиция последва коментара на американския президент Доналд Тръмп, че заедно Джонсън и Фараж биха били неудържима сила, съобщава  Източници от кабинета съобщават, че консерваторите не биха работили с партията Брекзит при никакви обстоятелства. Самият премиер казва пред Би Би Си, че при сделка с която и да е партия, има риск това да настани лидера на опозиционните лейбъристи Джереми Корбин на \"Даунинг стрийт\" 10.", "date": "2019.11.02", "title": "Джонсън отхвърли коалиция с Фараж"}
{"url": "https://www.24chasa.bg/novini/article/7742663", "text": "Вицепремиерът и министър на външните работи Екатерина Захариева нареди на посланика ни в Париж Ангел Чолаков да връчи протестна нова във френското външно министерство. Френският посланик у нас г-жа Флоранс Робин бе извикана в понеделник в МВнР за обяснения, съобщиха от Министерството на външните работи.  “Предпочитам легалните мигранти от Гвинея и Кот д'Ивоар пред нелегалните украински или български банди”, казва френският президент в интервю за крайнодясното списание “Вальор актюел”. Макрон подчертава още, че ще хвърли цялата си енергия срещу създаването на паралелни общества и срещу нелегалната миграция. \"Изказването на френския президент Макрон, че предпочита мигранти от Африка вместо „български и украински банди“ е поредната проява на политическа арогантност и високомерие, демонстрирани от един от настоящите лидери на някогашната Антанта. В навечерието на 100 години от подписването на Ньойския договор в Париж подобно поведение показва, че историческите грешки не са научени от т.нар. политически елит на Европа\", написа Каракачанов.", "date": "2019.11.02", "title": "МВнР вика френския посланик заради изказването на Макрон (Видео)"}
{"url": "https://www.24chasa.bg/novini/article/7742655", "text": "Германският външен министър Хайко Маас призова европейските държави да са единни пред глобалните предизвикателства като климатичните изменения и миграцията, предаде Асошиейтед прес, цитирана от БТА. В своя статия, публикувана в 26 страни членки от Европейския съюз, Маас припомня падането на Берлинската стена преди почти 30 години, което ознаменува края на продължилото десетилетия по времето на Студената война разделение на Германия. Външният министър изтъква, че Германия дължи благодарност на стотиците хиляди източногерманци, протестирали мирно срещу комунистическия режим, а също така и на борците за демокрация в останалите държави от Източния блок и лидерите от двете страни на идеологическата разделителна линия, проправили пътя за германското обединение. Според Маас събитията от 9 ноември 1989 г. създават задължение за съвременните европейци да работят в посока обединението на Европа.", "date": "2019.11.02", "title": "Германия призова ЕС за единство пред общите предизвикателства"}
{"url": "https://www.24chasa.bg/novini/article/7742666", "text": "Рекордните 45 милиона души в Южна Африка са изправени пред тежък недостиг на храна през следващите шест месеца, като около една четвърт от тях в момента търпят предизвиканата от хранителна несигурност заради кризисна суша, съобщиха три агенции към Организацията на обединените нации. Изменението на климата предизвиква хаос в обеднелите страни, които се борят за справяне с екстремни природни бедствия като циклона „Айдай“, опустошил Мозамбик по-рано тази година. „Преживяхме най-тежката суша за 35 години в централните и западните райони през производствения сезон“, казва Маргарет Малу, изпълняваща длъжността регионален директор за Южна Африка в Световната програма за храните (WFP), цитирана от БГНЕС. WFP, Организацията за прехрана и земеделие и Международният фонд за развитие на селското стопанство (IFAD) призоваха за спешно финансиране, за да помогнат за последиците от климатичните промени в Африка. Температурите в Южна Африка се покачват с двойно по-голяма от средната стойност в световен мащаб, според Международния панел за изменението на климата, а регионът включва шест от деветте африкански държави, определени за най-силно засегнати от неблагоприятното време през следващите години - ДР Конго, Малави, Мозамбик, Танзания, Замбия и Зимбабве.", "date": "2019.11.02", "title": "ООН: 45 милиона души в Южна Африка са изправени пред хранителна криза"}
{"url": "https://www.24chasa.bg/novini/article/7742670", "text": "Полицията в Хонконг използва сълзотворен газ, за да разпръсне антиправителствена демонстрация в парка Виктория, където по традиция се организират бдения и демонстрации, предаде Ройтерс, цитирана от БТА. Асошиейтед прес съобщи, че на друго място - в централния търговски район Козуей бей, хиляди облечени в черно и маскирани протестиращи се събират на пореден митинг с искания за истинска автономия на Хонконг от Пекин.", "date": "2019.11.02", "title": "Отново сълзотворен газ срещу протестиращи в Хонконг (Снимки)"}
{"url": "https://www.24chasa.bg/novini/article/7742679", "text": "Испанските власти предложиха на 16-годишната шведска екоактивистка Грета Тунберг да се придвижи от САЩ до Мадрид, където на 2 декември започва 25-ата международна конференция за климата - COP25, предаде ТАСС, цитирана от БТА. Агенцията се позовава на покана, отправена към Грета в Туитър от испанската министърка на екологичния преход Тереса Рибера Родригес. \"Скъпа Грета, би било чудесно, ако пристигнеш в Мадрид. Ти измина дълъг път и помогна на всички ни да станем по-загрижени, да отворим съзнанието си и да пристъпим към действия. Ще се радваме да ти помогнем да прекосиш Атлантика. Бихме искали да се свържем с теб, за да направим това възможно\", написа Родригес. В сряда чилийският президент Себастиян Пинера обяви, че Чили се отказва от домакинството на климатичната конференция на ООН поради масовите протести в страната. Ден по-късно Испания предложи да организира форума, а след това ООН потвърди, че конференцията ще се състои от 2 до 13 декември в испанската столица. Тогава Тунберг, която по екологични причини не иска да лети със самолет, помоли свои привърженици да й помогнат да прекоси Атлантика от САЩ до Мадрид. Вчера Леонардо Ди Каприо публикува в Инстаграм снимки от среща с Грета, която американският актьор определя като \"Водач на нашето време\". На срещата двамата обсъдили ангажиментите си в борбата с климатичните промени.", "date": "2019.11.02", "title": "Испания предложи помощ на Грета Тунберг, за да стигне от САЩ до Мадрид"}
{"url": "https://www.24chasa.bg/novini/article/7742700", "text": "Украинското министерство на външните работи извика френския посланик да даде обяснения за думите на френския президент Еманюел Макрон относно „украинските банди”, съобщи говорителката на министерството Екатерина Зеленко. Пред крайнодясното сп. Valeurs Actuelles Макрон каза, че \"предпочита да има законна, регистрирана, основана на квоти имиграция за определен брой години, отколкото потайната, нерегистрираната работа. Предпочитам хора, идващи от Гвинея или от Кот Д'Ивоар, които са тук и вършат работа, отколкото българи или украинци с техните нелегални канали\". Интервюто му предизвика остра реакция сред цялата журналистическа гилдия във Франция. Авторитетният седмичник \"L'observateur\" подчертава, че \"за първи път президент на Франция дава интервю за крайно дясна медия\", предава БГНЕС. Сп. \"Marianne\" се възмущава от нескопосаните обяснения на администрацията на Макрон за скандалното интервю. \"С това си интервю Макрон зави рязко към крайната десница\", пише от своя страна в. \"Liberation\". Остри коментари има и във вестниците Le Parisien и Le Figaro. \"По време на разговора френският посланик отбеляза, че Франция няма претенции към гражданите на Украйна, които посещават страната. Следователно думите на Макрон, засягащи проблематиката на миграцията и законното трудоустройство, са били извадени от контекста”, каза Зеленко след разговора с френския дипломат в Киев. Тя отбеляза, че „между Киев и Париж съществува пълно разбиране и сътрудничество в реализация на договореностите за движението на гражданите от двете страни”.", "date": "2019.11.02", "title": "Киев поиска обяснение за скандалното изявление на Макрон за българските и украинските банди"}
{"url": "https://www.24chasa.bg/novini/article/7742677", "text": "Вулкан изригна на остров Сацумаио в Югоизточна Япония, предадоха Ройтерс и ТАСС, позовавайки се на Японската метеорологична агенция. Не се съобщава за нанесени щети на острова в префектура Кагошима, който е рядко населен. Местните жители са предупредени да не се доближават до вулкана. На около 2,5 километра от вулкана е разположено село, в което живеят стотина души, съобщава БТА.", "date": "2019.11.02", "title": "Изригна вулканът \"Сакураджима\" в Япония (Видео)"}
{"url": "https://www.24chasa.bg/novini/article/7742724", "text": "Телата на 39-те жертви, открити в камион в графство Есекс миналия месец, са на виетнамски граждани, се посочва в съобщение на британската полиция от вчера. По този повод, днес в коментар на Китайската национална телевизия бе посочено, че това отново поставя на дневен ред въпроса за поведението на такава медия като CNN, чийто журналист обяви жертвите за китайци веднага след като се разбра за трагедията, без дори да изчака резултатите от следствието на полицията, предава  Независимо от това какви са държавите и техните политически системи, новините са огледало, което трябва да е истинско, обективно и справедливо. Отразявайки трагедията в Екекс обаче, някои западни медии, като CNN, си сложиха цветни очила и обявиха бялото за черно. Тя е влиятелна глобална медия, но в този случай изводите ѝ загърбиха и фактите и човешкото състрадание, и в крайна сметка се видя единствено тенденциозното ѝ отношение към Китай.", "date": "2019.11.02", "title": "Фактите отново свалиха цветните очила на CNN"}
{"url": "https://www.24chasa.bg/novini/article/7742737", "text": "На Архангелова задушница държавният глава и върховен главнокомандващ Въоръжените сили Румен Радев почете паметта и отдаде признателност на българските военнослужещи, загинали във войните за национално обединение, в операции по поддържане на мира и при изпълнение на воинския дълг в мирно време, съобщават от прессекретариата на държавния глава. Пред Военния мавзолей-костница на Централните софийски гробища президентът е присъствал на заупокойна панихида, отслужена от Негово преосвещенство Белоградчишкия епископ Поликарп. Президентът Радев е положил венец пред мемориала на загиналите герои. На заупокойната панихида са присъствали и министърът на отбраната Красимир Каракачанов, началникът на отбраната генерал Андрей Боцев, командири на видовете въоръжени сили, висши офицери, членове на военнопатриотичните съюзи и роднини на загинали военнослужещи при изпълнение на служебния си дълг, допълват от прессекретариата.", "date": "2019.11.02", "title": "Румен Радев отдаде признателност на загиналите български воини (Снимки)"}
{"url": "https://www.24chasa.bg/novini/article/7742707", "text": "Турският министър на вътрешните работи Сюлейман Сойлу заяви днес, че Турция ще връща заловените членове на \"Ислямска държава\" в родните им страни и се оплака от бездействието на Европа по този въпрос, предаде Ройтерс, цитирана от БТА. Това не е приемливо за нас. То е и безотговорно, каза Сойлу за това, че Европа оставя Турция да се оправя сама с пленниците от \"Ислямска държава\". Ние ще изпращаме заловените членове на ДАЕШ /арабски акроним на \"Ислямска държава\"/ в техните страни, каза Сойлу пред репортери. Турция е заловила през последния месец членове на \"Ислямска държава\", избягали от лагери за задържане в Североизточна Сирия, където Анкара предприе на 9 октомври военна операция.", "date": "2019.11.02", "title": "Турция ще връща заловени джихадисти в родните им страни"}
{"url": "https://www.24chasa.bg/novini/article/7742709", "text": "Наказание \"лишаване от свобода\" за срок 3 години постанови Районният съд в Кюстендил за 29- годишния Александър А. от града, съобщиха от съда. Районният съд го е признал за виновен в извършване на кражба, в условията на опасен рецидив. Подсъдимият е осъждан 46 пъти до момента. Делото се е водило по реда на съкратеното съдебно следствие. Присъдата подлежи на жалба и протест пред Окръжния съд в Кюстендил.", "date": "2019.11.02", "title": "Рекорд! Съдът в Кюстендил постанови 46-та присъда за 29-годишен крадец"}
{"url": "https://www.24chasa.bg/novini/article/7742738", "text": "Германският канцлер Ангела Меркел призова в края на двудневното си посещение в Индия двустранните икономически връзки да продължат да се развиват, предаде ДПА. Има възможности за германски инвестиции в индийски инфраструктурни и транспортни проекти, като разширяването на високоскоростната жп мрежа, каза Меркел днес в Индийско-германската търговска камара. Канцлерката отново призова Индия и Европейския съюз да възобновят преговорите за споразумение за свободна търговия. Преговорите започнаха през 2007 г., но през 2012 г. бяха прекратени. Германия, която е най-големият търговски партньор на Индия от ЕС, отдавна настоява за постигане на споразумение. Меркел заяви, че вижда потенциал за засилване на сътрудничеството в областта на здравеопазването, селското стопанство, технологиите и борбата с климатичните промени, но изтъкна, че Индия трябва да ограничи бюрокрацията, която отблъсква чуждестранните инвеститори. Тя отбеляза също, че правителството й иска да увеличи възможностите квалифицирани индийци да работят в Германия. На фона на обявеното в Делхи извънредно положение заради крайно замърсения въздух Меркел обеща страната й да инвестира за пет години около 1 милиард евро в екологични видове транспорт в Индия. Тя призова Делхи да се бори със замърсяването, което води до преждевременна смърт на стотици хиляди хора, посочва Франс прес.", "date": "2019.11.02", "title": "Меркел иска ЕС да възобнови преговорите с Индия за търговско споразумение"}
{"url": "https://www.24chasa.bg/novini/article/7742911", "text": "Специалният представител на американския държавен секретар за Западните Балкани Матю Палмър изрази безпокойство от възможността за придобиване на руски оръжия от Сърбия в интервю, излъчено снощи от телевизия в Северна Македония, предаде АФП, цитирана от БТА. Ние имаме, разбира се, безпокойства не само по отношение на разполагането на руски военни съоръжения, но също и заради възможността да видим придобиване на значителни руски военни системи от Сърбия, заяви Палмър в интервю за телевизия Алсат. Американският дипломат посочи това по повод разполагането миналата седмица в Сърбия на руска система за противовъздушна отбрана С-400 и комплекси Панцир-С за участие във военно учение \"Славянски щит 2019\". Това беше първият случай , когато тези системи бяха изпратени в чужбина за учения, според руското министерство на отбраната. Те обаче са разположени в Сирия, където доказаха своята ефективност. Сръбският президент Александър Вучич даде да се разбере, че Сърбия желае да си достави тези системи. Ние бихме желали това, но в този момент единственият начин би бил Русия да ни ги остави. Иначе ние нямаме средствата да си ги доставим, заяви той. Матю Палмър изрази надежда, че Белград ще бъде \"внимателен по отношение на такава придобивки\", намеквайки, че те крият \"риск от преразглеждане на режима на санкции\" срещу Сърбия. Палмър подчерта тясното военно сътрудничество между САЩ и Сърбия. \"Ние смятаме, че то е по-значимо от всичко, което руснаците са направили с Белград\", подчерта той. На Балканите Сърбия е основният съюзник на Русия, която подкрепя Белград най-вече по въпроса за Косово, отбелязва АФП.", "date": "2019.11.02", "title": "Вашингтон обезпокоен от възможността Сърбия да купи руски оръжия"}
{"url": "https://www.24chasa.bg/novini/article/7742913", "text": "Антиправителствени протестиращи атакуваха хонконгския офис на китайската официална агенция Синхуа за първи път днес, след като хаос и безредици избухнаха в центъра на Хонконг, където полицията използва сълзотворен газ срещу демонстрантите, а те хвърляха запалителни бомби срещу полицаите. Има задържани, предаде Асошиейтед прес, цитирана от БТА. Улиците в луксозния търговски квартал Козуей Бей и съседния парк Виктория потънаха в облаци газ, който принуди хилядите демонстранти да се разпръснат. Полицията разположи и две водни оръдия в района и многократно отправяше предупреждения към простестиращите, окупирали района, че участват в неразрешена акция и че нарушават забраната за носене на маски на лицето. Част от демонстрантите щурмуваха офиса на Синхуа в квартал Ван Чай, разбиха стъклената входна врата, напръскаха с червена боя и запалиха малък огън във фоайето. Графити, изписани със спрей на стената до входа, гласяха \"Депортирайте китайските общности\". Протестиращите често са атакували китайски банки и бизнеси, свързани с Китай, но това бе първият удар срещу китайската информационна агенция, отбелязва АП - израз на растящия гняв срещу Пекин. Продемократични кандидати за изборите за законодателен съвет по-късно този месец - които имат право да се срещат само с групи до 50 човека без полицейско разрешение, организираха срещи с избиратели в парка Виктория, опитвайки се да заобиколят забраната за митинги. Един кандидат бе напръскан с лютив спрей в лицето и задържан след спор с полицаи.", "date": "2019.11.02", "title": "Демонстранти атакуваха офиса на китайската агенция Синхуа в Хонконг"}
