{"url": "https://www.24chasa.bg/novini/article/6475000", "text": "Командващият на Ислямския революционен гвардейски корпус Мохамад Али Джафари заяви, че „Ислямска държава“ ще бъде окончателно разбита след два месеца, предаде Tehran Times, цитира \"Фокус\". Ислямският революционен гвардейски корпус подкрепя режима на сирийския президента Башар Асад със съветници. Али Джафари посочи, че корпусът е започнал да употребява безпилотни летателни апарати срещу позициите на терористите в Сирия.", "date": "2017.10.01", "title": "Tehran Times: „Ислямска държава“ ще бъде окончателно разбита до два месеца"}
{"url": "https://www.24chasa.bg/novini/article/6474849", "text": "Париж диша, днес е ден без автомобили във френската столица, предаде Франс прес. Хора бягат за здраве или се разхождат по средата на улиците, цели булеварди са празни. Ежегодната инициатива се провежда за трети път в Париж. Тя обаче предизвиква противоречиви реакции, отбелязва Франс прес. \"Много е симпатично, обикновено има голямо движение, но сега човек може да върви пеша в центъра на града, това е много приятно\", каза на английски азиатски турист, цитиран от БТА. Френска велосипедистка определи инициативата като гениална. \"Хипер приятно е да бъдеш спокоен, без коли\", не скри задоволството си тя. Други обаче разкритикуваха акцията. \"За какво служи това?\", попита Пиер Шасре, високопоставен представител на асоциацията \"40 милиона автомобилисти\". Той определи инициативата като чиста проба пиар акция. \"Ако времето не е хубаво в неделя, това ще е ден без пешеходци\", иронизира Шасре. Денят без автомобили в Париж всъщност продължава от 11 до 18 ч. Изключение се прави за такситата, обществения транспорт и линейките. Инициативата започна през 2015 г. след избирането на социалистката Ан Идалго за кмет на града година по-рано. \"Замърсяването убива\", не спира да повтаря Идалго на тези, която я критикуват. Общинските власти се хвалят, че за едно десетилетие са намалили автомобилния трафик в Париж с 30 процента и в резултат на това качеството на въздуха се е подобрило. Тази тенденция е потвърдена и от независими организации. Френската столица е един от най-гъстонаселените градове в Европа, с множество тесни улици, плътно застрояване и съвсем малко зелени площи. Париж заема площ от 105 кв. км. За сравнение Мадрид се простира на 604 кв. км. Ню Йорк, Брюксел и Казабланка са сред многото градове по света, в които има такива дни без коли.", "date": "2017.10.01", "title": "Днес е ден без автомобили в Париж"}
{"url": "https://www.24chasa.bg/novini/article/6474885", "text": "Бившият председател на Европейския парламент и настоящ лидер на Германската социалдемократическа партия Мартин Шулц положението в Каталония е притеснително. Той призова властите в Мадрид и в Барселона да решат ситуацията чрез диалог, предаде Euronews. „Ескалацията на събитията в Испания е притеснителна. Мадрид и Барселона незабавно трябва да деескалират положението и да започнат диалог“, написа Шулц на страницата си в социалната мрежа „Туитър“, информира \"Фокус\".", "date": "2017.10.01", "title": "Шулц: Ситуацията в Каталуня е притеснителна"}
{"url": "https://www.24chasa.bg/novini/article/6474894", "text": "Каталунските власти са установили контакт с ЕС, за да издействат той официално да осъди Испания затова, че е накърнила основните права и свободи на каталунците по време на днешния референдум за независимост. Това съобщи днес на пресконференция в Барселона Раул Ромева, ръководителят на департамента по външните работи на каталунското правителство, предаде ТАСС, цитирана от БТА. По думите му правителството на Испания е нарушило член 7 от Лисабонския договор, който формулира неприкосновеността на демократичните права и свободи в страните от общността. Важен момент е и това, че нарушаването на тези права и свободи на каталунците става чрез използването на военизирани полицейски сили - Гражданската гвардия, допълни той. От голямо значение е да се обърне внимание на европейските страни и институциите на ЕС, че е налице нарушение на основни права на европейски граждани, каза Раул Ромева. Преди това говорителят на каталунското правителство Жорди Турул обяви, че 337 човека са получили наранявания по време на полицейската операция за осуетяване на референдума, обявен за незаконен от Мадрид. Турул обвини директно премиера Мариано Рахой и и вътрешния министър Хуан Игнасио Соидо като отговорни за насилието, допълни АП.", "date": "2017.10.01", "title": "Каталуня искат от ЕС да осъди Испания за нарушаване на правата на гражданите"}
{"url": "https://www.24chasa.bg/novini/article/6474852", "text": "    Истински цигари, които обаче не отделят дим и мирис при пушене, ще бъдат пуснати официално на пазара и в България. Продуктът се нарича IQOS и е разработен от “Филип Морис”. За да го създадат, от компанията са изследвали различни видове тютюн от 43 бленда. В разработването са инвестирани над 3 млрд. долара. Характерното за IQOS е, че тютюнът се нагрява до определена температура, която дава възможност за пушене, но не се изгаря. Така не се отделят дим и мирис, няма пепел като при традиционните цигари, а има единствено пара. Благодарение на това значително се намаляват вредните и потенциално вредните вещества, които се поемат от организма при пушене, твърдят от “Филип Морис”. Според изследвания на компанията парата, образувана при употреба на новия им продукт, е със средно 90-95% по-ниски концентрации на токсиканти в сравнение с дима от стандартна цигара. В същото време нямало намаление на никотина. “Тези резултати ни дават основание да вярваме, че сме на прав път в намеренията си да покажем, че IQOS е по-малко вредна алтернатива за пушачите в сравнение с продължителното пушене на конвенционални цигари”, казват от “Филип Морис”. Компанията е подала заявление за признаване на тютюнево изделие с модифициран риск от здравните власти в САЩ, Англия и Холандия. Така изглежда IQOS. Устройството подгрява цигарени стикове, пълни с тютюн, при пушенето на които не се отделят дим, мирис и пепел.", "date": "2017.10.01", "title": "Истински цигари без дим  и мирис и в България"}
{"url": "https://www.24chasa.bg/novini/article/6474934", "text": "Тежка катастрофа стана към 18 часа до търговски център в центъра на Пловдив и едва не взе жертви. Автомобил, движещ се с висока скорост по улица „Капитан Райчо“ се врязва в дърво, а след това и в контейнери за смет. Макар че по това време е имало много пешеходци, по чудо няма пострадали хора,  След инцидента шофьорът се опитал да се качи на колата и да избяга, но свидетели на случилото се взели ключовете от таблото и го спрели. Тепърва ще се установяват причините за катастрофата и дали шофьорът е употребил алкохол.", "date": "2017.10.01", "title": "Тежка катастрофа в центъра на Пловдив"}
{"url": "https://www.24chasa.bg/novini/article/6474929", "text": "Тегленето на печелившите числа в 78-и тираж на шестте числови игри на Български спортен тотализатор се проведе в неделя вечерта. Джакпотите в тях продължават да нарастват и за четвъртък ще достигнат общо 7 610 000 лева. Утре, 2 октомври, от 17:55 ч. на живо по bTV ще бъдат изтеглени печелившите комбинации в обновените игри „Втори тото шанс“ на „Тото 2 - 6 от 49“ и „Втори тото шанс“ на „Тото 2 - 5 от 35“. Печалбите във всяка от тях са до 100 000 лева, а участието е без допълнителен залог. В тези игри участват всички залози за игрите „Тото 2 - 5 от 35“ и „Тото 2 - 6 от 49“, пуснати за 78-и тираж. От 17:50 ч. зрителите на bTV проследиха на живо изтеглянето на печелившите числа в следните игри: • „Тото 2 - 6 от 49” – 13, 18, 48, 39, 25, 49; Джакпотът в играта не бе спечелен и за четвъртък се очаква да достигне 4 070 000 лева. Въпреки, че джакпотът не бе преодолян, в 78-ия тираж двама участника са били на крачка от спечелването му, като са познали 5 от 6-те изтеглени числа и си разделят по 11 989 лева. • „Тото 2 - 5 от 35”, първо теглене – 11, 16, 12, 31, 25; второ теглене – 1, 32, 4, 24, 18; В първо теглене на играта „Тото 2 - 5 от 35“ един участник е познал петте печеливши числа и печели сумата от 24 141 лева. • „Тото Джокер”, 3-те двойки позиции и цифри – 7/7, 2/5, 3/7; От 18:30 ч. в ефира на БНТ зрителите проследиха на живо изтеглянето на печелившите числа в другите три игри на Тото 2: • „Тото 2 – Рожден ден“ – 69 (година)/ 3 (месец март )/ 26 (дата)/ 3 ( март - ден от седмицата). Има участник познал тази комбинация, като е пуснал своя залог онлайн, който печели джакпота в играта на стойност 19 660 лева. • „Тото 2 - 6 от 42” – 4, 33, 3, 22, 36, 8 + 42 (допълнително число за Втори тото шанс на новата игра „Пари плюс“) Участниците в играта „Тото 2 – 6 от 42“ имат още една възможност да спечелят пари и то без да заплащат допълнителен залог. Още един джакпот се печели с играта Втори Тото Шанс на „Тото 2 – 6 от 42“. Освен шестте от 42 числа, водещите Цецо и Уляна изтеглиха още едно - седмо число, което увеличава много шансовете на всички играчи за парична печалба. Джакпотът в играта не бе спечелен и за четвъртък се очаква да достигне 540 000 лева. • „Тото 2 - Зодиак” – 42, 5, 1, 14, 36 + 4 (зодия Рак). Фиксираният на 3 000 000 лева джакпот оцеля и в този тираж и продължава да очаква късметлията, който ще успее да го преодолее. В играта с допълнителни печалби за почитателите на моментните лотарийни игри „ПЕЧАЛБИ ПЛЮС – СУМИ ЗА ДУМИ”, победителка стана Гергана Стаматова, която спечели 1 000 лева, защото беше по-бърза и съобразителна от своят съперник Тодор Илиев, който си тръгна с награда от 100 лева. В „ПЕЧАЛБИ ПЛЮС – СУМИ ЗА ДУМИ”, могат да участват всички, които имат непечеливши талони от „Домашни любимци“ (4-и тираж), „Златният билет“ (2-и тираж), „Щастлив ден“ (1-и тираж), „Големият удар“ (3-и тираж), „Зодиак“ (7-и тираж), „Спечели всичко“ (1-и тираж), „Твоят късмет“ (1-и тираж), „Тото джакпот“ (1-и тираж), „Честит празник!“ (4-и тираж), „Островът на съкровищата“ (1-и тираж), „Черният диамант“ (1-и тираж), „Весели празници!“ (4-и тираж), „Златото на фараона” (1-и тираж), „Каре Аса“ (1-и тираж), „Суми за думи - Кръстословица“ (1-и тираж) и „Островът на съкровищата 2“ (1-и тираж). Необходимо е да регистрират кодовете за печалба от всеки талон в своя профил на www.toto.bg/lottery и да проследят дали някой от тях няма да бъде определен чрез жребий за участие на живо в предаванията по БНТ - четвъртък или неделя. Печалбата е до 1 000 лева. Гост в студиото на Спорт Тото по БНТ беше световният шампион по граплинг – Ангел Караиванов. В петък, 29 септември се проведе тегленето на печелившите числа в играта „Втори тото шанс” на „Тото 2 - 5 от 35” и „Втори тото шанс“ на „Тото 2 – 6 от 49“. В тях участваха всички играни комбинации за играта „Тото 2 - 5 от 35” и „Тото 2 – 6 от 49“ за предходния 77-и тираж без допълнителен залог. „Втори тото шанс“ на „Тото 2 – 6 от 49“ – 19, 39, 41, 44, 6, 18 + 16 (допълнително число). „Втори тото шанс“ на „Тото 2 – 5 от 35“ – 12, 5, 22, 32, 27 + 1, 1. В играта има една печалба от 5 000 лева. Залози за игрите на Български спортен тотализатор се приемат във всички тото пунктове и в партньорски обекти, обозначени със стикер СПОРТ ТОТО, както и онлайн на интернет страницата www.toto.bg.", "date": "2017.10.01", "title": "Джакпотите оцеляха, 7 610 000 лева в Тото 2 за четвъртък"}
{"url": "https://www.24chasa.bg/novini/article/6474955", "text": "Мъжът, заподозрян за днешните нападения с нож на гарата в Марсилия, е бил известен на властите като извършител на закононарушения, съобщи Ройтерс, цитира БТА. Днес войници застреляха мъж, който уби с нож две жени на централната гара на Марсилия. Полицейски източници казаха, че преди това мъжът, на около 25-30 години, извикал \"Аллах е велик!\" и заявиха, че вероятно става дума за терористичен акт. Френският президент Еманюел Макрон изрази чрез Тиутър дълбокото си възмущение от нападението и похвали \"хладнокръвната и ефикасната реакция\" на войниците от операция \"Сентинел\" и на полицията.", "date": "2017.10.01", "title": "Нападателят от Марсилия е имал полицейско досие"}
{"url": "https://www.24chasa.bg/novini/article/6474835", "text": "Важни решения влязоха в неделя в сила в Австрия и Германия. В Австрия влезе в сила закон, забраняващ облекла и аксесоари, покриващи изцяло лицето. Забранява се носенето на бурки, ски маски и парти маски на обществени места, както и хирургични маски извън болниците. Глобата е 150 евро. В Германия пък влезе в сила закон, легализиращ хомосексуалните бракове и разрешаващ на еднополовите двойки да осиновяват деца. Гей двойка от Берлин първа се възползва от новия закон и сключи брак. Карл Крейле и Бодо Менде живеят заедно от 38 години. ", "date": "2017.10.01", "title": "От 1 октомври  в Австрия  “не” на бурките и маските, в Германия - “да” на гей браковете (Обзор)"}
{"url": "https://www.24chasa.bg/novini/article/6474961", "text": "От свое име и от името на ръководството на Национален Фронт за Спасение на България призовавам коалиционните партньори от ГЕРБ и Народното Събрание да отхвърлят оставката на Делян Добрев. Тя е подадена под огромен медиен натиск и политически обвинения, които към момента лежат единствено върху клевети. Приемането на тази оставка ще легитимира политическите спекулации като норма за саморазправа и лов на вещици. Това написа преди минути вицепремиерът Валери Симеонов във фейсбук във връзка  допълни Симеонов.", "date": "2017.10.01", "title": "Валери Симеонов: Призовавам ГЕРБ да отхвърлят оставката на Делян Добрев"}
{"url": "https://www.24chasa.bg/novini/article/6474821", "text": "Най-малко 465 души бяха ранени при сблъсъци между испанската полиция и сепаратисти на референдума за независимост в Каталуня, съобщиха местните власти, цитирани от Ройтерс. Служителите на реда използваха чукове, брадви, палки и гумени куршуми в опит да осуетят вота. куршум в окото На снимки се виждаха десетки окървавени хора. Сред пострадалите има 11 полицаи. Гласуването за независимост започна в 10 ч българско време в неделя, като хиляди бяха се наредили на опашки. Мнозина спяха пред секциите, а други завардиха входовете на сградите с автомобили и селскостопанска техника, за да попречат на властите. Испанското правителство не признава допитването и го обяви за незаконно. Сутринта в неделя полицията започна акция по изземане на урни и затваряне на избирателни секции. Униформените бяха тежковъоръжени с каски, шлемове, палки. Според очевидците те са нанасяли удари на всеки, който им се противопоставял. Видео показа как полицията рита и удря наред тълпата с палки, докато гласоподавателите държат ръцете си вдигнати във въздуха. “Ние сме мирни хора” и “Не ни е страх”, скандираха желаещите да гласуват. Националната полиция използва части за борба с безредиците в Барселона, а множеството хора бе изтласквано със стена от щитове. Служители на реда използваха чукове и брадви, за да счупят стъклото на врата и да проникнат в секция в Херона, където трябваше да гласува каталунският премиер Карлос Пучдемон. В сблъсъците е ранена една жена, а регионалният лидер отиде в друго избирателно бюро. Пучдемон пусна гласи си под бурните възгласи: “Президент, президент”. Каталунският премиер обвини испанските власти в неоправдана, непропорционална и безотговорна употреба на насилие при опитите за възпрепятстване на референдума, съобщи Ройтерс. “Палките, гумените куршуми и насилието от страна на испанската полиция показаха ужасния имидж на Испания”, коментира Пучдемон.  заяви Енрик Мийо, представителят в Каталуня на властите в Мадрид. Запитан как ще коментира решението на организаторите на гласуването, че то може да бъде направено във всяка секция в провинцията, той отвърна: “Това е фарс, измама. За пръв път в историята правилата на играта се променят 45 мин преди гласуването.” Въпреки мерките на властите близо три четвърти от избирателните секции, открити за референдума за независимост, работят, съобщи Би Би Си. “Това е чудесна възможност.Чаках 80 години”, каза 92-годишният Рамон, бивш таксиметров шофьор. Той се надява Каталуня да се отцепи от Испания. Испанската прокуратура обяви, че ще предприеме действия срещу каталунската полиция, чиито служители не се подчиниха на заповедта да спрат отварянето на избирателните секции. Бивши и настоящи футболисти на футболния клуб “Барселона” подкрепиха референдума. Сред тях са защитника Жерар Пике, бившите капитани Карлес Пуйол и Шави Ернандес. В столицата Мадрид пък се проведе демонстрация срещу референдума с участието на хиляди хора, пише ТАСС. В бюлетините за гласуване на референдума имаше само един въпрос - “Искате ли Каталуня да стане независима държава под формата на република?”. Възможните отговори бяха “да” и “не”. Право на глас в региона с близо 7,5 милиона население имаха повече от 5,3 милиона души. Вотът няма никаква правна стойност, защото бе обявен от Конституционния съд в Мадрид за противоречащ на основния закон на страната, отбелязва Ройтерс. Резултатите трябва да излязат до 48 часа.  Каталуня е един от испанските икономически двигатели, затова и залогът при едно евентуално отцепване е много голям, припомня АФП. С 19% от испанския брутен вътрешен продукт (БВП) през 2016 г., Каталуня има много близък резултат с Мадрид (18,9%) в надпреварата за титлата за най-богат район на страната. Тя е на четвърто място по БВП на човек от населението (28 600 евро спрямо 24 000 евро средно в Испания), изпреварват я Мадрид, Баския и Навара. Каталуня е безспорният лидер в износа сред регионите на Испания с една четвърт от стоките, които са били пласирани в чужбина през 2016 г. и през първото тримесечие на 2017 г. Областта дава над половината от химическото производство на Испания. През 2016 г. регионът бе вторият в Испания по брой на пуснатите от поточните линии автомобили с 19% от националното производство. Каталуня залага изключително много на бионауките - сектор, който създава 7% от нейния БВП. Регионът е първият в Европа по брой фармацевтични компании на човек от населението. Със столицата си Барселона и плажовете на Коста Брава това е испанският регион, привличащ най-много чуждестранни туристи. През 2016 г. те са били 18 млн. Бремето на държавния дълг е една от слабите точки на Каталуня. Той представлява 35,2% от нейния БВП и това я прави третия най-силно задлъжнял регион в Испания през първото тримесечие на 2017 г. ", "date": "2017.10.01", "title": "Война в Каталуня -  полицаи трошат  секции с чукове, стотици ранени (Обзор)"}
{"url": "https://www.24chasa.bg/novini/article/6474878", "text": "Дини, пъпеши и праскови поскъпнаха на едро през последната седмица на септември, показват данни на Държавната комисия по стоковите борси и тържищата. Дините се продават на едро с 24% по-скъпо в сравнение с предишната седмица. При пъпешите поскъпването е с 20,2%, или с 18 ст. Килограм праскови на едро струва 1,25 лв., увеличението на цената е с 19%. Увеличена е и цената на гроздето - с 3,7 на сто. Поскъпват на едро зеленчуците за лютеница - при доматите, отглеждани на открито, увеличението е с 10,3%, при оранжерийните е с 8,4%. Патладжанът се купува с 14,9% по-скъпо, зеленият пипер - с 4,4%, а червеният - с 6,3 на сто. Не поскъпват краставиците от открити площи, при оранжерийните има поевтиняване с 16,2%.", "date": "2017.10.01", "title": "Дини, пъпеши и праскови поскъпнаха с до  24 на сто"}
{"url": "https://www.24chasa.bg/novini/article/6474729", "text": "Местни организации на ГЕРБ масово изпращат декларации в подкрепа на депутата Делян Добрев. Те застават твърдо зад него и настояват централното ръководство на партия да не приема оставката му.  По-рано днес   от всички постове, които заема. Причината е скандалът, който вдигна депутатката от БСП Елена Йончева, твърдейки, че той е назначил на ключови постове в Хасково свои роднини и съученици. Добрев каза, че сутринта е разговарял с премиера Бойко Борисов и го е уведомил за решението си. В ранния следобед заваляха декларации. В подкрепа на Добрев се обявииха младежката и женската организации на ГЕРБ, а също и местните организации във Велико Търново, Перник, Бургас, Разград, Ловеч, Русе, Кърджали, София. Документите продължават да пристигат. Създадена бе и  .", "date": "2017.10.01", "title": "Организациите на ГЕРБ масово против оставката на Делян Добрев, валят декларации (Обновена)"}
{"url": "https://www.24chasa.bg/novini/article/6474756", "text": "Млада жена с трансплантирано преди три години сърце е починала след преждевременно раждане в дома си в петък през нощта, съобщи   директорът на варненската АГ-болница доц. Емил Ковачев. Бебето е живо, теглото му е 2100 грама, но е в критично състояние. Неонатолозите в здравното заведение се борят за живота му. 22-годишната жена родила в дома си в 03.00 ч. през нощта при неизяснени обстоятелства. Била е транспортирана в специализираната болница около 7.00ч. сутринта от екип на Спешна помощ в тежко състояние. Все още няма официални данни от аутопсията, но по думите на доц. Емил Ковачев най-вероятно се касае за кардиогенен шок следствие на остра дясностранна сърдечна недостатъчност. При трансплантирано сърце бременността е строго противопоказна, но младата жена все пак е забременяла и вероятно е криела състоянието си от близките си.", "date": "2017.10.01", "title": "Жена с трансплантирано сърце почина след раждане у дома във Варна"}
{"url": "https://www.24chasa.bg/novini/article/6474765", "text": "Френският вътрешен министър Жерар Колон съобщи, че две жени са били намушкани и убити при атаката, извършена днес на главната железопътна гара в Марсилия, предаде Ройтерс. По-рано полицията каза, че нападател е намушкал двама минувачи на гара \"Сен Шарл\" и е бил застрелян. Преди това той извикал \"Аллах акбар\", съобщи БТА. По-късно полицейски източник каза, че едната жена е намушкана в корема, а другата е с прерязано гърло. Разследването се води от антитерористичната прокуратура в Париж. Във Франция е в сила извънредно положение. То бе въведено след поредица от нападения на ислямсти през последните две години, включително атаките в столицата Париж през ноември 2015 г., при които загинаха 130 души.", "date": "2017.10.01", "title": "Жертвите на нападателя в Марсилия са жени"}
{"url": "https://www.24chasa.bg/novini/article/6474783", "text": "Близо 340 човека са получили медицинска помощ в Каталуния днес след сблъсъци с испанската полиция, която се опитва да попречи на произвеждането на референдума за независимост на автономната област, предадоха Ройтерс и Франс прес, като се позоваха на регионалните власти. Здравният департамент на каталунското правителство съобщи за 337 пострадали. На повечето от тези хора им е прилошало, но 91 са били ранени. Един от тях е пострадал по-сериозно с наранено око. Предишните данни бяха за 38 човека, получили медицинска помощ, информира БТА. Испанските власти пък съобщиха за 11 пострадали служители на правоохранителните органи. Централното правителство е успяло да затвори днес 207 избирателни секции в Каталуния, съобщи вестник \"Вангуардия\", цитиран от ТАСС. По-рано каталунските власти бяха обещали да открият около 2300 участъка за гласуване. Избирателната активност на референдума вече е надхвърлила 50 процента, обяви говорителят на регионалното правителство Жорди Турул, цитиран от ТАСС. Той хвърли вината за сблъсъците в Каталуния днес върху испанските власти.", "date": "2017.10.01", "title": "Близо 340 души са ранени при сблъсъци с полицията в Каталуня (СНИМКИ)"}
{"url": "https://www.24chasa.bg/novini/article/6474616", "text": "Звезди от футболния отбор Барселона изразиха днес подкрепа за референдума за независимост на Каталуня от Испания, предаде Франс прес. Защитникът Жерар Пике обяви в Туитър, че е гласувал, и публикува надлежно снимка. \"Заедно не могат да ни спрат да защитим демокрацията\", написа той. Емблематичният бивш защитник на Барселона Карлес Пуйол написа лаконично в Туитър: \"Да гласуваш, това е демокрацията!\", цитиран от БТА. \"Това, което се случва днес в Каталуня, е срамно. Недопустимо е в една демократична страна хората да не могат да гласуват. Цялата ми подкрепа за всички тези хора които се опитват мирно да упражнят правото си на вот\", каза на видеозапис легендарният бивш полузащитник на ФК Барселона Шави Ернандес. Един от най-популярните отбори в света исторически е емблема на каталунския национализъм, отбелязва Франс прес. Още няколко видни фигури от ФК Барселона защитиха референдума в Каталуня. На 20 септември самият футболен тим публикува комюнике, в което защити публично \"демокрацията, свободата на изразяване и правото на взимане на решение\".", "date": "2017.10.01", "title": "Футболисти на Барселона подкрепиха референдума в Каталуня"}
{"url": "https://www.24chasa.bg/novini/article/6474673", "text": "Изнудвачът на супери в Германия и цяла Европа, който бе задържан в петък вечерта, си е признал, съобщи полицията в Констанц. 53-годишният германски гражданин прати заплашително писмо до всички големи германски супери и дрогерии, в което заплаши, че ще отрови 20 вида храни, ако не получи 10 милиона евро. Същото писмо е пратил и на полицията, като е посочил, че в няколко магазина в град Фридрихсхафен вече е оставил бебешка храна с отрова по рафтовете. При акция на полицията са открити пет бурканчета с пюрета, в които е имало етилен-гликол – основната съставка на антифриза. При малки деца и бебета тя може да е смъртоносна. Мъжът бе арестуван по сигнали на граждани, които са го разпознали на снимките, разпространени от полицията. В дома му е открито шише отрова. Пред съдия в събота арестантът си е признал деянието. Той е казал и че няма други отровни храни по суперите. Името на мъжа според „Билд ам Зонтаг“ е Йохан С. Преди две години се преместил да живее в Офтердинген край Тюбинген. Имал фирма за дресировка на кучета. На уебсайта си написал: „Не кучето е виновно за погрешното с иповедение, човекът прави грешките!“, пише „Билд“. Съседите го описват като възпитан, но самотник. Съученик е разказал пред вестника пък, че в училището той бил недолюбван, бил побойник. Йохан С. Живеел с домашните си любимци – ретрийвъра Джина и зайците Джин и Тоник. Арестуван е по време на разходка с кучето. Мъжът е имал психически проблеми в миналото. Бил е и проявен криминално. Според полицаи основната му цел не е била толкова да спечели парите, колкото да се озове в центъра на вниманието на цялата федерална република. „Такива престъпници имат фантазии за власт и контрол над останалите. Обикновено те са губещи в реалния живот“, уточниха психолози. Изнудвачът бил познат като ексцентричен самотник, почти не контактувал с околните. Засега обвинението срещу него е за изнудване, което се наказва с 5 до 15 години затвор. Ако заради откритата отрова в пюретата му бъде предявено и обвинение в опит за убийство, той може да бъде осъден на доживотен затвор. Полицията все още не е отменила предупреждението към гражданите да бъдат внимателни при пазаруване. В Германия големите концерни стават редовно жертва на изнудвачи. Средно по 150 писма със заплахи получават те седмично. Само тази година има извършени четири зрелищни арест ана хора, заплашили да тровят храни. За първи път обаче изнудвач отправи заплаха към всички европейски магазини.", "date": "2017.10.01", "title": "Изнудвачът на супери си призна. Нямало друга отрова в магазините"}
{"url": "https://www.24chasa.bg/novini/article/6474675", "text": "Двама души са са убити, след като неизвестен нападна с нож минувачи на главната гара „Сен Шарл“ в Марсилия. Нападателят е ликвидиран от войници, които патрулирали в района. „Двама души бяха убити“, съобщи говорителят на властите в южния френския град Оливие де Мазире пред АФП,  Местният прокурор Ксавие Тарабо призова хората в града да избягват района около гарата.                                                                                                                                                                                                                                                                                                                       ", "date": "2017.10.01", "title": "Двама са убити след нападение с нож на гара в Марсилия"}
{"url": "https://www.24chasa.bg/novini/article/6474620", "text": "Нови показания са на път да преобърнат делото срещу Тодор Давидов- Гринго, научи \"24 часа\". Повече от седмица любимият на фолкдивата Софи Маринова е в ареста, а срещу него е повдигнато обвинение в изнудване на айтоски бизнесмен.  Другият задържан за престъплението Стефан Сливков от Сандански, който намеси името на Гринго като поръчител и помагач на изнудването, е бил разпитан повторно преди броени дни. При втория разпит Стефан дал малко по-различни показания, като признал, че си поизмислил за Гринго. Първоначално Сливков твърдял, че именно гаджето на Софи Маринова го наел за изнудването, дал му напътствия как да заплашва бизнесмена Асен Атанасов, изнудван за 50 000 лв., като дори му предоставил телефон и сим карти. \"Ще поискам клиентът ми да бъде пуснат и да не му бъде налагана мярка за неотклонение\", каза пред \"24 часа\" адвокат Красимир Кацарски, който представлява Тодор Давидов. Делото за мярката на Гринго  е насрочена за 13,30 ч. на 2 октомври, пред Бургаския окръжен съд. \"Ще те запалим\", \"Ще убием теб и децата ти\", \"Това е глоба, давай парите\", са само част от заплахите, отправени към айтоския предприемач Асен Атанасов. Получил ги по телефона от непознат мъжки глас. В хода на разследването обаче криминалисти са установили, че един от разговорите е проведен от личния телефон на Стефан Сливков. Той е задържан до ресторант \"Хепи\" в Бургас, когато е отишъл да прибере първия транш от сумата в размер на 5000 лв. Сливков обаче паднал в капан, тъй като изнудваният бизнесмен се оплакал на полицията и предал белязани банкноти. Той се решил на тази крачка след стрелба по  по оградата на дома му на 21 септември през нощта. Според разследващи Асен Атанасов е бил засипан със заплахи във времето между 19 и 22 септември. Гринго и Сливков са арестувани на 23 септември. В дома на Гринго в циганската махала на Айтос е открит пистолет с капси, довериха запознати.", "date": "2017.10.01", "title": "Само в \"24 часа\": Нови показания обръщат делото за изнудване срещу Гринго?"}
{"url": "https://www.24chasa.bg/novini/article/6474628", "text": "ГЕРБ-София излезе с декларация в подкрепа на съпартиеца си Делян Добрев. \"За нас е омерзително, че един добър и достоен човек беше принуден да се оттегли от политиката чрез клевети и откровени манипулации\", се казва в текста, разпространен от пресцентъра на партията. Той е подписан от заместник-председателя на ГЕРБ и кмет на София Йорданка Фандъкова, областния координатор на ГЕРБ-София Цветомир Паунов, депутати, общински съветници, членове и симпатизанти на партията в столицата. \"Не подлагаме под съмнение, че Делян ще спечели съдебните битки за истината, които му предстоят. Не подлагаме под съмнение и неговата невинност. Но за нас е недопустимо да останем безучастни спрямо поредния опит за очерняне на един чист човек от страна на \"другарите\" от БСП\", се посочва в съобщението. ГЕРБ-София призовава Делян Добрев да остане. \"Бъди силен и докажи чистотата ти с присъствието и действията си, а не с твоето отсъствие! Бъди твърд в борбата срещу злото от ляво, което вече близо век мъчи България! Ние заставаме редом с теб и ще те подкрепяме в твоята битка. Защото истината е една и тя ще излезе наяве\", завършва декларацията. Жени ГЕРБ и партийната структурата в Разград също застанаха зад Делян Добрев в декларации, разпространени от пресцентъра на политическата формация.", "date": "2017.10.01", "title": "ГЕРБ-София застава зад Делян Добрев"}
{"url": "https://www.24chasa.bg/novini/article/6474644", "text": "Председателят на британската Лейбъристка партия Джереми Корбин осъди насилието, избухнало по време на днешния референдум за независимост на Каталония, предаде Politico, цитира \"Фокус\". „Полицейското насилие срещу гражданите на Каталония е шокиращо“, заяви Корбин. „Испанското правителство трябва да действа и да сложи край на това“, добави той.", "date": "2017.10.01", "title": "Джереми Корбин осъди полицейското насилие в Каталуня"}
{"url": "https://www.24chasa.bg/novini/article/6474679", "text": "В автомобила на нападателя, врязал се в пешеходци в канадския град Едмънтън е открито знаме на „Ислямска държава“, предаде The Hill, цитира \"Фокус\". Според местната полиция инцидентът се разследва като „терористичен акт“. Шофьорът, който в момента е задържан, е пронизал полицейски служител пред градския стадион, преди да се качи на превозното си средство и след това да се вреже в пешеходците, ранявайки четирима. „Знаме на „Ислямска държава“ е открито на седалката и ще бъде част от разследването“, заяви местният полицейски началник Род Кнехт, цитиран от \"Фокус\". „Смятаме, че нападателят е действал сам“, добави той. Все още не се знае тежестта на нараняванията на пострадалите.", "date": "2017.10.01", "title": "Откриха флаг на \"Ислямска държава\" в колата на терориста от Канада"}
{"url": "https://www.24chasa.bg/novini/article/6474690", "text": "Турция вече не се нуждае от членство в Европейския съюз, но няма да се откаже едностранно от преговорите за присъединяване, заяви турският президент Реджеп Тайип Ердоган пред парламента днес, предаде Ройтерс, цитира БТА. \"Ние няма да бъдем страната, която ще се откаже. Казано честно, ние вече не се нуждаем от членство в ЕС\", заяви Ердоган. Продължаващите от 12 години присъединителни преговори на Турция в последно време са изпаднали в застой. ЕС е силно критичен спрямо действията на Анкара след опита за преврат миналата година, при които бяха задържани десетки хиляди души, в т.ч. учители и журналисти. \"Ако ЕС иска да направи скок напред, има само един начин да стори това. И той е да предостави на Турция членство и да задейства процес на културно и икономическо развитие\", каза Ердоган.", "date": "2017.10.01", "title": "Ердоган: Турция вече не се нуждае от членство в ЕС"}
{"url": "https://www.24chasa.bg/novini/article/6474701", "text": "Четирима младежи нападнаха охранител в супер в центъра на София. Те опитали да крадат продукти от супермаркета на ул. „Пиротска”, но охраната на магазина ги забелязала,  Охранител се приближил към тях, но те станали агресивни, един от тях извадил нож. Тогава от магазина подали сигнал в полицията. Двама от младежите са задържани, другите се издирват.", "date": "2017.10.01", "title": "Четирима младежи нападнаха охранител в супермаркет в центъра на София"}
{"url": "https://www.24chasa.bg/novini/article/6474811", "text": "Президентът на САЩ Доналд Тръмп заяви, че е загуба на време да се предприемат опити за преговори със Северна Корея относно ядрената ѝ програма, след като се появиха данни, че САЩ имат канали за връзка с Пхенян, предаде AFP, цитира \"Фокус\". „Казах на нашия чудесен държавен секретар Рекс Тилърсън, че е загуба на време да се опитваме да преговаряме с малкия човек-ракета“, заяви Тръмп на профила си в социалната врежа „Туитър“, имайки предвид лидера на КНДР Ким Чен-ун. „Пази си енергията Рекс, правим това, което трябва“, добави президентът на САЩ.", "date": "2017.10.01", "title": "Тръмп: Преговорите със Северна Корея са загуба на време"}
{"url": "https://www.24chasa.bg/novini/article/6473756", "text": "Векове наред учени и археолози си блъскаха главите над една от най-големите световни загадки - как хората в бронзовата епоха, които не разполагат почти с никакви технологии, успяват да построят Великата пирамида в Гиза - най-старата и единствено оцеляла от Седемте чудеса на древния свят. Повече от 4600 години по-късно археолози откриха доказателство, което показва как египтяните са транспортирали блокове от варовик и гранит, тежащи по 2,5 тона, на разстояние от над 700 км, за да построят гробницата на фараона Хуфу (по-известен като Хеопс) около 2600 г. пр. Хр. Висока 146 метра, това е най-голямата от всички пирамиди, а до Средновековието е била най-голямата конструкция на земята, направена от хора. Сега откриването на древен папирус, церемониална лодка и изобретателна система от водопроводи разкриват инфраструктурата, създадена от строителите, за изграждането на пирамидата. Подробният археологически материал показва, че хиляди работници като блоковете са били прикрепени единствено с въжета. Те са достигали до крайната цел чрез специално изградена система от канали до вътрешно пристанище само на няколко метра от основата на строежа в покрайнините на Кайро. Всеки блок тежал най-малко 2,5 тона. Констатациите хвърлят нова светлина върху това как е издигната гробницата на фараона Хуфу, построена преди повече от 4000 години.  Папирусът, смятан за най-стария открит писмен документ в света, е намерен в пристанището Уади ал Ярф на Червено море. Той предоставя нов поглед върху ролята на лодките по отношение на изграждането на пирамидата. Написан от Мерер - надзирател и ръководител на екип от 40 работници, това е единственото сведение от първа ръка, което дава подробна информация за строежа на великата пирамида. Детайлно е описано как блоковете от варовик са били транспортирани по течението на реката от Тура до Гиза. В своя дневник Мерер описва и начина, по който екипът му участва в трансформирането на пейзажа, като създава гигантски диги, за да отклонят водата от Нил и да я насочат към пирамидата чрез изкуствено създадени канали. Пиер Тайл, който прекарва четири години в неуморни опити за дешифриране на папируса, написан от надзирателя, разказа за откритието си в нов документален филм на британската телевизия “Чанъл фор” - “Египетската велика пирамида: новото доказателство”. “От самия ден, в който беше направено откритието, беше съвсем очевидно, че това е най-старият папирус, откриван някога в света”, каза Тайл. на 850 км южно от Гиза, а камъните от варовик са дошли от Тура, разположен на 12 км, но и досега археолозите не можеха да достигнат до едно мнение относно начина им на транспортиране до Гиза. Сега археологът Марк Ленър, водещ експерт в областта, открива доказателства за загубен воден път под запрашеното плато Гиза. “Очертахме централния канален басейн, който според нас е бил основната зона за доставка в подножието на платото на Гиза”, каза той.  Лодките били прикрепени една за друга с дебели, усукани въжета, някои от които оцелели чак до днес и били намерени в добро състояние. Общо около 2,3 млн. каменни бликове били транспортирани в течение на две десетилетия. Възстановяването на откритата по-рано церемониална лодка, построена за фараона Хеопс, дава информация за корабостроенето по онова време. Тя е била предназначена за пътуването му в отвъдния свят.  Археологът Марк Ленър смята, че е открил доказателства за водни пътища, използвани за транспортиране на скали до Гиза. Свитък от папирус, който датира от 2600 г. пр. Хр., разкрива как са били построени пирамидите.  Античен кораб, известен като Слънчевата ладия, трябвало да отнесе египетския фараон Хеопс в отвъдния свят и да го превърне в бог слънце. Дългият 43 м и широк почти 6 м плавателен съд беше открит още през 1954 г. в Хеопсовата пирамида, в покрайнините на днешната египетска столица Кайро. Хуфу е вторият фараон от четвъртата династия на Древен Египет и е известен повече с името, което древните гърци му дават - Хеопс. През последните години учени откриха, че корабите били два. Всъщност още преди половин век се появиха предположения, че съществува втора ладия. В съответствие с древноегипетската митология фараонът в задгробния свят плава с ладия по реката на времето, а в друга ладия го съпровожда богът слънце Амон Ра. Първият съд бил погребан в яма, запечатана от около 4500 години с 41 каменни блока, и е един от най-старите, най-големите и най-добре запазените плавателни съдове от древността. След като отворили единия от двата триъгълни саркофага, египетски и японски археолози видели прекрасно съхранената ладия от ливански кедър, съставена от 1224 части. Тя бе напълно възстановена през1971 г. и сега може да се види в специален музей близо до Хеопсовата пирамида. Корабът е описван от специалисти като “шедьовър на дървообработката”, който може да плава дори и днес, ако се спусне в езеро или река. През 1987 г. с помощта на радар учени открили под земята още една слънчева ладия, но било решено вторият саркофаг да не се отваря, защото по мнението им тя е значително по-лошо съхранена. Предположенията на учените, че подземната камера, в която се намира втората ладия, е херметически затворена и въздухът в нея може да е на 4500 години, не се потвърдиха. Взетите през 90-те години на миналия век проби от въздуха показаха, че камерата не е херметически затворена. През 2008 г. японски университет отдели за разкопки $ 10 млн. Учени започнаха внимателно да изследват втория саркофаг, включително, за да намерят начин за съхраняване на съдържащата се в него ладия. Чак през 2011 г. египетските археолози започнаха постепенното изваждане на частите ѝ. Работата продължава и до днес. На археолозите предстои изваждането на повече от 700 детайла от ливански кедър и египетска акация. Съдейки по всичко, лодките са близнаци. Различават се по това, че втората, както се очакваше, е по-малка от първата. При анализа ѝ обаче египтолози откриха още една значима разлика. В нея има детайли, изработени от метал, каквито не е имало в първата ладия на Хеопс. Наскоро на повърхността беше извадена дървена греда, отнесена в специално създадена лаборатория в платото Гиза, където частите се сушат и консервират. При по-внимателно вглеждане се оказа, че на повърхността на тази греда са вкопани Г- и П-образни метални куки. Досега учените не са откривали нищо подобно в първата слънчева ладия. Според специалисти тези куки са предотвратявали триенето на веслата в дървената повърхност на борда.  Любопитното е, че ладиите били съхранявани в погребалните камери на части, готови за монтаж. Съставните компоненти се спускали внимателно в камерата в строга последователност, така че сглобяването им да стане много лесно. За реставрацията на първата ладия на главния реставратор на Върховния съвет по старините на Египет бяха нужни 13 г. и пет опита.", "date": "2017.10.01", "title": "Кой построи древната Хеопсова пирамида в Египет около 2600 г. пр.Хр.?"}
{"url": "https://www.24chasa.bg/novini/article/6474829", "text": "Зам.-председателят на ГЕРБ Цветан Цветанов ще проведе работна среща със структурите на партията от Хасковска област, информираха от пресцентъра на партията. Срещата ще се проведе утре, 2.10.2017 г. (понеделник), от 18:30 часа, в сградата на НТС в гр. Хасково. В срещта ще участват общинските ръководства на ГЕРБ от Хасковска област, общинските съветници, общинските кметове и кметовете на кметства от ГЕРБ. На срещата ще присъства и областният координатор на ГЕРБ-Хасково Делян Добрев. Целта на срещата е на място Цветанов да чуе мнението и позициите на структурите на ГЕРБ от цялата област.", "date": "2017.10.01", "title": "Цветанов ще проведе среща със структурите в Хасково"}
{"url": "https://www.24chasa.bg/novini/article/6474605", "text": "Президентът на САЩ Доналд Тръмп подписа разпореждане за приемането на едностранни икономически санкции с цел засилването на борбата срещу търговията с хора в света, предава ТАСС, цитирана от \"Фокус\". В тези санкции са засегнати редица страни, включително Русия, Китай, Сирия и Венецуела, както и други. Американският президент разреши на правителството на САЩ в редица случаи по хуманитарни и други причини, да не приема тези ограничителни мерки. Това бе съобщено от пресслужбата на Белия дом. Оттам разпространиха текста на меморандум, който бе изготвен от името на държавния секретар Рекс Тилърсън. В една от точките на меморандума се споменава, че САЩ, МВФ и многостранните банки за развитие трябва да гласуват през финансовата 2018-та година против проекти, който „отиват в полза на правителствата на Иран, Северна Корея и Русия“. Изключение правят случаите, когато става въпрос за „хуманитарно съдействие“.", "date": "2017.10.01", "title": "Тръмп подписа указ за санкции, който касае Русия, Венецуела, Северна Корея и други страни"}
{"url": "https://www.24chasa.bg/novini/article/6474455", "text": "Сърбин бе убит, а българин - тежко ранен, при конфронтация с афганистанци и чеченци във Виена тази нощ, предаде австрийската национална информационна агенция АПА, съобщи БТА. Меле между шест души се разигра тази нощ в район Отакринг в столицата на Австрия. След като един от тях извадил нож, 21-годишен мъж получил тежки наранявания и малко по-късно е починал в болница. Човек, който е бил с него, е в тежко състояние с опасност за живота. Четирима души са задържани. Към 2 ч. тази нощ двете групи - 21-годишен сърбин и българин, от една страна, и четирима мъже от Афганистан и Чечения, от друга - влезли в конфронтация по неизвестни засега причини, съобщи полицейски говорител. Инцидентът станал близо до входа на метростанция. Както се посочва, единият от групата на четиримата, 22-годишен, извадил нож и наръгал сърбина и българина. И двамата получили много тежки наранявания. Някъде около час и половина по-късно 21-годишният сърбин починал в болница. След това четиримата мъже избягали, но малко по-късно били задържани. По 22-годишния нападател е имало следи от кръв. По случая е образувано разследване. В рамките на днешния ден заподозрените ще бъдат разпитани. Засега не е ясно каква е причината за случилото се, дали са участвали и още лица, както и видът и местонахождението на ножа.", "date": "2017.10.01", "title": "Сърбин бе убит, а българин - тежко ранен след меле с афганистанци и чеченци във Виена"}
{"url": "https://www.24chasa.bg/novini/article/6474466", "text": "Иницативен комитет започва да събира сигнали за неправомерна дейност от страна на колекторските фирми, съобщи неговият председател Пейо Майоров. Според асоциацията в момента няма никаква защита от неправомерни действия от страна на тези фирми. Те вече получавали и вземания, забавени 2 месеца. И се дава пример как 100 лева към мобилен оператор са набъбнали до 257 лева. Сигналите могат да се пускат на komitetpotrebiteli@gmail.com", "date": "2017.10.01", "title": "Комитет събира сигнали срещу колекторски фирми"}
{"url": "https://www.24chasa.bg/novini/article/6474512", "text": "Състав на Окръжен съд – Добрич, постанови присъда от 7 години лишаване от свобода при първоначален строг режим срещу Георги Б. от Балчик. 55-годишният мъж беше признат за виновен в това, че на 16 декември миналата година, около 21.00 часа в Балчик е запалил къща, като пожарът е представлявал опасност за живота на тримата обитатели на жилището - съпругата и дъщерята на подсъдимия, и брата на съпругата му, който живеел в същия дом. От деянието са последвали значителни вреди в общ размер на 21 560 лева. Върху едноетажната къща, която е оценена на 23 671 лв., са нанесени поражения за 15 012 лева, а щетите от изцяло изгорелите движими вещи се изчисляват на 6 548 лева. В обвинителния акт се сочи, че във вечерните часове в деня на престъплението подсъдимият влязъл в кухнята на къщата с бутилка от минерална вода, в която имало бензин, изсипал течността навсякъде, а после със запалка я възпламенил. Обитателите на дома успели да излязат навън, но пожарът се разпространил в останалата част на къщата и причинил значителни вреди на цялото жилище, което е собственост по наследство на жената и нейния брат. От данните по делото става ясно, че подсъдимият е извършил деянието в срока на действие на издадена срещу него съдебна заповед по Закона за защита от домашно насилие, с която той бил отстранен от семейното жилище и му била наложена забрана да приближава съпругата и дъщеря си, както и жилището, което обитават, на по-малко от 20 метра. Окръжният съд потвърди взетата спрямо подсъдимия мярка за неотклонение „задържане под стража“ до влизане на присъдата в сила.", "date": "2017.10.01", "title": "Осъдиха на 7 години затвор мъж от Балчик за умишлен палеж на къща"}
{"url": "https://www.24chasa.bg/novini/article/6474208", "text": "България отвикна да има съпруга до президента през последните 5 години. Последните месеци имах чувството, че съм най-голямото зло в тази държава, че съм най-голямата пречка тази държавата да се развива. Това заяви съпругата на президента Десислава Радева в предаването „По-полека“ на Дарик радио. Една съпруга на президента просто довършва човека, мъжа. Иначе седи малко странно, обясни Радева. И разказа, че по време на заседанието на ООН в САЩ всички държавни глави били със съпругите си и те имали самостоятелна програма. Радева обясни, че от всички хейтърски определения най-много си харесва „генерал Деси“. След като Румен е двузвезден генерал, аз би трябвало да съм тризвезден – генерал-лейтенант, каза тя. И изрази готовност да смени пагоните с Бойко Борисов, който е такъв. Няма дължина на полата, която да е подходяща. Ако е такава, тогава са сандалите, отворените обувки или пенсовете, на които им липсва сутиен, или нещо друго, каза Радева по повод непрекъснатите критики към облеклото й. Загубих анонимността си, на която много държах. Съботите и неделите принципно се разхождаме – по Витоша или в някое градче. Но вече не е така – Румен го спират навсякъде, искат снимки и автографи. Дори понякога се шегувам – не искам повече да излизам с теб, защото това не е разходка, а дефиле, разказа тя. Вила „Калина“ в Бояна обаче пък й идвала прекалена самотна за градския човек. Във вилата занесохме само уредбата и котарака. Чарли е страхотно, не е изследван за котешки СПИН, живее си добре. Като изключим лабрадора, който е малък и му се качва на главата и нарушава спокойствието на 6-годишния котарак, разказа Десислава. Не съм променила нищо, президентът не ми забравяна нищо. Просто нямам време за фейсбук, каза Радева на въпрос защо напоследък няма постове във фейсбук. В сегашната си позиция пак бих казала това, което съм написала, но може би по друг начин. Аз съм открит човек и за мен фейсбук е място, където можеш да кажеш какво мислиш, обясни съпругата на президента. Атаките са към нас двамата, защото хората усещат,че спойката между нас двамата е много силна, допълни Радева. Тя бе категорична, че няма да си направи публичен профил във фейсбук, а само профил на „Живата вода на България“, както се казва сдружението й. Радева разкри, че е в непрекъсната връзка с Лили и Митко, които взе лятото на гости в Бояна. Те ми пращат сърца, чуваме се често, те са много обичани деца, разказа Радева. От биографията ми се вадят факти, които се използват както им е удобно на някои хора, заяви Десислава. И разказа, че е работила със Слави Трифонов. Никой на ме пита, че съм била секретарка на Румен Христов, който бе министър в правителството на Филип Димитров, допълни тя. Радева за първи път осъзнала какво я чака след първия тур на изборите. И започнала да чете книги за протокола. Не трябва да губим чувството си за хумор и самоирония. Избрах радиото, за да ме чуят хората, вместо да ме гледат, обясни тя защо е избрала Дарик радио за първата си публична изява. Съпругата на президента Десислава Радева е регистрирала гражданско сдружение в началото на август, това съобщи самата тя. Целта на сдружението е да пази българските традици, фолклор, занаятии обичаи. То ще се грижи и помага на литературата и изкуството. Ще се грижи и за българския език, за да могат да пишат децата прадвилно, каза Радева. Гордеем се, че сме народ с толкова уникална и стара азбука, а в социалните мрежи се пише на шльокавица, правят се правописни грешки, обясни тя. Първата инициатива на сдружението е флашмоб, който се е провел снощи в книжарници в 6 града по повод Световния ден на музиката 1 октомври. Радева е голям музикален фен. Първата й любов е Дейвид Ковърдейл, а другите две - Никълъс Кейдж и Хавиер Бардем. Всеядно животно съм по отношение на музиката – слушам опера, рок, народна, джаз, дори и Азис в някои случаи, обясни съпругата на президента. За флашмоба обаче Радева избрала изпълнение от Набуко. Със съдействието на директорите на оперите на 6 града – София, Пловдив, Русе, Варна, Бургас и Стара Загора, записали гласове на солистите, които да изпълняват фрази от операта върху самия хор. Това е поздрав към меломаните и всички, които се занимават с музика, обясни Радева. И разказа, че цяла вечер е монтирала клипа, спала е само 3 часа. Той ще разпространява в ЮТуб, ще го излъчат в БНТ и в други телевизии. Първоначалната й идея била да го разпространява във фейсбук, но вчера й хакнали профила. Инициативата ще се финансира от дарителство и ще се работи на доброволчески принос, обясни Радева. Съпругата на президента разказа, че ще работи много и с деца, използвайки всички съвременни канали на комуникация. Дори вече е имала среща със Съвета на децата към държавната агенция. „Не съм част от президентството. Съпругата на Румен Радев съм, а той е президент. Не съм институция, не съм първа дама, това го няма в конституцията“, обясни Десислава. Свободолюбив човек съм и не ми е привично това,че някой върви с мен, каза тя по повод охраната си от НСО. Тя разказа, че е избрала да подари на френската първа дама Брижит Макрон книгата „Време разделно“, която има по-различен профил във времената, в които живее Европа днес.", "date": "2017.10.01", "title": "Радева най-много си харесва прякора „генерал Деси“ и се класира като генерал-лейтенант"}
{"url": "https://www.24chasa.bg/novini/article/6474221", "text": "Пенсионерите са недоволни от размера на увеличението на минималната пенсия за осигурителен стаж и възраст. Те настояват и за осъвременяване на всички пенсии. Преди честването на Международния ден на възрастните хора - 1 октомври, главният секретар на Българската асоциация на пенсионерите Димитър Кисимов коментира за БТА, че с увеличението на минималната пенсия на 200 лв. от днес е направен компромис - обещанията на представили на Обединените патриоти са били за 315 лв., колкото е прагът на бедността. Пенсионерските организации ще настояват това да бъде изпълнено в неговата цялост. Те ще искат и осъвременяване размера на всички пенсии с процента на двукратното увеличение на минималната пенсия през тази година - около 22 на сто. Пенсионерите искат това да се заложи още в бюджета за 2018 г., иначе ще излязат на протести. Те продължават да настояват и за закон за възрастните хора, в който да бъдат разписани правата им, и подкрепят внесеният от БСП законопроект. Ако имаше такъв закон още през 1990 г., нямаше да се случи това, което става след 27 години с тези различия в пенсиите, с това забравено съсловие, което е най-голямото - 2,2 млн. души, допълни Димитър Кисимов. В отговор на въпрос какъв е българският пенсионер днес - на 1 октомври, той каза, че днес пенсионерът все пак е щастлив, защото празникът се зачита от 4-5 години, благодарение на Българската асоциация на пенсионерите.", "date": "2017.10.01", "title": "Пенсионери искат по-висока минимална пенсия и осъвременяване на всички пенсии"}
{"url": "https://www.24chasa.bg/novini/article/6474227", "text": " Граждани на Каталуния, желаещи да гласуват на референдума за независимост на областта, се сблъскаха с полиция на някои места в испанския автономен район, предава AFP, цитиран от \"Фокус\". Обявеното от Мадрид за незаконно гласуване започна в 10:00 часа българско време в неделя, като малко след това полицията започна акция по изземане на урни и затваряне на избирателни секции. Агенцията съобщава, че на някои места органите на реда са нахлули със сила, докато на други се е стигнало до ескалация на напрежението между гласуващи и полицаи. Местни медии публикуваха снимки, на които се виждат ранени цивилни хора, от Мадрид не са потвърдили информацията. ", "date": "2017.10.01", "title": "Сблъсъци между полиция и протестиращи в Каталуния (Снимки, видео)"}
{"url": "https://www.24chasa.bg/novini/article/6474231", "text": "Испански полицаи, екипирани за борба с безредици, нахлуха в изборна секция броени минути преди регионалният премиер на Каталуния Карлес Пучдемон да гласува на референдума за отделяне от Испания, предаде Ройтерс, цитиран от БТА. Полицията използва брадви, за да разбие прозорец на спортния център в провинция Жирона, където се помещава изборната секция, и също така разби вратата.  На излъчени по телевизията кадри се вижда как в изборната секция обикалят полицаи с черни барети и щитове за борба с безредици, очевидно търсейки избирателни урни, докато желаещите да гласуват пеят каталунския химн с вдигнати ръце, свити в юмрук. Пучдемон беше обявил, че ще гласува в секцията, която се намира близо до едноименния център на провинцията град Жирона, но на телевизионните кадри той не беше видян.", "date": "2017.10.01", "title": "Полицията нахлу в изборната секция, \nкъдето каталунският лидер се очакваше \nда гласува (Снимки)"}
{"url": "https://www.24chasa.bg/novini/article/6474238", "text": "Турция продължава да струпва бойна техника по границата си със Сирия, съобщава турската частна телевизия НТВ, предаде БТА. Конвой военни машини е пристигнал при град Рейханлъ, окръг Хатай, и от там се е насочил към турско-сирийската граница. Техниката е изпратена от различни военни поделения \"с цел подкрепление\", посочва телевизионният канал. Придвижването на конвоя е съпътствано от мерки за сигурност. С колоната пътуват бронетранспортьори, бойни машини и други видове военна техника.", "date": "2017.10.01", "title": "Турция продължава да прехвърля бойна техника към границата си със Сирия"}
{"url": "https://www.24chasa.bg/novini/article/6474255", "text": "На тази територия съм един от най-добрите - така отговори Левон Хампарцумян на въпрос как се оценява като банкер в интервю по Би Ти Ви. Като съпруг мисля че съм добър - на третия път, човек се учи от грешките си, каза Хампарцумян. Запитан какво би посъветвал зрителите - в какво да инвестират пари, Левон Хампарцумян каза: В себе си да инвестират, да се доучат нови неща, да се усъвършенстват, да бъдат любопитни към живота около тях - това е единствения начин да направиш нещо, което някой е готов да купи от тебе. Какви трябва да са отношенията между банкерите и политиците? На една ръка разстояние, отговори Левон Хампарцумян. Банкерът на политика няма как да звъни, така че политиците звънят на банкерите. Когато е влюбен, той готви и се опитва да бъде забавен, стана ясно от интервюто. На въпрос с какво ястие е спечели съпругата си, той отговори: беше сьомга, това беше период, в който тя беше много стриктна вегетарианка, вече отдавна не е. Споделят ли хобитата си? Някои да, примерно йога, малко в готвенето - асистенция, малко в градината, пътуваме заедно, каза банкерът. Левон Хампарцумян показа тикви за цвят и японски чушки шишито, които гледа в градината в двора си.", "date": "2017.10.01", "title": "Левон Хампарцумян: Инвестирайте в себе си"}
{"url": "https://www.24chasa.bg/novini/article/6474271", "text": "Мадрид разкритикува регионалните полицейски сили на Каталуния, след като голяма част от тях отказаха да участват в акциите за спирането на тамошния референдум за независимост, предава вестник El Pais, съобщи \"Фокус\". Местните органи на реда трябваше да конфискуват урни и бюлетини в неделя сутринта преди започването на вота, но след като масово не се подчиниха на заповедта, Мадрид изпрати правителствена полиция за изпълнение на задачата. По-рано бе съобщено, че между полицейските сили и гласуващите се е стигнало до сблъсъци, но от испанското правителство не потвърдиха.", "date": "2017.10.01", "title": "Мадрид критикува полицейските сили на Каталуния"}
{"url": "https://www.24chasa.bg/novini/article/6474289", "text": "Каталунският лидер Карлес Пучдемон гласува на местния референдум за независимост, пише испанският ежедневник El Pais, предаде \"Фокус\". В социалната мрежа „Туитър“ се появи и снимка на Пучдемон, който пуска бюлетината със своя глас в урната. Междувременно бившият играч на футболния клуб Барселона Карлес Пуйьол, изрази подкрепата си за вота, след като заяви в съобщение в социалните мрежи, че “гласуването е демокрация“.", "date": "2017.10.01", "title": "Карлес Пучдемон гласува на каталонския референдум"}
{"url": "https://www.24chasa.bg/novini/article/6474328", "text": "Делян Добрев пое своята политическа отговорност, коментира пред журналисти днес Елена Йончева по повод обявеното от депутата и областен координатор на ГЕРБ намерение да се оттегли от политиката, заради скандала в Хасково, предаде БТА. Тя подчерта, че не става въпрос за атака срещу него, а срещу модела \"ГЕРБ\", който, по думите й, не е само шуробаджанащина, защото тя винаги е съществувала в България и затова носят вина и леви, и десни. Йончева допълни, че моделът \"ГЕРБ\" надгражда шуробаджанащината - той не е само назначаване на свои хора на ключови позиции, но и създаване на икономическа обвързаност. Според нея този модел задушава и местния бизнес, защото на ключови позиции застават хора, които са икономически обвързани с партийни структури.Така че аз се надявам моделът \"ГЕРБ\" да бъде разбит не само в Хасково, но и във всеки областен град и всяко населено място, допълни Йончева. Тя подчерта, че има доказателства за всяко нещо, което е казала по схемата \"Добрев\". В отговор на въпрос как ще коментира, че кметът на Хасково Добри Беливанов е заявил, че няма да си подаде оставката, депутатът каза, че той също носи отговорност за това, че на практика е бил марионетка и две години в общината са работили хора, които нямат длъжностни характеристики за постовете, на които са назначени. Беливанов е допуснал нарушение на закона, доколко това е простимо, не знам, но трябва да каже на какъв натиск е бил подложен и какво точно се е случило, смята Йончева. Попитана дали общинските съветници на БСП също ще понесат отговорност, тя уточни, че те са двама от общо 41, но, ако е вярно, че са гласували заедно с ГЕРБ, трябва да поемат своята политическа отговорност. Трябва да се види за какво точно са гласували и дали са участвали във всички схеми, допълни тя.", "date": "2017.10.01", "title": "Елена Йончева: Делян Добрев пое своята политическа отговорност"}
{"url": "https://www.24chasa.bg/novini/article/6474316", "text": "Никоя партия сама, никой кмет сам, без подкрепата на народа си, няма да успее да промени нещата „Уверих се за сетен път, пътувайки в селата на община Вълчи дол, че живеем в две Българии. Едната - на лъскавите кабинети и скъпите коли и натруфени приказки на политиците и тази - истинската, в която няма пътища, няма линейка, няма лекар и аптека, а има мъка, страх и апатия.“ Това заяви лидерът на БСП Корнелия Нинова във Вълчи дол, където бе да подкрепи кандидата за кмет Людмила Петкова. Това съобщиха от пресцентъра на БСП.  „И вчера чухме от управляващите за икономически растеж, за преборена контрабанда, за излишъци в бюджета. Това е България-та на Бойко Борисов, а другата - на Илияна от село Стефан Караджа - многодетна българска майка, която ме посреща пред къщата си и плаче, че няма с какво да нахрани децата си. Това са двете Българии и ние сме тук, за да ви кажем, че всеки един от вас е точно толкова важен, колкото българите в големия град. Да имаш лекар на село е точно толкова важно, колкото са големите болници в столицата. Да има пътища между селата е точно толкова важно, колкото да се строят магистрали”, заяви лидерът на БСП. „Виждам на много места, че заради бедност ви е обзело отчаяние, страх, безразличие и апатия. Не вярвате на никого, знам го. Всеки ден съм сред вас и знам, че 27 години хора от партии от всички цветове са ви лъгали, че ще направят нещо за вас, а са работили за себе се. Опитайте се, колкото и да ви е трудно да преодолеете това недоверие. Преодолейте страха си, че ще ви мачкат, че ще знаят как сте гласували”, подчерта Корнелия Нинова. По думите й ако народът не вземе съдбата си в свои ръце, ако не прояви смелост и сила, тази агония ще продължава. „Не позволявайте на никой политик да ви държи в подчинение, след като ви е докарал до просешка тояга. Никоя партия сама, никой кмет сам, без подкрепата на народа си, няма да успее да промени нещата. Ние искаме промяна, но ни трябва вашата воля. Няма да ви давам велики обещания, но ви гарантирам, че ще направим всичко по силите си - и възможното, и невъзможното, да ви вдъхнем тази смелост и да ви направим свободни от страхове хора“, каза още лидерът на БСП.", "date": "2017.10.01", "title": "Нинова във Вълчи дол: Ще направим и невъзможното, за да ви вдъхнем смелост"}
{"url": "https://www.24chasa.bg/novini/article/6474354", "text": "Познавам Делян Добрев като добър организатор, боец, но вероятно това, което се случва през последната седмица, го е накарало да вземе това решение. Не съм говорила с него и не бих могла повече да навляза в обяснение на това негово решение. За мен то е изненадващо. Това каза в интервю за предаването \"Неделя 150\" по \"Хоризонт\" министърът на правосъдието Цецка Цачева, предаде \"Фокус\". По повод разделението на отиващия си Висш съдебен съвет на 2 колегии - съдийска и прокурорска, тя заяви: \"Аз мисля, че се получиха нещата. По-важна е оценката на магистратите, на тези, които са част от съдебната власт - съдиите, прокурорите, следователите. Мисля че те оценяват по достойнство това разделяне\". \"Едва ли министър на правосъдието, като част от изпълнителната власт, е коректно и има право да коментира работата на правителството на съдебната власт, както е прието да се говори за Висшия съдебен съвет (ВСС). Оценката ще я дадат, на първо място магистратите, оценката я дава обществото. Като цяло, беше свършена не малко работа. Наложи им се да работят в сложна и политическа система. Преди ден изброих, че те са работили с шестима министри, които осъществяват връзката между съдебната власт и изпълнителната власт. На този състав на ВСС му се наложи да изпълни измененията в Закона за съдебната власт, резултат от промяната на Конституцията. Беше свършена много работа. Но, за съжаление, остана и привкус, а така също и недовършена работа. Преди всичко, не беше решен въпросът с натовареността на магистратите, особено в съдийската колегия. Прокурорската колегия предложи план, но трябва да бъде отчетено, че при тях нещата са доста по-леки за решаване. Големият проблем е за натовареността на съдиите. Това, безспорно, ще бъде и един от акцентите в предстоящата работа на новия състав на ВСС\", коментира Цецка Цачева. \"Все още има очакване за повече справедливост, повече прозрачност в работата на съдебната власт, като цяло. Отговорността, безспорно, за това, на първо място е на ВСС, но нека и останалите представители на различните власти да не бягаме от тази отговорност. Според законодателната рамка, според връзката между изпълнителна власт и ВСС, всъщност трябва да очакваме и резултатите. Има какво да се желае повече. Аз лично, за себе си, като човек, който съм свикнала да работя в екип, в колектив, бих заложила повече на колективния дух в новия състав на ВСС\", допълни тя.", "date": "2017.10.01", "title": "Цачева: Изненадана съм от оставката на Делян Добрев"}
{"url": "https://www.24chasa.bg/novini/article/6474366", "text": "Бившият кмет на Каварна Цонко Цонев изрази своето мнение по повод оставката на Делян Добрев от ГЕРБ във фейсбук. Ето и целия текст:  \"Днес един достоен човек си подаде оставка в ефира на БТВ - това беше Делян Добрев. Искам да представя на вниманието на госпожа Елена Йончева поведението на госпожа Нина Ставрева, кмет на Община Каварна и нейна съпартийка. Председател на БСП Каварна и на бюджетната ни комисия в общинския съвет стана втората й братовчедка - Виктория Керчева, другият втори братовчед- Ивайло Керчев, изненадващо стана технически ръководител във фирма \"Титан\", която почиства Каварна. Същият подписва протоколи за почистване, които се разплащат от братовчедката. Брат й Ивайло Иванов, това лято при 40 градусови жеги извърши озеленяване на два обекта та изходите на Каварна, факт, видян от стотици каварненци. Шофьорът й, изпълняващ и други функции освен служебните, заедно с нейният съпруг заплашваха журналистка от вестник \"168 часа\". Назначи за зам.-кмет Ивелина Илиева от ГЕРБ - Добрич, изключителна близка до Живко Мартинов - Суджука, която сега е безработна, защото беше сменена и като зам.-областен управител. И още много \"геройства\", които съм описвал през последните две години. Последното геройство е, че Вашата съпартийка ще въвежда и квестори за сесиите на Общински съвет Каварна, защото екип на Канал 3 си позволи да заснеме последната ни сесия. Има и още, и още, и още. Явно другарката Ставрева често си пие кафето със Суджук, но, щом е за ваш кадър -може!\"", "date": "2017.10.01", "title": "Цонко Цонев за Добрев: Днес един достоен човек си подаде оставка"}
{"url": "https://www.24chasa.bg/novini/article/6474368", "text": "Председателят на правната комисия Данаил Кирилов подкрепи Делян Добрев, който по-рано днес в ефир на една от националните телевизии подаде оставка.  \"Подкрепям Делян Добрев в това изпитание! И не мога да допусна, че ще пострада от поредните калташки бсп-инсинуации и манипулации на публичното мнение. Делян е способен, креативен, умен човек. Той е достоен и честен човек! Доказа го с искреността и откритостта на позициите си и в тази битка! Той не понесе комфорта на евентуалното съглашателството, с което други биха се примирили. Пое отговорността изцяло и за всичко! Делян ми е приятел, с когото се гордея! Имаме нужда от такива хора! Ще се боря за него като за брат и приятел, като за себе си!\". Това написа във фейсбук шефът на парламентарната комисия по правни въпроси Данаил Кирилов.", "date": "2017.10.01", "title": "Данаил Кирилов: Подкрепям Делян Добрев в това изпитание"}
{"url": "https://www.24chasa.bg/novini/article/6474380", "text": "Испанската полиция е потвърдила използването на гумени патрони в неделя, срещу няколко групи протестиращи, окупирали гласоподавателни пунктове в каталунската столица Барселона, предава AFP, цитиран от \"Фокус\". Според данни на местната Бърза помощ, 38 души са ранени в следствие на по-ранните сблъсъци или на обстрела с гумени патрони, като само трима от пострадалите са с по-тежки наранявания. Каталунският лидер Карлес Пучдемон нарече действията на правителствената полиция „несправедливо насилие“.", "date": "2017.10.01", "title": "Каталунската полиция използва гумени патрони срещу протестиращите, 38 са с наранявания (Снимки)"}
{"url": "https://www.24chasa.bg/novini/article/6474423", "text": "Българският патриарх Неофит е първият носител на Ордена на името на Св.Мъченик Игнатий Старозагорски. Орденът му се присъжда за духовното и нравствено израстване на българския народ и беше връчен от Старозагорския митрополит Киприан. В знак на благодарност кметът на Стара Загора Живко Тодоров му връчи Почетния знак на града. Това стана в края на Светата литургия по повод църковния празник \"Покров Богородичен\", който БПЦ отбелязва днес. В службата участваха и владици от Светия синод, предаде БТА. Патриархът и владиците бяха гости на честванията по повод 50 години от интронизацията на блаженнопочиналия Старозагорски митрополит Панкратий. Племенницата му Диана Михайлова получи Ордена на Св. Апостол Карп, с който покойният Старозагорски митрополит бе удостоен посмъртно. В катедралния храм \"Свети Димитър\" присъстваха кметът на Стара Загора Живко Тодоров, областният управител Гергана Микова, деканът на Богословския факултет проф. д-р Александър Омарчевски и стотици миряни. В края на Светата литургия Негово Светейшество се обърна към официалните лица и гражданите на Стара Загора с патриаршески благослов.", "date": "2017.10.01", "title": "Патриарх Неофит е първият носител на Ордена на името на Св.Мъченик Игнатий Старозагорски"}
{"url": "https://www.24chasa.bg/novini/article/6474428", "text": "Според представител на официалното правителство на Испания, регионалната полиция на Каталуния, която по-рано масово отказа да участва в акциите против референдума за независимост, е съжалила за действията си, пише испанското издание El Pais, предаде \"Фокус\". Силите за сигурност са изпратили общо писмо, адресирано до националното управление на полицията, в което се изразява желание, да бъдат включени в действията срещу референдума. Според писмото, лидерът на областта Карлес Пучдемон е единствения виновник за случващото се в Каталония.", "date": "2017.10.01", "title": "Каталунската полиция съжали за действията си"}
{"url": "https://www.24chasa.bg/novini/article/6472594", "text": "“Освен Господните празници има и Богородични - за различните моменти от нейния живот. “Покров Богородичен” обобщава всички празници, посветени на Божията майка. На този ден се опитваме да активизираме волята си, за да подражаваме на светостта на живота ѝ”, казва пред “24 часа” отец Георги Янъков от столичния храм “Покров Богородичен”, който има празник в неделя, на 1 октомври.  Отбелязването му ще започне още в събота от 17 ч с бдение с петохлебие, а на следващия ден от 9 ч ще има празнична света литургия. С благословението на патриарх Неофит тя ще бъде оглавена от Мелнишки епископ Герасим, който е главен секретар на Св. синод. Храмът “Покров Богородичен” в София е на ул. “Г. Данчов Зографина” № 2, съвсем близо до “Пирогов”. “Хората, които посещават храма през делниците, имат близки в болницата и се молят за тяхното изцеление. Имаме и обратна връзка с тях какво се е случило след молитвите им пред иконата на Св. Богородица. Свидетели сме на чудеса”, казва още отец Георги Янъков. Той и другите свещеници в храма - иконом Николай Танев и протойерей Живко Лозанов, редовно се молят заедно с близките на болните, съчувстват им и им помагат в трудня момент. Празникът “Покров Богородичен е свързан с историческо събитие. На 1 октомври 910 г. арабите нахлули във Византийската империя и я подложили на тежко изпитание. Император по това време бил Лъв Мъдри (886-911). Свети Андрей Юродиви с ученика си Епифаний се намирал на всенощно бдение в цариградската църква \"Влахерна\", където се пазела като скъпоценна реликва една от одеждите на Света Богородица. Било събота срещу неделя. Църквата била пълна с народ. В 22,00 ч. по време на всенощното бдение св. Андрей вдигнал погледа си нагоре и видял Света Богородица във въздуха. Тя била обкръжена от пророци, апостоли и ангели. Със своя омофор покривала богомолния народ и се молела за него на своя божествен син. Развълнуван от гледката, св. Андрей запитал тихо ученика си: - Виждаш ли, брате, как Света Богородица се моли? - Виждам, отче свети, и се ужасявам, отговорил Епифаний. За видението на двамата научили не само богомолците в храма, но и всички в града. По молитвите и покровителството на Света Богородица арабите били прогонени от страната, а църквата учредила празника “Покров на Пресвета Богородица”. “Днес празникът е разширен по значение. Не възпоменаваме историческото събитие, случило се някога назад във времето. Още повече че то не засяга нашия народ. Днес на този ден честваме Св. Богородица като покровителка на всички християни. Имаме свободата да поразсъждаваме за Света Богородица, за значението за християните и спасението на човека въобще. Всички сме усещали закрилата ѝ в живота си, когато с гореща молитва пред нейна икона сме получавали изцерение, помощ за житейски дела”, казва отец Георги Янъков. Пояснява, че в празнуването участва целият човек - с ума си приема това, което има отношение в учението на църквата за Св. Богородица към спасението на душата, а с чувствената част от себе си усеща любовта, с която тя отговаря на отправените молитви. “С волята си вземаме решение да ѝ подражаваме”, завършва отец Георги Янъков. Той е ръкоположен за свещеник в храма през 2003 г. Духовен наставник е в третия курс по катехизис към Енорийския център и ръководи хора по източноцърковно пеене, което преподава и в Богословския факултет на СУ.", "date": "2017.10.01", "title": "Чудеса след молитви за болни в \"Покров  Богородичен\""}
{"url": "https://www.24chasa.bg/novini/article/6474062", "text": "От днес „синя“ и „зелена“ зона за платено паркиране в столицата работят с удължено работно време. Това съобщиха от пресцентъра на Центъра за градска мобилност, предаде \"Фокус\". Зоните за платено паркиране в София ще работят от 8.30 часа до 19.30 часа в делнични дни. В съботните дни „синя“ зона ще работи до 18.00 часа, а не както досега - до 14.00 часа. От днес влиза в сила разширението на „зелена зона“ в районите „Средец“ и „Лозенец“. Маркировката е поставена, а екипите на ЦГМ ще проверят всяка улица за поставени знаци и ще подменят стикерите за работното време на зоните за платено паркиране. Ще работят и три пункта за издаване на винетни стикери - на метростанциите Европейски съюз и НДК и на ул. „Будапеща“ 17, от 7.00 до 17.00 часа. Ръководството на ЦГМ ще бъде на терен и ще контролира работата по промените в зоните.", "date": "2017.10.01", "title": "От днес ново работно време на зоните за платено паркиране в столицата"}
{"url": "https://www.24chasa.bg/novini/article/6474064", "text": "От днес цената на природния газа пада с със 7.29%. За четвъртото тримесечие на годината той ще струва 343.22 лв. на 1000 куб. м или с 26.99 лв. по-малко, предаде \"Фокус\". Намалението обаче няма да се отрази върху цената на парното, тъй като от 1 октомври влиза в сила нов тарифен модел за пренос на синьо гориво по газопреносната мрежа. Заради него поевтиняването на газа за топлофикациите ще бъде в рамките на 3-4%, а за промяна в цените на топлофикационните услуги е необходимо тя да е повече от 5%.", "date": "2017.10.01", "title": "Цената на природния газа пада със 7.29% от днес"}
{"url": "https://www.24chasa.bg/novini/article/6474093", "text": "От днес минималната пенсия за осигурителен стаж и възраст става 200 лева, информира БТА. Увеличението е второ за годината. От 1 юли минималната пенсия за осигурителен стаж и възраст се повиши от 161,38 лв. на 180 лв. Увеличението довежда до повишаване на доходите на около 820 000 пенсионери или около 40 процента от българските пенсионери ще получават по-високи пенсии. Пенсиите под 200 лв. или под минималния размер на пенсията за съответния вид, ще бъдат приравнени на новия минимален размер.", "date": "2017.10.01", "title": "От днес минималната пенсия става 200 лева"}
{"url": "https://www.24chasa.bg/novini/article/6474074", "text": "В Каталуния за днес е насрочен референдум за независимост от Испания, обявен от властите в Мадрид за незаконен, предадоха световните агенции. \"Искате ли Каталуния да стане независима държава с републиканска форма на управление?\", гласи въпросът на допитването, предаде БТА. Референдумът потопи Испания в една от най-сериозните конституционни кризи от десетилетия, отбелязват агенциите. Напрежението между Мадрид и Барселона се засили, откакто на 6 септември каталунският парламент одобри закон за допитването. Два дни по-късно той бе отменен от Конституционния съд на Испания и това даде правно основание за действия на полицията и правителството в Мадрид, чиято цел е да предотврати гласуването. Кабинетът на премиера Мариано Рахой заяви, че референдумът няма да се състои, но каталунските лидери увериха, че плебисцит ще има.  Полицията конфискува милиони бюлетини и изборни книжа. Не бяха публикувани избирателни списъци, полицията получи нареждане да затвори помещенията, където каталунците казват, че ще има избирателни секции. Противниците на отделянето на автономната област от Испания се очаква да бойкотират вота. Според каталунските власти право на глас имат над 5,3 млн. каталунци, които ще могат да гласуват в 2315 секции от 9 ч. до 20 ч. (от 10 ч. до 21 ч. българско време. Снощи испанското министерство на вътрешните работи обаче обяви, че повечето от тези участъци са били затворени от правоохранителните органи.", "date": "2017.10.01", "title": "Каталунците ще гласуват днес на референдум за независимост от Испания"}
{"url": "https://www.24chasa.bg/novini/article/6474097", "text": "Днес се откриват груповият лов на дива свиня и ловът на местен дребен дивеч, като те ще продължат до втората неделя на месец януари 2018 г., съобщиха от пресцентъра на земеделското министерство. Групово и индивидуално ловуване на дребен местен дивеч се извършва в събота, неделя и в дните, обявени за официални празници, а на водоплаващ дивеч – след 1 януари и в сряда. Груповото ловуване се извършва само през деня – един час преди изгрева и един час след залеза на слънцето. Провеждането на инструктаж на участниците в него е задължително. Ръководителят на лова проверява наличието на заверен ловен билет и членска карта, разрешително за носене на ловно оръжие на всеки член от дружинката и попълва съответното разрешително за лов. На санкция подлежат ловци, които не са екипирани с шапка или облекло с ярък сигнален цвят при групов лов на дива свиня и на дребен дивеч. Забранена е употребата на алкохол и упойващи вещества преди и по време на лов. От Изпълнителната агенция по горите напомнят, че ловното оръжие е лично и не се предоставя на никой, дори на правоспособни ловци. При използване на гладкостенно (гладкоцевно) оръжие по време на групов лов на дива свиня се забранява използването на сачми с диаметър над 6 мм. Ръководният екип на Министерството на земеделието, храните и горите и на ИАГ пожелават на всички ловци наслука и призовават към стриктно спазване на нормативната уредба и правилата за безопасност при ловуване по време на ловния сезон. Необходимо е всички ловци да проявяват дисциплина и отговорност и да упражняват контрол помежду си за правилното изпълнение на законовите разпоредби и опазването на дивеча по време на лова. Проверките на служителите от структурите на Министерство на земеделието, храните и горите, ангажирани с контрол в горските територии продължават.", "date": "2017.10.01", "title": "Днес се открива груповият лов на дива свиня"}
{"url": "https://www.24chasa.bg/novini/article/6474081", "text": "От днес в Австрия влиза в сила закон, забраняващ носенето на облекла и аксесоари, покриващи изцяло лицето, съобщи Асошиейтед прес, предаде БТА. Забранява се носенето на бурки, ски маски и парти маски на обществени места, както и на хирургични маски извън болниците. Глобата за нарушителите ще бъде в размер на 150 евро. Законът вероятно ще окаже влияние върху парламентарните избори на 15 октомври, на които се очаква антиимигрантските партии да победят и да формират коалиционно правителство. Бурките са рядко срещани в Австрия, въпреки мигрантския наплив в Европа през 2015 г., но въпреки това подкрепата за закона е голяма, отбеляза АП.", "date": "2017.10.01", "title": "Забраниха носенето на бурки в Австрия"}
{"url": "https://www.24chasa.bg/novini/article/6474103", "text": "Земетресение с магнитуд 5,7 разлюля северната част на Колумбия, съобщава от Европейският сеизмологичен център, предаде  . Епицентърът на земетресението е на 43 км северно от град Букараманга, с население около 572 000 души. Огнището е на дълбочина 128 километра. Засега не се съобщава за пострадали и разрушения.", "date": "2017.10.01", "title": "5,7 по Рихтер разлюля Колумбия"}
{"url": "https://www.24chasa.bg/novini/article/6474085", "text": "Гейовете и лесбийките в Германия могат от днес да сключват бракове и да осиновяват деца, след като Бундестагът реши това по-рано тази година, съобщи ДПА, информира БТА. От 2001 г. еднополовите двойки в Германия могат да сключват граждански съюзи. Различията между гражданския съюз и брака - например правата при наследяването, данъците, отдаването и вземането под наем - бяха заличени през годините, в повечето случаи след завеждане на съдебни дела, стигнали до върховния съд. Останаха обаче някои пречки, най-голямата от които бе, че еднополовите двойки не можеха да осиновяват деца. По данни от 2015 г. в Германия има 94 000 хомосексуални двойки, 43 000 от които са встъпили в граждански съюз.", "date": "2017.10.01", "title": "Хомосексуалистите в Германия вече могат да се женят и да осиновяват деца"}
{"url": "https://www.24chasa.bg/novini/article/6474095", "text": "Белият дом съобщи днес, че е наредил Иран, Венецуела и четири африкански държави да бъдат добавени към списъка на САЩ със страни, които не се борят с трафика на хора, предаде Ройтерс, цитиран от БТА. Президентството каза също така, че ограничава възможностите за образователни и културни обменни програми със Северна Корея, Еритрея, Русия и Сирия, които вече са в списъка. Администрацията на Доналд Тръмп е инструктирала американския изпълнителен директор на Международния валутен фонд и американските изпълнителни директори в други международни банки за развитие да гласуват срещу отпускането на заеми и други средства на Северна Корея, Русия и Иран през фискалната 2018 г., която започва днес. Новите четири африкански страни в списъка са ДР Конго, Екваториална Гвинея, Южен Судан и Судан.", "date": "2017.10.01", "title": "САЩ обвиниха Иран и Венецуела, че не се борят срещу трафика на хора"}
{"url": "https://www.24chasa.bg/novini/article/6474101", "text": "Каталонска телевизия е излъчила видео, показващо доставката на урни и бюлетини в някои от гласоподавателните секции в Каталония в неделя, предава Reuters, съобщи \"Фокус\". Същевременно местни ежедневници също съобщиха за наличието на нужните за референдума инструменти в няколко района. В събота централното правителство обяви, че повечето от гласоподавателните секции са запечатани, а по-рано бе съобщено за конфискацията на ок. 10 хил. бюлетини. Каталонските власти обявиха, че гласуването на обявения за незаконен от Мадрид референдум, започва в девет часа в неделя.", "date": "2017.10.01", "title": "Бюлетини и урни бяха доставени в някои от каталонските секции"}
{"url": "https://www.24chasa.bg/novini/article/6474116", "text": "Легендата Мерилин Менсън е в болница, след като върху него падна декор по време на концерт в Ню Йорк. Той изпълнявал \"Сладки мечти\" и трябвало да се изкачи между два пистолета на сцената. Тогава те падат върху него, предаде \"Дейли мейл\". 48-годишният Менсън е изнесен с носилка от сцената, но състоянието му все още не е ясно. Концертът е прекратен и на хората им е нередно да се прибират. Инцидентът е станал в нюйоркския център \"Хамърсмит\".", "date": "2017.10.01", "title": "Декор падна върху Мерилин Менсън по време на концерт, в болница е  (Видео)"}
{"url": "https://www.24chasa.bg/novini/article/6474105", "text": "Двадесет и девет фенове на футболния клуб \"Лил\" пострадаха вчера, четирима от които тежко, при срутването на ограда на стадион в град Амиен по време на мач от шампионата на Франция, съобщи Франс прес, предаде БТА.  Тогава фенове в сектора на гостуващия отбор се втурнаха напред и скочиха върху оградата, разделяща трибуната от игрището. Съоръжението поддаде под тежестта на запалянковците и десетки от тях паднаха на земята. Мачът бе веднага прекратен от съдията, който изпрати двата екипа към съблекалните.", "date": "2017.10.01", "title": "Двадесет и девет пострадаха при инцидент на футболен стадион във Франция (Снимки)"}
{"url": "https://www.24chasa.bg/novini/article/6474129", "text": "Вече не съм млад, а само красив и умен, искам наследникът ми на поста директор на НИМ да е човек от музея. Това каза в интервю за Агенция „Фокус“ директорът на Националния исторически музей проф. Божидар Димитров по повод своето пенсиониране. „Стоях доколкото мога. Трябваше да се пенсионирам още преди 5 години, но не го направих, тъй като бях убеден, че наследникът ми няма да го опази. Важно е музеят да бъде опазен и развиван по същия начин. Силите ми отслабват, 72 години са си 72 години. Наистина по телевизията и на портрети изглеждам млад, красив и умен, но всъщност съм само красив и умен. През декември навършвам 72 години и би трябвало малко да седна да си почина, за да не умра на поста си. Няма да бъде красиво“, коментира проф. Димитров. Той поясни, че се уморявам лесно и поради тази причина след разговори с министъра са стигнали до заключението, че ще е хубаво да се пенсионира, но да бъде назначен за директор човек от музея, който поне ще познава работата. „Носят се слухове, че всичко това е една уйдурма, за да се осигури служебна победа на другия кандидат при обявения в началото на годината конкурс - проф. Вера Бонева. Даже не знам дали е стъпвала в музея. Тя не е музеен работник, тя идва от Библиотекарския институт. Това е все едно да назначат Вас или мен за директор на Атомната централа. Ще я съсипем за нула време. Бих искал човекът, който ще ме наследи да е човек от музея, някой от началниците на отделите, който отчасти познава работата. С другата част ще се запознае и ще му помагам. Така нещата ще тръгнат надявам се в правилната посока“, допълни проф. Димитров. На въпрос какво би посъветвал своя наследник, проф. Димитров отговори, че би искал той да продължи тази линия по всички направления, която се е оказала много успешна и е позволила музеят да стане едно изключително уважавано учреждение - истински стълб на националната идентичност. „Той по принцип трябва да пази паметта на България заедно с Националната библиотека и Държавния архив. Те са института за национална памет“, посочи проф. Димитров.", "date": "2017.10.01", "title": "Божидар Димитров: Искам наследникът ми на поста директор на НИМ да е човек от музея"}
{"url": "https://www.24chasa.bg/novini/article/6474131", "text": "Делян Добрев подава оставка от всички позиции, които заема, заради скандалите с роднинските назначения в Хасково. Това обяви самият депутат от ГЕРБ пред  . Сутринта той се е срещнал с премиера Бойко Борисов и го е уведомил за решението си. Отидох по собствено желание да кажа на премиера, че положението стана нетърпимо, не съм виновен за нищо, но не мога да го обясня и затова му казах, че подавам оставка от всички позиции, които заемам. Не искам такъв скандал да тежи на правителството. Целта им беше да ме окепазят, успяха, г-жа Елена Йончева и нейния кръг постигнаха целта си. Правят го, защото в Хасково нямат кмет на нито една община, откакто аз съм областен координатор. Загубиха всички общини, в които имаха кметове. Ако не ме ранят смъртоносно в политическия смисъл на думата, те нямат никакъв шанс и затова го направиха. Жалко, че кметът Добри Беливанов през цялото време играе на тяхното хоро и това е моя вина, това е най-голямата ми грешка, каза още Делян Добрев. Виновнен съм, че съм издигнал Добри Беливанов и се извинявам за това. Той преди 3 години беше пенсионер, когато стана областен управител по моя препоръка. Той беше свестен човек, превърна се в нещо съвсем различно от властта, каза Добрев. Няма ненаказано добро. Преди 2 години по лично мое настояване ГЕРБ номинира Добри Беливанов за кмет, добави Делян Добрев. Кметът се привърза към властта, а ние оттеглихме доверието си от него. На въпрос за твърдението на кмета в отворено писмо от вчера, че след като отменил опорочени конкурси е бил атакуван, Делян Добрев каза, че въпросната позицията е писана не от кмета, а от същите хора, коиго го атакуват. Според мен кметът играе много добре по свирката на БСП, каза Добрев. Ще съдя г-жа Елена Йончева за всичко, изречено тук, което ме засяга. Положението е нетърпимо, в очите на хората вече съм един човек, който се занимава с шуробаджанащина - без значение, че нямам сестра, че нямам зет. Община Хасково по програмата за саниране има най-ниските цени в цяла България. За 11 блока са участвали 120 фирми в последния търг. От това по-прозрачно изпълнение няма. Не съм се облагодетелствал финансово, подчерта Добрев. Няма значение в политиката колко си принципен, колко добър специалист си - в един момент се стига до г-жа Йончева, каза Добрев. Според мен премиерът също вижда, че някак си с тази атака, която се проведе, аз съм дотолково ранен политически, че единствената достойна постъпка от моя страна е да направя това, което направих тази сутрин, поясни Делян Добрев. На въпрос оттегля ли се от политиката, Добрев отговори: не следва друго. Отказвайки се от всички позиции остам с това, което е свършено за града. В Хасково има инвестиции от 140 милиона лева, колкото е нямало през предходните 20 години, на общината бяха подарени имоти в размер на 100 млн. лв. и това е причината за привличането на кмета Беливанов в друга орбита, която е срещу ГЕРБ и срещу мен - тези апетитни военни имоти и тези огромни средства, което се вложиха в общината, смята Добрев. Преди това Елена Йончева и Делян Добрев влязоха в сблъсък в студиото. Това бе атака срещу схемата \"Добев\", каза Йончева. Няма такава схема, как не ви е срам, отговори Делян Добрев. Г-жа Йончева да не се прави на морален ментор, тя е в политиката по шуробаджанашка линия, добави той. Не говорим за това, че Добрев е назначил свои близки хора в общината, а че е създал система, по които тези хора контролират финансовите ресурси на общината и ги насочват към определени фирми, каза Йончева. Г-жа Йончева изрича тежки обвинения, за които няма нито едно доказателство, каза Добрев. Проблемът е цялата финансова обвързаност, каза Елена Йончева. Има една неточност - уточни Йончева - Милена Трендафилова, която е заместник кмет на общината и е бил в съдружие с г-н Добрев по еврофондове не е негова съученичка. Съученичка е Деляна Панайотова, която е дъщеря на председателя на комисията по строителство и транспорт.                                                                                                                                                                                                                                                                                                                       ", "date": "2017.10.01", "title": "Делян Добрев подаде оставка"}
{"url": "https://www.24chasa.bg/novini/article/6474135", "text": "Каталонските власти обявиха на пресконференция в неделя, че референдумът за независимост ще се проведе, въпреки всички усилия на правителството в Мадрид да блокира обявения за противоконституционен вот, предава AFP, съобщи \"Фокус\". Според съобщение на местните власти, „правителството е в позиция да увери, че можем да приветстваме референдума за самоопределение\". По данни на испанският ежедневник El Pais, правителството е разрешило гласуването с принтирани вкъщи бюлетини, като всеки гласоподавател ще може да упражни правото си в която и да е секция.", "date": "2017.10.01", "title": "Каталонските власти: Референдумът ще се проведе"}
{"url": "https://www.24chasa.bg/novini/article/6474138", "text": "Големият актьор и режисьор Камен Донев, председателят на Българския лекарски съюз д-р Венцислав Грозев, председателят на Националния браншови съюз на хлебарите и сладкарите Мариана Кукушева, изпълнителният директор на Националната мрежа за децата Георги Богданов, председателят на Националното представителство на студентските съвети Яна Вангелова и заместник-омбудсманът Диана Ковачева са сред първите, които подкрепят петицията на националния обществен защитник Мая Манолова до Европейския парламент срещу двойния стандарт на храните в ЕС.Това съобщиха от пресцентъра на омбудсмана. Официалното представяне на инициативата на омбудсмана ще бъде на 2 октомври 2017 г., понеделник, от 12.00 часа в институцията /гр. София, ул. „Георг Вашингтон“ № 22/. Идеята на Мая Манолова е да се възползва от правото си като гражданин на Европейския съюз, който индивидуално или чрез сдружаване с други лица и организации, може да отправи петиция до Европейския парламент по въпрос, който го засяга пряко и попада в сферата на дейност на Евросъюза. Предмет на петицията на омбудсмана са нарушените права на българските граждани в резултат на производство и разпространение на храни и напитки от едни и същи марки с по-ниско качество в България и държавите от Източна Европа и предложение за създаване на законодателство, което да забрани производството и разпространяването на продукти от една и съща марка с различно съдържание на съставките в рамките на общия европейски пазар.", "date": "2017.10.01", "title": "Манолова и Камен Донев изпращат петиция в ЕП срещу двойния стандарт при храните в ЕС"}
{"url": "https://www.24chasa.bg/novini/article/6474140", "text": "\"Софийска вода\" временно ще прекъсне водоснабдяването в някои части на столицата утре, съобщават от дружеството, предаде БТА. Във връзка с подмяна на спирателен кран на ул. \"Житница\", жк. \"Славия\", се налага спиране на водоподаването от 10. 00 до 22.00 часа на клиентите на \"Софийска вода\", живеещи в района на: ул. \"Житница\", ул. \"Хайдушка поляна\", ул. 691, ул. \"Хайдушко изворче\". Заради подмяна на спирателни кранове на ул. \"Смърч\" и ул. \"Битоля\", жк. \"Белите брези\", се налага спиране на водоподаването от 10. 00 до 18. 00 часа на клиентите на \"Софийска вода\", живеещи в района на:по ул. \"Ворино\" от ул. \"Проф. Д-р Димитър Атанасов\" до ул. \"Битоля\", по ул. \"Битоля\" от ул. \"Хайдушка гора\" до бул. \"Гоце Делчев\", по ул. \"Смърч\" от ул. \"Дойран\" до ул. \"Битоля\". Във връзка с подмяна на сградно водопроводно отклонение на ул. \"Шейново\", Център, се налага спиране на водоподаването от 9.00 до 16. 00 часа на клиентите на \"Софийска вода\", живеещи в района на: ул. \"Мургаш\", ул. \"Шейново\", ул. \"Васил Априлов\", бул. \"Евлоги и Христо Георгиеви\" Заради изпълнение на инвестиционен проект за реконструкция на уличен водопровод на ул. \"Охрид\" кв. \"Банишора\", се налага спиране на водоподаването от 9.00 до 21.00 часа на клиентите на \"Софийска вода\", живеещи в района на: по ул. \"Охрид\" от ул. \"Свищов\" до ул. \"Опълченска\" Във връзка с подмяна на сградно водопроводно отклонение на ул. \"Илия Джагаров\", с. Локорско, се налага спиране на водоподаването от 10. 00 до 14.00 часа на клиентите на \"Софийска вода\", живеещи в района на: ул. \"Илия Джагаров\", по ул. \"Цветан Пешев\" от ул. \"Илия Джагаров\" до ул. \"Поп Стоил Петков\".", "date": "2017.10.01", "title": "Вижте къде спират водата в столицата утре"}
{"url": "https://www.24chasa.bg/novini/article/6474152", "text": "Северна Корея заплаши да превърне територията на САЩ в „море от огън“, ако от Вашингтон не променят политиката си спрямо Пхенян и изпратят самолетоносачи на полуострова, предава ТАСС, информира \"Фокус\". Това е казано в съобщение на севернокорейското правителство в неделя. „Още веднъж предупреждаваме, че нашите сили за в пълна бойна готовност. Използването на санкции и бомбардировачи са самоубийствени действия, които ще доведат до ядрена катастрофа, способна да превърне САЩ в море от огън“, се казва в изявлението.", "date": "2017.10.01", "title": "Северна Корея заплаши да превърне САЩ в „море от огън“ ако изпрати свои самолетоносачи на полуострова"}
{"url": "https://www.24chasa.bg/novini/article/6474163", "text": "Гръцката полиция обяви, че е арестувала осем трафиканти, които са прехвърлили 38 мигранти през сухоземната граница на Гърция с Турция, предава Fox News , съобщи \"Фокус\". Най-голямата група от мигранти – 10 души от Виетнам, двама от Ирак и двама от Пакиста, са били прехвърлени от двама молдавци и един руснак. Мигрантите са били качени в един автомобил, докато другите двама трафиканти са карали друг, проверявайки за полицейски постове. Десет сирийци и сомалийци са били прекарани от български шофьор, на който са платили по 2,400 евро на човек, за да бъдат отведени в Централна Европа. Още седем иракчани, петима афганистанци и двама пакистанци са били прекарани от трафикантите Полицията заяви, че подобни инциденти се случват всеки ден.", "date": "2017.10.01", "title": "Арестураха осем трафиканти на мигранти, сред които и българин в Гърция"}
{"url": "https://www.24chasa.bg/novini/article/6474181", "text": "„Дейвид Ковърдейл от „Уайт снейк” е първата ми любов, ученическа любов. Имам още две такива любови - харесвам също Хавиер Бардем и Никълъс Кейдж, но те са актьори”, призна първата дама Десислава Радева в интервю по Дарик радио. Тя разкри още, че има широки музикални прeдпочитания. „Харесвам дори и Азис в някои случай, иначе съм всеядно животно в музикално отношение, харесвам джаз и народна музика също, призна Радева. Тя се оплака, че вчера й бил хакнат профила във фейсбук и ще остане блокирана в социалната мрежа до тази нощ в полунощ. Нямам идея защо се случи, наистина не знам, аз дори не съм толкова активна напоследък, каза Радева. Тя разказа за последните си инициативи и кампании, в които участва. Не съм институция и не съм първа дама, това го няма в институцията, категорична бе съпругата на президента. В САЩ Мелания Тръмп е институция, тя разполага с бюджет, а тук това го няма, аз не разполагам с бюджет и това което правя се финансира от благотворителност, допълни тя. Радева уточни, че екстрите, с които се ползва са кабинет и един човек, охранител от НСО, но той не можел да се нарече \"екстра\". \"След като ЕС иска да бъде сплотен и единен всички трябва да познават историята на страните членки. \"Време разделно\" до някаква степен показва част от нашата история. Този роман може да има потенциална връзка с ужасите, с които може да се сблъска Европа. Сериозно трябва да помислим за интеграцията на мигрантите, дали може да стане и дали тези хора въобще искат да бъдат интегрирани\". Така Десислава Радева обясни решението си да подари романа \"Време разделно\" на Бриджит Макрон - съпругата на френския президент Емануел Макрон по време на визитата на френското първо семейство в България през лятото. „Профилът „Първата дама” във фейсбук не е мой, но хората, които го правят ме забавляват много, големи сладури са, но правят правописни грешки за съжаление. Опитват се да налучкат моят начин на изразяване, копирайки мои стари постове.” Това разказа още съпругата на президента. Тя уточни, че най-много се забавлява с това, че понякога я наричат Генерал Деси. Този прякор й бил най-любим. Тя се пошегува, че ако съпругът й е генерал с две звезди, то значи тя има три и може да си мери пагоните с Бойко Борисов. България отвикна да има съпруга до президента през последните 5 г. Така Радева си обяснява огромния интерес към нейната личност. Оплака се обаче, че има хора, които постоянно се взират в облеклото й и без значение каква е дължината на полата или с какво е обута, винаги я критикуват. „Разправяха, че когато съм отишла да се снимам с Мелания и Доналд Тръмп, аз съм била по сандали и една жена от протокола ми казала, че не е подходящо и са ми дали обувки назаем. Това не е така, но трябва постоянно да доказвам, че нямам сестра. Трябва да се мрази тази Десислава Радева, явно съм голямо зло”, каза още първата дама. На въпроса как и колко се е променил живота на семейството, след като Радев бил избран за президент тя коментира, че промяната е голяма, защото са загубили анонимността си. „Когато през далечната 1989 г. дойдох в София, се радвах най-много на това, че градът е голям и никой не ме познава, можех да седна в някое кафене и да наблюдавам хората. Преди с Румен се разхождахме, обикаляхме малките градчета и планините. Сега вече не е разходка, а е като дефиле, защото всички го спират”, разказа Радева. Във вила „Калина” в Бояна, където президентското семейство сега живее било пък прекалено спокойно. „Аз съм градски човек, а там тишината понякога крещи. Иначе с изключение на мащабите й, къщата е уютна, добре е стопанисвана. Донесохме си уредбата и котарака”, разказа Десислава Радева. За прословутия си домашен любимец, когото направи известен чрез фейсбук и разказа за „котешкия СПИН” Радева каза: „Чарли се чувства страхотно, не е изследван за котешки СПИН, живее щастливо, като изключим бебето лабрадор, което си взехме. Кучето е малко и му се играе, качва се на главата на Чарли, а той е 6 годишен ленив и мързелив котарак.” Попитана за деня на сватбата си с Румен Радев първата дама каза, че помни този ден, сякаш е бил вчера, особено радостта. „Отбелязахме годишнината на романтична вечеря, само двамата в един ресторант, ако може да се каже романтично, защото на съседната маса бяха момчетата от НСО”, уточни Радева. „Със Слави Трифонов се познаваме от 1990 г. Но не съм била секретарка на Слави, както разправят, а на предаванията „Каналето” и „Хъшове”, където не беше само Слави, а Камен Воденичаров, Любен Дилов-син – един много умен и ерудиран мъж, от който съм научила много. Защо никой не казва, че съм била секретарка на Румен Христов по време на правителството на СДС? Никой не ме пита за това, от биографията ми се вадят избирателно неща”, коментира Десислава Радева. Тя разказа, че не се уплашила от избора на Румен Радев за президент, но се стресирала, защото си дала сметка, че животът им ще се промени на 180 градуса. „Критикуваха ме за облеклото и затова се заех да чета книги. Да си съпруга на Румен Радев е много лесно и приятно, но да си съпруга на президента е много отговорно, уча се в движение”, обясни Радева. Тя завърши интервюто си с цитат от Радой Ралин и каза, че не трябва да губим чувството си за хумор и самоирония и да не се взимаме на сериозно, Избрала да говори пред радио, защото искала хората да я чуват, вместо да я гледат.", "date": "2017.10.01", "title": "Първата дама Десислава Радева: Харесвам „Уайт снейк” и Азис понякога"}
{"url": "https://www.24chasa.bg/novini/article/6474173", "text": "Гласуването на каталонския референдум за независимост е започнало в някои от секциите, предава испанския ежедневник El Pais, цитиран от \"Фокус\". Изданието показа снимки на гласуващи в училището по Архитектура в един от каталонските градове. Испанското правителство не е потвърдило информацията, но според официални данни тече нова конфискация на урни. Това е съобщил испанският външен министър в съобщение от своята официална страница в \"Туитър\". Заявлението е придружено със снимки на иззети урни и бюлетини. Изборният ден на обявения за незаконен от Мадрид властите референдум започна в 10:00 часа българско време.", "date": "2017.10.01", "title": "Започна гласуването за независимост на някои места в Каталуния"}
{"url": "https://www.24chasa.bg/novini/article/6474202", "text": "Повечето телевизионни канали и интернет страници в Тайланд започнаха от днес да показват съдържанието единствено в черно-бяло заради насрочената по-късно този месец кремация на покойния крал Пумипон. Това ще продължи един месец, предаде ДПА, цитиран от БТА.  На 13 октомври 2016 г. крал Пумипон, който беше монархът, задържал се най-дълго в света на престола, почина на 88-годишна възраст след седем десетилетия на трона. В Тайланд покойният крал беше приеман като обединителна фигура заради военните преврати и политическите конфликти там. Водещите в тайландската телевизия бяха помолени да носят черно, а по-късно този месец част от развлекателните предавания за известно време няма да се излъчват и ще бъдат заменени от документални филми за живота и делото на краля.", "date": "2017.10.01", "title": "Тайланд ще бъде черно-бял заради \nкремацията на покойния крал"}
{"url": "https://www.24chasa.bg/novini/article/6474327", "text": "До седмици 74-годишният бивш граничар от Пловдив Симеон Стоев, който отмъкна пистолета от трупа на самоубилия се през лятото бизнесмен Данаил Божилов, ще бъде изправен на съд, обявиха от прокуратурата. Заключението на комплексната съдебно-медицинска експертиза е, че бай Симо е вещоман, но е психически здрав и може да носи наказателни отговорност. Вещите лица са установили, че пенсионерът е способен да разбира действията и постъпките си. Така твърденията му, че взел пистолета от още неизстиналия труп на Божилов, за да не се изтрепели наркоманите в парк \"Лаута\", увисват във въздуха. Дни наред бившият граничар разиграваше разследващите. Те бяха наясно, че до трупа в деня на самоубийството - 26 юли, по \"кучешката алея\" в парка най-напред е минал пенсионер, който разхождал кучето си. Точно бай Симо е бил заподозрян. Дни наред той разигравал органите на реда. При разпитите отричал да е взел пистолета на Божилов. При първото претърсване в жилището му разследващите не открили нищо. Но при втория обиск самият Стоев казал, че оръжието е под кухненската печка. Тогава полицаите открили още един незаконен пистолет в жилището на бай Симо. Разрешителното за носене на оръжие от страна на бившия военен изтекло н преди 2 г. и не му е подновено. \"В деня на самоубийството ме разпитваха цял час до трупа на Божилов, а пистолетът беше в джоба ми\", каза по-късно пенсионерът. След ареста му бай Симо разви в съда теорията, че взел \"Берета\"-та на самоубилия се бизнесмен, за да не се застрелял с нея някой наркозависим. \"В парка е пълно с такива и можеше да стане беля\", изтъкна той. След като беше пуснат под домашен арест, пред \"24 часа\" Стоев добави друга версия. \"Имах намерение да предам пистолета на приятел полицай. Така той щеше да получи награда и да ми съдейства да ми платят дължимите седем заплати и отпуски от охранителната фирма, в която работех\", каза той. От прокуратурата са категорични, че той ще отговаря за кражба и за незаконно притежание на друго оръжие. Законът предвижда от 2 до 8 г. затвор. \"Ако отново започнат да ме водят по следствия и съдилища, ще си сложа край на живота. Хвърлям се от 12-ия етаж, или ще се отровя с лекарства, които съм си приготвил\", плаши той. Повече от два месеца е под домашен арест и не излиза от апартамента си в \"Тракия\". Живее в пълна мизерия с дъщеря си, която е с инвалидна пенсия и с едно куче. Жилището прилича на коптор.", "date": "2017.10.01", "title": "Изправят на съд бай Симо, откраднал пистолета на самоубилия се бизнесмен в Пловдив"}
{"url": "https://www.24chasa.bg/novini/article/6474517", "text": "Централното правителство на Испания поиска от каталунския лидер Карлес Пучдемон да прекрати референдума за независимост, провеждащ се в региона, предава AFP, цитиран от \"Фокус\". В съобщението се казва още, че „Пучдемон и неговия екип са отговорни за всичко, което се случи днес и за всичко, което може да се случи, защото не сложиха край на този фарс“. Агенцията припомня, че по-рано полицията се намеси да спре гласуването, като срещу каталонците бяха използвани гумени патрони, в резултат на което са ранени 38 души. Независимо от това, вота продължава в по-голямата част от района.", "date": "2017.10.01", "title": "Испанското правителство: Каталунските власти да сложат край на вота за независимост"}
{"url": "https://www.24chasa.bg/novini/article/6474550", "text": "Фейсбук група \"Заставам зад Делян Добрев и не приемам неговата оставка!!!\" бе създадена в социалната мрежа часове, след като депутатът от ГЕРБ подаде оставка заради скандалите в Хасково. За броени минути членовете на групата станаха 102-ма. \"Всички ние членовете на тази група подкрепяме и заставаме зад Делян Добрев, вярваме в неговата честност и невинност! Оценяваме и подкрепяме напълно неговият морален и достоен акт да подаде оставка и да напусне всички заемани постове в ПП ГЕРБ, за да не да не \"тежи на правителството\" и на ПП ГЕРБ!\", пишат организаторите на групата. Те призовават депутатите от ГЕРБ да не приемат оставката на колегата си, когато парламентът гласува освобождаването му в пленарната зала. И обясняват, че не приемат оставката на Добрев, защото: \"1. Считаме Делян Добрев за един много достоен човек с висок морал, доказал се експерт и вярваме в неговата НЕВИННОСТ! 2. Не считаме, че оставката му трябва да бъде приета, защото е \"жертва\" на едно активно мероприятие на комунистите чрез техните добре познати прийоми на ДС, да \"сготвят\" и очернят даден човек, защото друго не могат! 3. Но не на последно място, а може би на 1-во, думите на червения депутат от БСП Eлена Йончева: \"Оставката на Делян Добрев показва, че всичко казано дотук за Хасково е истина\".\" \"Считайки, че приемането на оставката на Делян Добрев е поражение и признаване на вината му след думите на Елена Йончева! В България има институции, които доказват вина/невинност и осъждат, нека тази битка се води в съда и дадем шанс на г-н Добрев да докаже, че \"няма сестра\". Също така не приемаме обвинения и споменаване на думата морал от партия и нейните представители в НС, в чийто редици има депутати като Манол Генов, и не само!!!\", пише още организаторът на групата Николай Стефанов. Много гербери пуснаха във фейсбук постове в защита на Добрев. \"Не приемам оставката на Делян Добрев, като народен представител! Ще гласувам против!\", написа Десислава Атанасова. \"Делян Добрев е сред основните автори на идеята за саниране на многофамилни жилищни сгради, както и за намаляване на административната тежест. Просто факти...\", написа пък председателят на парламента Димитър Главчев. Декларации в защита на Добрев и с призив към ръководството на ГЕРБ да не приема оставката му заваляха и от местните структури на партията - София, Пловдив, Разград. От ГЕРБ - София, цитират ирландския политик и философ от 18 век Едмънд Бърк: \"Единственото нещо, от което се нуждае злото, за да триумфира, е добрите хора да не правят нищо.\" Ето какво още се казва в декларацията, подписана от столичната кметица и зам.-шеф на партия ГЕРБ Йорданка Фандъкова, областния координатор на ГЕРБ - София, Цветомир Паунов, депутатите, общинските съветници, районните кметове, членове и симпатизанти на партията в столицата: \"За нас е омерзително, че един добър и достоен човек, беше принуден да се оттегли от политиката чрез клевети и откровени манипулации. Не подлагаме под съмнение, че Делян ще спечели съдебните битки за истината, които му предстоят. Не подлагаме под съмнение и неговата невинност. Но за нас е недопустимо да останем безучастни спрямо поредния опит за очерняне на един чист човек от страна на “другарите” от БСП. Тези, които доведоха България до няколко национални катастрофи, да бъдат морални съдници, е мерзко и недопустимо. Още по-недопустимо е заради лъжите на подлите, да си тръгват почтените. Затова, Деляне, призоваваме те да останеш! Бъди силен и докажи чистотата ти с присъствието и действията си, а не с твоето отсъствие! Бъди твърд в борбата срещу злото от ляво, което вече близо век мъчи България! Ние заставаме редом с теб и ще те подкрепяме в твоята битка. Защото истината е една и тя ще излезе наяве.\"", "date": "2017.10.01", "title": "Направиха във фейсбук група в защита на Добрев"}
{"url": "https://www.24chasa.bg/novini/article/6474523", "text": "Британският премиер Тереза Мей заяви днес, че нейното правителство, включително министърът на външните работи Борис Джонсън, подкрепя напълно подхода й към излизането от Европейския съюз, предаде Ройтерс, цитиран от БТА. През последните седмици Джонсън, водещ радетел за излизането от ЕС на миналогодишния референдум, изложи редица искания за начина, по който Великобритания да напусне съюза. Те обаче надхвърляха рамките на плановете на Мей, отбелязва Ройтерс. \"Разполагам с кабинет, който е обединен в тази мисия, каквато е управлението\", каза Мей пред Би Би Си. \"Борис подкрепя напълно речта от Флоренция и предприетата от нас линия\", заяви тя, споменавайки произнесеното миналия месец от нея в италианския град слово, в което изложи подхода си към излизането на Великобритания от ЕС. Мей също така се извини за загубата от Консервативната партия на предсрочните избори на места в парламента. Тя каза, че се е вслушала в посланието от изборите, на които нейната политическа сила загуби парламентарното си мнозинство. Мей обеща 10 милиарда лири допълнително финансиране за подпомагане на хората при покупка на ново жилище. Британският премиер говори пред Би Би Си в навечерието на започващия днес в Манчестър годишен конгрес на управляващата Консервативна партия.", "date": "2017.10.01", "title": "Тереза Мей: Борис Джонсън подкрепя моите планове за Брекзит"}
{"url": "https://www.24chasa.bg/novini/article/6474536", "text": "Нацистки сувенири се продават до пощенските картички и магнитите в един от най-популярните курорти за младите англичани, пише в репортаж на \"Сън\". Чаши с лицето на Хитлер, фланелки с надпис Adolf Hipster и мечове със свастики са на сергиите в българския Слънчев бряг. Израелски турист е пратил снимки на посланика на страната в България, който е обещал да действа. Освен това има отварачки, магнити и дори вериги с нацистки символи. Според Sophia Globe българските власти също действат. \"Налични са явни прояви на расизъм, религиозна и етническа нетърпимост, включително и антисемитизъм. Това вреди на положителния имидж на България пред чужденците, които са ни избрали за почивка\", смята заместник-министърът на външните работи Георги Георгиев. Според всички проучвания Слънчев бряг, където бирата е 80 пенса за пинта, в най-скоро време ще замести Магалуф на остров Майорка, като любимото място на англичаните, които искат да се напиват по време на почивката си. Миналият месец британец, който работи в българския курорт разказа за \"Сън\" какви невероятни неща е видял за две години там. 23-годишният Джон Магилтън от Суонзи обясни за масови побоища в баровете и изключителна разюзданост на туристите, която включва и голи разходки по алеите.", "date": "2017.10.01", "title": "Чаши с лицето на Хитлер и мечове със свастики са на сергиите в Слънчев бряг"}
{"url": "https://www.24chasa.bg/novini/article/6474530", "text": "Шестнайсет души бяха ранени днес при катастрофа на микробус, превозващ работници, на път в черноморския турски окръг Кастамону, съобщи турската телевизия НТВ, предаде БТА. Инцидентът е станал на пътя Кастамону-Карабюк, тъй като шофьорът е изгубил контрол над превозното средство. Очевидци са сигнализирали на полицията и Бърза помощ за катастрофата. На мястото на инцидента са пристигнали много линейки. Ранените работници са приети в болници в района.", "date": "2017.10.01", "title": "16 са ранени при катастрофа на микробус \nв Северна Турция"}
{"url": "https://www.24chasa.bg/novini/article/6474587", "text": "Неизвестен мъж нападна с нож полицай в канадския град Едмънтън, провинция Алберта. Това съобщи в. „Едмънтън Джърнъл“,  Инцидентът се случил в събота вечер. Според местната полиция инцидентът се разследва като „терористичен акт“. Шофьорът, който в момента е задържан, е пронизал полицейски служител пред градския стадион, преди да се качи на превозното си средство и след това да се вреже в пешеходците, ранявайки четирима. Все още не се знае тежестта на нараняванията на пострадалите.", "date": "2017.10.01", "title": "Въоръжен нападна полицай и рани други петима в Канада (Обновена)"}
{"url": "https://www.24chasa.bg/novini/article/6474584", "text": "Турция не може да игнорира заплахите в региона, заяви днес турският президент Реджеп Тайип Ердоган, цитиран от Анадолската агенция и БТА. Ердоган, който говори на откриването на есенната пленарна сесия на турския парламент, уточни, че Анкара не може да игнорира опитите за формиране на \"огнища за дългосрочни заплахи\" в региона. По думите му тези заплахи са насочени не само срещу определени държави, включително Ирак, а и срещу самата Турция. Ердоган изтъкна за пореден път, че в Северен Ирак е бил проведен нелегитимен референдум. Защитата на правата на кюрдското население в иракски Ербил не предвижда отказ от отчитането на интересите на арабите в Мосул или тюркмените в Киркук, каза Ердоган. Държавният глава на Турция говори и във връзка с извънредното положение, въведено в Турция след опита за преврат на 15 юли 2016 г. Той припомни, че решението за въвеждане на извънредното положение е било взето за ефективна борба срещу терористичните организации. Досега никой освен терористите и техните помощници не е пострадал от извънредното положение, подчерта Ердоган.", "date": "2017.10.01", "title": "Ердоган: Турция не може да игнорира заплахите в региона"}
{"url": "https://www.24chasa.bg/novini/article/6474643", "text": "Ръководството на ГЕРБ да не приема оставката на Делян Добрев от постовете, които заема. Той е ценен с експертизата си не само за групата, а за целия парламент. Това обявиха пловдивските депутати Спас Гърневски и Атанас Ташков. В същото време те искат оставката на кмета на Хасково Добри Беливанов и настояват за частични местни избори в общината. „Той не изпълнява програмата на ГЕРБ, избран е с гласовете на партията и трябва да освободи поста, след като е снето доверието от него”, заяви Ташков. И припомни, че на предишни избори Беливанов е получавал нищожни гласове, а когато ГЕРБ застанал зад кандидатурата му за градоначалник е избран. Според Гърневски обаче, ако кметът на Хасково не се оттегли доброволно, няма инструмент, с който да бъде свален. „Законът ясно е казал, че предсрочни частични избори се правят, когато кметът не може да изпълнява задълженията си или е подал оставка”, допълни бившият градоначалник на Пловдив. Гърневски определи атаката на БСП срещу Делян Добрев като „много гнусна”, целяща да дестабилизира правителството и страната. „Той е с изключително висока експертиза в българския парламент. Знае комунистическите апетити в енергетиката и по тази причина започна кампания срещу него за отстраняването му”, изтъкна пловдивският депутат. По думите му законите, подготвени от Добрев, се приемали от целия парламент. „Когато БСП и Елена Йончева повеждат атаки срещу подобни експерти, провериха ли своите редици”, попита Гърневски. И даде пример с червената кметица на Каварна Нина Ставрева. Там председател на бюджетната комисия в общинския съвет била братовчедката й Виктория Керчева. Тя била и председател на БСП. Друг роднина на Ставрева – Ивайло Керчев, бил назначен за технически ръководител във фирмата, която чистела града. „Същият подписва протоколите, които се разплащат от кметицата”, изтъква депутатът. Братът на кметицата на Каварна – Ивайло Иванов, пък озеленявал обекти в общината. Шофьорът и съпругът на Ставрева заплашвали местни журналисти, които пишат за кмета. „В по-малки населени места, дори такива от ранга на Хасково, винаги могат да се срещнат познати, съученици, роднини. Самият Делян Добрев каза, че е учил в едно училище с президента Румен Радев и с неговия съветник Димитър Христов”, посочи Гърневски. Той изтъква, че благодарение на Добрев в последните години в Хасково са инвестирани над 140 млн. лева. Ако някъде имало нарушения, с това трябвало да се заемат органите. „ А не да се отстрелват по този гнусен начин водещи политици”, обобщи бившият кмет на Пловдив.", "date": "2017.10.01", "title": "Спас Гърневски и Атанас Ташков зоват ръководството на ГЕРБ да не приема оставката на Делян Добрев"}
