{"url": "https://www.24chasa.bg/novini/article/8080592", "text": "Полша и Унгария може да бъдат лишени от гласа си в Съвета на ЕС, ако продължават да не спазват върховенството на закона. По т.нар. процедура по член 7 вече бяха предприети редица стъпки. В четвъртък Европарламентът в Страсбург одобри резолюция, с която отново поиска създаването на нов механизъм на ЕС за демокрацията, принципите на правовата държава и основните права. Той трябва да бъде под формата на ежегодна независима оценка. Полша и Унгария обаче си обещаха взаимно да се защитават, за да не се стигне до единодушие за отнемане на гласа им при евентуално гласуване в Европейския съвет. Документът на ЕП бе одобрен от 446 депутати от 5 партии, включително ЕНП, в чието семейство влиза управляващата в Унгария партия “Фидес”. Депутатите в Страсбург настояват да бъдат официално включени в изслушванията с националните власти в двете страни. По време на дебата в ЕП от името на Европейски консерватори и реформисти, където членува управляващата в Полша партия “Право и справедливост”, говори бившата премиерка Беата Шидло. Според нея съдилищата в Полша са свободни и независими, Варшава защитава върховенството на закона и съдиите могат да протестират, без никой да ги спира, а всеки, който твърди обратното, лъже. По-рано ЕК пък поиска спешно разпореждане от Европейския съд за спиране на работата на Дисциплинарната камара на Върховния съд в Полша. Този орган е съставен единствено от съдии, избрани от Националния съвет за съдебната власт, който пък се назначава от полския парламент. “Работата на този дисциплинарен състав увеличава заплахата от унищожаване на полската съдебна система”, предупреди пред ЕП еврокомисарката по ценностите и прозрачността Вера Йоурова. Повод за действията на ЕК са промените в полския закон за съдебната власт, които предвиждат наказание за магистрати, които критикуват съдебните реформи на правителството, както и забрана за отправяне на запитвания до Съда на ЕС за тълкуване на европейското законодателство. Това предизвика протест във Варшава, на който магистрати от цяла Европа недоволстваха с тогите си срещу опитите за намеса на правителството в независимата съдебна власт. До отнемането на гласа им обаче засега има време. На по-късен етап Европейският съвет може да реши, с единодушие и с одобрението на ЕП, че има сериозно и системно нарушение на принципите на правовата държава, демокрацията и основните права. Това може да доведе до санкции като суспендиране на правото на глас в Съвета на ЕС и в Европейския съвет. Чехия също бе тема на дебатите на ЕП на първата за годината сесия. За нулева толерантност към конфликта на интереси с чешкия премиер Андрей Бабиш се обяви еврокомисарят по околна среда, океани и рибарство Виргиниюс Синкявичус, докладчик по темата. Бабиш е обвинен в злоупотреба с програми на ЕС, като се твърди, че е използвал властта си за увеличаване на личното си богатство. Комисията на Европарламента по бюджетен контрол е поискала организирането на мисия за установяване на фактите в Чехия между 26 и 28 февруари с цел разследване на предполагаемите нередности. Европейският парламент ще гласува резолюция за приключването на дебата в някоя от следващите сесии.", "date": "2020.01.16", "title": "Полша и Унгария без глас в ЕС, щом не спазват закона"}
{"url": "https://www.24chasa.bg/novini/article/8080448", "text": "Новосъздадената Агенция за публичните предприятия до 12 месеца трябва да реши кои от държавните компании, създадени със специални закони, ще останат такива и кои ще се превърнат в администрация. Агенцията, която наследи приватизационното ведомство, трябва да направи анализ, с който да установи кои извършват основно търговска дейност и да ги предложи на кабинета за преобразуване в търговски дружества, каза директорът на агенцията Петя Александрова по време на среща с представители на ОИСР в четвъртък. От ОИСР отбелязаха напредъка на България в управлението на държавните предприятия. Затова в края на м.г. официално е прието искането ни да бъдем признати за държава, прилагаща Насоките за държавните предприятия. Като следваща стъпка обаче ни се дават допълнителни препоръки. Сред тях е вертикално разделение на контрол и собственост на държавните фирми, като органите им на управление задължително да се избират с конкурс. Това ще важи и за новия ВиК холдинг.  Въпреки че ОИСР подкрепя неговото създаване, Ханс Кристиансен от организацията предупреди, че такива холдинги крият рискове при разходването на средства.  Зам.-министърът на икономиката Лъчезар Борисов изтъкна, че само за 9 месеца сме изпълнили всички поставени ни мерки.", "date": "2020.01.16", "title": "До 12 месеца решават кои предприятия остават държавни (Обзор)"}
{"url": "https://www.24chasa.bg/novini/article/8081167", "text": "Нов вид измама в интернет се извършва през последната година. За това предупреждават службите. Това са мейли на български език с предупреждение, че наши снимки, които не бихме искали никой да вижда, са в сайтове за възрастни. Хакерите обясняват, че ако не се преведат няколкостотин долара в биткойни до 48 часа, кадрите ще изтекат в публичното пространство. Експертите по киберсигурност обясняват, че при съмнения за заразяване с вирус трябва да преинсталираме компютрите и телефоните си, да сменим всички пароли и в никакъв случай да не превеждаме пари на непознати. „Това е нигерийска измама. Съобщението е изписано на български, като е използван преводачът на Google. Атаката се осъществява от африкански държави, сред които Нигерия и Гана. Работим с нашите партньори от европейските полицейски структури”, каза пред   началникът на отдел „Компютърни престъпления“ към ГДБОП Явор Нотев.", "date": "2020.01.16", "title": "Експерти предупреждават за киберзаплаха с голи снимки"}
{"url": "https://www.24chasa.bg/novini/article/8081182", "text": "Повече от 10 000 човека са били евакуирани днес от 30 различни обществени сгради в Москва, включително от храма „Христос Спасител”. Причината са анонимни обаждания за „миниране”, съобщава РИА Новости. Направените проверки не установили наличието на взривни материали, заявиха представители на специалните служби в руската столица, предава  . „Към 20:00 часа (19:00 ч. българско време – бел.ред.) постъпи информация за заложен взрив в 30 обекта. След направената проверка информацията не е потвърдена”, е заявил представител на службите. По време на проверката се е наложило да бъдат евакуирани повече от 10 000 човека.", "date": "2020.01.16", "title": "Евакуираха над 10 000 души в Москва заради анонимни бомбени заплахи"}
{"url": "https://www.24chasa.bg/novini/article/8080643", "text": "Цената на свинското месо към декември 2019 г. се е повишила с 32,1% на годишна база, а средната изкупна цена е 2,82 лв./кг живо тегло. Това показват данни на Системата за агропазарна информация (САПИ), оповестени от земеделското министерство. В различните области на страната цените варират, най-много са се увеличили в Кърджали - с 43,4%, докато в Благоевград и Кюстендил - с 4,9%. Различните разфасовки са поскъпнали между 23,7 и 32,8%, като увеличение се наблюдава както при продажбите на едро, така и на дребно. За година цената на свинското месо, предлагано на дребно в магазинната мрежа, се е увеличила с близо 41% в Габрово за свинския бут, а във Велико Търново свинският врат се е вдигнал с 32,5%. Африканската чума по свинете в Китай е основният фактор за покачването на цените на месото на европейския пазар, а оттам и у нас, посочват от министерството. Според производители поскъпването ще е с поне още 10%. Очаква се значителното търсене в Китай да доведе до пренасочване на търговията, като това ще продължи да влияе на покачването на цените както на световния, така и на европейския пазар, поясняват още от ведомството. 186,4 евро за 100 килограма кланично месо е среднопретеглената изкупна цена за месо от клас Е за целия ЕС за ноември 2019 г., което е с 39% повече спрямо януари същата година. На годишна база най-голямо е увеличението в Латвия и Белгия - с близо 66 на сто. От ЕК прогнозират, че цените ще продължат да се покачват и през 2020 г. Ако обаче производството в Китай се възстанови и има ръст на това в Европа, САЩ, Бразилия и Канада, можело да последва рязък спад на цените заради голямото предлагане. ", "date": "2020.01.16", "title": "Свинското ще поскъпва още (Обзор)"}
{"url": "https://www.24chasa.bg/novini/article/8080446", "text": "“Български ВиК холдинг” създава правителството. С капитал от 1 млрд. лева той ще е изцяло държавна собственост. “Ще се формира чрез парична вноска от държавата и в него ще влязат всички държавни акции от ВиК дружествата”, съобщи премиерът Бойко Борисов в началото на заседанието на кабинета в четвъртък. Средствата ще бъдат предоставени от бюджета за 2020 г. Холдингът ще придобие и управлява ВиК дружествата в страната, които обаче ще запазят своята сегашна юридическа самостоятелност и ще продължат да бъдат бенефиценти на европейски средства по оперативни програми. Ще придобие и държавните фирми, свързани с изграждане, ремонт и реконструкция на ВиК инфраструктура, съобщи правителствената пресслужба. В момента в страната има общо 66 ВиК дружества. Най-големите от тях – общо 14 на брой, са изцяло държавни, в други 16 държавата има дял от 51% или повече, като нейни съдружници са съответните общини. 26 малки ВиК фирми са изцяло общински, 2 са общинско-частни, а 8 – изцяло частни. Отделен е случаят със столицата, където предприятието е общинско, но е дадено на концесия. Водният холдинг ще бъде едно от най-мощните във финансово отношение държавни фирми, тъй като в него влизат акции от предприятия, чиито активи, грубо пресметнато, са към 11 млрд. лв. В енергийния холдинг, създаден през септември 2008 г. по времето на кабинета “Станишев”, влизат предприятия, чиито активи в момента са към 13 млрд. лв. Българският енергиен холдинг обаче бе създаден навремето с капитал от 231 млн. лв. и на няколко пъти по-късно през годините той бе увеличен до сегашните 3,4 млрд. лв. Капиталът на водния холдинг също предстои да се увеличи. Предвидено е до 6 месеца след учредяване на “Български ВиК холдинг” ЕАД - София акциите и дяловете, които държавата притежава в съществуващите ВиК дружества и в останалите фирми от отрасъла, да бъдат внесени в капитала му чрез апортна вноска. С техния размер ще бъде увеличен капиталът на компанията, уточни правителствената пресслужба. Вчера не бе съобщено за какво ще се използва учредителният капитал от 1 млрд. лв.. Според източници на “24 часа” най-належащата и спешна задача е да се направи допълнителна довеждаща инфрактруктура до големите градове от алтернативни водоизточници, за да не се повтори случаят “Перник”. Градът има само един източник на питейна вода – язовир “Студена”, чието изпразване доведе до сегашната криза. Язовирите няма да влизат в холдинга като активи. По-миналата година бе създадено Държавно предприятие “Управление и стопанисване на язовири”, в което влязоха по-значимите в страната, включително и онези, които се използват за битово-питейно водоснабдяване. Холдингът ще финансира и дружествата, в които участва, ще координира и управлява инвестиционните дейности и дейностите по поддържане на ВиК инфраструктурата. С капитала, който има, холдингът ще е в състояние да гарантира заеми с ниска лихва, и това ще се използва там, където се налага. нямат достъп до евтин финансов ресурс Много от тях закъсняха с проектите за водните цикли и поради това, че трудно успяха да намерят финансов ресурс за своята част от инвестициите, която е около 15-20% от стойността на проектите, финансирани по ОП “Околна среда”. Според източник на “24 часа” на по-късен етап ще се мисли и за емитиране на облигации от холдинга. Както и досега, ВиК фирмите ще продължат да бъдат бенефициенти на европейските програми за финансиране на отрасъла и ще продължат да изпълняват проектите. Започнатите обществени поръчки по тези програми ще бъдат довършени, а новите ще се обявяват пак от ВиК фирмите, които ще носят всички последици от търговете. Правата на държавата в холдинга ще се упражняват от министъра на регионалното развитие и благоустройството. “Български ВиК холдинг” ще бъде принципал на всички водни дружества с държавно участие в капитала. Той ще има двустепенна система на управление - с надзорен и управителен съвет. Членовете на надзорния съвет ще са петима и ще бъдат избирани от министъра на регионалното развитие и благоустройството. Членовете на управителния съвет ще са трима души и те ще се избират от надзорния съвет, като един от тях ще е главният изпълнителен директор. Министърът на икономиката Емил Караниколов и новият екоминистър Емил Димитров подкрепиха създаването на холдинга. “Факт е, че има заделени средства, те са разпределени, но не се усвояват Ако те бяха усвоени своевременно, в момента нямаше да се налага да отделяме допълнителни”, заяви Димитров. Премиерът Борисов потвърди, че досега много градове умишлено не искали да правят водни проекти. И поиска да се направи проверка какви количества вода отиват към вецове за производството на ток. “На първо място питейната вода, на второ - производството на ток”, посочи Борисов. Последната оценка на активите на ВиК сектора в България е от края на 2017 г. и гласи, че всички съоръжения - тръби, пречиствателни и други станции, канализацията и съоръженията по нея, както и водохващанията и каптажите, струват 10,890 млрд. лв. Текущата балансова стойност на тези активи е била в момента на оценката 3,3 млрд. лв., т.е. тези 11 млрд. лв. показват какво биха стрували съоръженията, ако се изградят в момента. Общата дължина на цялата ВиК мрежа е 90 хиляди километра. Такава оценка на публични активи бе направена за първи път в България. В сегашния програмен период на Оперативна програма “Околна среда” за ВиК проекти са отделени 1,8 млрд. лв., като те се изпълняват на територията на 15 области. За първи път бенефициенти на безвъзмездните средства са не общините, а ВиК операторите. Към момента 14 ВиК дружества с държавно участие в капитала, които са бенефициенти по програмата, подадоха проектни предложения в определения срок. 11 от тях вече имат сключени договори за предоставяне на безвъзмездна финансова помощ и вече организират търговете. Останалите са в процес на оценка. Първият проект е на ВиК Смолян, където общият размер на инвестициите е 91 млн. лв. и с тези пари се организират над 190 обществени поръчки. През предишния програмен период инвестициите по същата оперативна програма във ВиК инфраструктура бяха 1,76 млрд. лв., но основният фокус при тях бяха съоръженията за пречистване на отпадъчните води. Тогава предприятието за управление на проекти в околната среда към МОСВ отпусна 50 млн. лв. за финансиране на водопроводни мрежи, а по Програмата за развитие на селските райони с 250 млн. лв. се субсидира изграждането на водопроводи в малки населени места. Големите язовири в цялата страна ще бъдат проверени от МВР и ДАНС по разпореждане на главния прокурор Иван Гешев, съобщиха от държавното обвинение. Разследващите ще изясняват какво е актуалното състояние на големите водоеми. Ще се търсят такива, чийто обем е под критичния минимум, каквато е била ситуацията с яз. “Студена” месеци преди ареста на Нено Димов. Целта е да се гарантират питейно-битовите нужди на гражданите. Проверката ще приключи с обобщена справка за всеки значим язовир, на който разчитат градовете и селата. Ако се открият данни за престъпление, ще се докладва на съответните прокуратури. Освен това Върховната административна прокуратура проверява дали са спазени разпоредбите за състоянието на яз. “Бели Искър”. Според последната справка от ноември този водоем е пълен на 51% от капацитета си. Районната прокуратура в Самоков вече разследва незаконното отклоняване на вода от яз. “Студена” за хората от самоковското село Ярлово. Кметът на селото пускал водата от каптаж с отвертка, както писа “24 часа” в четвъртък. Притокът по този незаконен водопровод е 100 литра в секунда. Незаконното източване на водопровода започнало през 2008 г. и продължило до сряда, когато съоръжението е запечатано. ", "date": "2020.01.16", "title": "С 1 млрд лв. държавата ще прави байпаси за вода, за да няма режим (Обзор)"}
{"url": "https://www.24chasa.bg/novini/article/8081196", "text": "Технологичният гигант \"Майкрософт\" (Microsoft) желае да премахне напълно своя \"въглероден отпечатък\" и дори да стане въглеродно отрицателен до 2030 г., заяви компанията в четвъртък. \"Въглероден отпечатък\" е общото количество емисии парникови газове, което се отделя от организация, продукт или процес В публикация в своя блог \"Майкрософт\" отбеляза, че докато по-голямата част от света се опитва да достигне въглероден неутралитет, всеки, който има възможност, трябва да се стреми да бъде въглеродно отрицателен (да премахва повече вредни въглеродни емисии, отколкото отделя). Технологичната компания отбеляза, че нейната \"агресивна програма\" ще има за цел да бъдат намалени въглеродните емисии на фирмата с над 30% през следващите 10 години. За да постигне тази цел, \"Майкрософт\" обеща да премахва повече въглерод, отколкото отделя всяка година, и добави, че също така ще инвестира един милиард долара във фонд за иновации на климата, предава  . Освен това компанията заяви, че ще внедри технология, за да накара доставчиците и клиентите си да намалят тяхното въздействие върху околната среда, да публикува доклад за устойчивостта на околната среда и да подкрепя новите публични политики, които целят намаляване на въглеродния отпечатък. Действието на \"Майкрософт\" идва, след като най-големият фонд в света Blackrock обеща да промени своите инвестиционни политики, взимайки предвид изменението на климата.", "date": "2020.01.16", "title": "\"Майкрософт\" планира стане \"въглеродно отрицателна\" до 2030 година"}
{"url": "https://www.24chasa.bg/novini/article/8081201", "text": "Неандерталците са били добри плувци и редовно са се гмуркали на дъното на Средиземно море, за да събират черупки от различни мекотели. Това сочат пещерни разкопки в централните райони на Италия. Експертите са на мнение, че неандерталците не са ловували само едри бозайници. Предшествениците на хората са знаели как да ловят риба и умело да се гмуркат, използвайки торби с въздух за дишане, пише  . Освен това не се изключва и неандерталците гмуркачи да са се потапяли на дълбочина от 2 до 4 метра, за да събират интересни находки. Наличието на гладки черупки в арсенала на неандерталските инструменти показва, че древните хора не са ги намирали на морския бряг, а са ги събирали директно от дъното му. Учените отдавна вярват, че неандерталците са били значително по-неразвити от кроманьонците и другите ранни хомо сапиенси в културно отношение. Предполага се, че не са умеели да говорят, не са имали култура и религия, дори не са знаели как да си напалят огън. Разкопките от последните години показват, че тези схващания са погрешни. Преди четири години археолозите откриха огърлици, изработени от ноктите на хищни птици, направени от неандерталците в хърватската пещера „Крапина“, а по-късно в северната част на Испания учените откриха няколко образци на „напреднали“ неандерталски пещерни рисунки. Учените установили, че те са правели лечебни отвари и са си рисували абстрактни татуировки. Освен това са извършвали доста сложни погребални ритуали.", "date": "2020.01.16", "title": "Учени: Неандерталците са били отлични гмуркачи"}
{"url": "https://www.24chasa.bg/novini/article/8081209", "text": "Националната статистика на МВР за миналата година показва, че мъжете, загинали зад волана, са 10 пъти повече от загиналите жени – 302 на 31. Това далеч надвишава съотношението между мъже и жени шофьори, което показва, че жените са много по-сигурни шофьори от мъжете. „При поколенията, които идват се оказва, че момчетата дори започват да отстъпват на момичетата. Ние се натъкваме все повече на по-трудни курсисти момчета, отколкото момичета“, коментира председателят на Асоциацията на квалифицираните автомобилисти в България – Красимир Георгиев, цитиран от  . Психолозите разказват, че има изследвания, които сочат, че жените са по-склонни да правят технически грешки, от типа на включване на грешния мигач, например. Мъжкият пол пък се ориентира по-добре в пространството, но жените са по-съвестни водачи.", "date": "2020.01.16", "title": "Психолози: Жените са по-съвестни шофьори от мъжете"}
{"url": "https://www.24chasa.bg/novini/article/8081221", "text": "Въоръжените сили на САЩ не планират да напускат Ирак, Вашингтон води преговори с Багдад по въпроса за присъствието на американските войски в тази страна, съобщи говорителят на Пентагона Джонатан Хофман, предава ТАСС, цитирана от  . „Въоръжените сили на САЩ нямат планове да изтеглят войски от Ирак. Ние все още провеждаме консултации с Ирак. Все още искаме да бъде приятел и партньор на суверенния и проспериращ Ирак“, добави той. \"Нашето желание и нашата цел сега е да задържим американските сили в региона, в Ирак\", добави Хофман. По думите на говорителя американските военни са научили за ракетния удар на Иран по два обекта в Ирак, които американските военни използват, благодарение на система за ранно откриване, а не от трета страна. „Ние имаме система за ранно откриване, която се оказа доста ефективна\", подчерта той и добави, че благодарение на тази система \"няма пострадали или убити по време на тази атака.\"", "date": "2020.01.16", "title": "Пентагонът: Въоръжените сили на САЩ нямат намерение да напускат Ирак"}
{"url": "https://www.24chasa.bg/novini/article/8080443", "text": "очти двойно са се увеличили разходите на Националния осигурителен институт за изплащане на болнични листове за 9 години. Това показва анализ на болничните, направен от социалното министерство и одобрен в сряда от Министерския съвет. През 2010 г. НОИ е изплатил за болнични 253 млн. лв., докато през миналата година обяви след правителственото заседание социалната министърка Деница Сачева. Броят издадени болнични се е вдигнал с 52% за същия период, а разходите на работодателите за плащане на първите три дни от болничните са скочили със 134%, обясни още тя. Министърката бе натоварена да изготви спешно анализ на болничните с последните промени в Кодекса за социално осигуряване, направени през закона за осигурителния бюджет за 2020 г. До този текст се стигна заради настояването на работодателите, че изключително много нараства броят на фалшивите болнични, вземани за Една от причините за увеличение на фалшивите болнични обаче е и в самите работодатели, стана ясно от изявлението на Сачева. Фирми имат практиката да карат работниците си да вземат дълги болнични, за да не им плащат заплатите, обясни министърката. Докато работникът е в болнични, НОИ му изплаща 80% от заплатата като обезщетение, с изключение на първите три дни, които поема работодателят. на работна среща при Сачева в сряда. В нея участвали представители на НОИ, здравното министерство, НЗОК, лекарския съюз, синдикатите и работодателите. Министърката обаче не посочи кой е съобщил за схемата и как НОИ не е разбрал за нея по необичайното увеличение на болничните листове при един работодател в конкретен период от време. “Много конкретика на срещата по тази тема не бе представена. Бе спомената и бе даден пример с Но практиката била при всякакви работодатели”, разказа пред “24 часа” шефът на лекарския съюз Иван Маджаров. Работодателските организации са съобщили за тази схема, разказа пък президентът на КТ “Подкрепа” Димитър Манолов. Не били назовани конкретни фирми, единствено от анализ на бизнеса по региони ставало ясно, че има прекалено много болнични в области като Перник и Кюстендил, а фокусът бил поставен върху въглищни мини и тецове. Засилени проверки на фирми, чиито работници имат много болнични, и на лични лекари, които издават прекалено много листове, ще е първата мярка за ограничаване на измамите, съобщи Сачева. Тя има месец да предложи на тристранката и правителството подробен план за ограничаване на злоупотребите. “За личните лекари е важно да задържат пациентите си и заради това не им отказват болнични. Освен това има диагнози, при които болестта не може да бъде доказана впоследствие”, коментира обаче шефът на БЛС д-р Маджаров. 78% от болничните листове са издадени от ДКЦ-тата, сочи анализът на министърката. Най-популярните диагнози били разказа тя. Удължаване на отпуски, сезонна работа на друго място и почивка, докато децата са във ваканция, били причините за вземането на фалшиви болнични, обяснили пък работодателите на срещата в социалното министерство. Сачева обаче е наредила засилено наблюдение над болничните в дните около Коледа и Нова година и то не показало увеличение. На 23 декември са издадени 2806 болнични листове, на 27 декември - 3296, а на 30 декември - 3341, обобщиха министърката и НОИ. За сравнение на 2 и 9 декември е имало по над 12 хил. болнични листове, а на 16 декември са били над 10 хил. Леко увеличение на болничните по празниците има листове, но те отново са под контролните дни през декември, допълни Сачева. 25% от болничните покрай почивните дни са издадени на работещи в бюджетния сектор, призна социалната министърка. Но те са общо над 430 хил. души и това било нормална пропорция. Най-много от болничните са били с продължителност до 7 дни. Ръстът през годините обаче се дължи на листата с продължителност 8 - 20 дни, съобщи още Сачева.", "date": "2020.01.16", "title": "Фирми гонят работниците си в болнични, за да им плаща НОИ заплатата"}
{"url": "https://www.24chasa.bg/novini/article/8081249", "text": "6,9 милиона деца в ЕС не живеят в страната, от която произхождат, става ясно от изследване на ЕК, предава  . Колко български деца не живеят в България? И колко са децата от трети страни, живеещи в България? Ето данните: Около 7% от децата в Европейския съюз не живеят в държавата, от която произлизат. Това показва проучване на Центъра за знания в областта на миграцията и демографията към Европейската комисия. Първото място в тази класация се заема от Румъния: близо 600 000 деца от румънски произход живеят в друга страна от ЕС. На второ място е Полша с 240 000 деца. А трета е България: малко над 134 000 деца от български произход живеят в друга страна от Общността. Трите държави с най-многобройно население в ЕС - Франция, Германия и Италия, заемат съответно четвърто, пето и шесто място. Повече вътрешна миграция В ЕС живеят и много деца от трети страни. Техният брой е дори с близо 3 милиона по-висок, отколкото този на децата от ЕС, които не живеят в страната, от която произхождат. През последните години обаче се отчита по-сериозно покачване на вътрешноевропейската миграция. Въпреки бежанската криза, в периода 2014 - 2018 година вътрешноевропейската миграция (+35%) е нараснала два пъти повече в сравнение с тази от трети държави (+17%). През 2018 общият брой на децата в ЕС, които не са живеели в страната си по произход, е 6,9 милиона. През 2014 те са били 5,43 милиона. Децата от ЕС, живеещи в чужбина са 1,84 милиона. А тези от трети държави - 4,76 милиона. Точното пресмятане на броя деца, живеещи \"в чужбина\", е трудно. Едни от най-прецизните данни са за тези деца, които са кандидатствали за бежански статут. Държавите са длъжни да предоставят информация за тях на европейската статистическа служба Евростат. Ефектът от бежанската криза е видим в резултатите. През 2016 година в страните от ЕС са постъпили около 400 000 молби за убежище от деца под 18-годишна възраст. А през 2018 - около 185 000. Очаква се през 2019 броят им да намалее още повече. 60% от кандидатите за убежище в ЕС в периода 2015 - 2017 година идват от Афганистан, Сирия и Ирак, а 15% - от Балканите и Източна Европа. Къде живеят най-много деца от трети страни В Германия живеят най-много деца от трети страни - около 1,1 милиона през 2018 година. Някои от причините за това са традицията за приемане на работна ръка от чужбина и ролята на Федералната република по време на мигрантската криза. В периода 2014-2018 броят на децата с различна националност в Германия се е увеличил с почти половин милион. Италия, която е на второ място, отбелязва спад с около 60 000 през същия период. Австрия, Швеция и Малта също отбелязват сериозен ръст. Покачване има и в Дания, Словения и Нидерландия. Най-малко деца от трети страни живеят в Словакия - 1782. В България живеят близо 10 300 деца, произхождащи от страни извън ЕС. А в Румъния, чието население е над 19 милиона - близо 9000. Процентно погледнато, и в Полша, чието население е почти 40 милиона, броят на децата от трети страни е сравнително нисък - малко над 25 700.", "date": "2020.01.16", "title": "Над 134 000 български деца живеят в друга страна от ЕС"}
{"url": "https://www.24chasa.bg/novini/article/8081276", "text": "Франция ще разположи самолетоносача \"Шарл де Гол\" и бойната му група от януари до април в подкрепа на френските военни операции в Близкия изток, заяви днес френският президент Еманюел Макрон, цитиран от Ройтерс. \"Самолетоносачът ще подкрепя операциите \"Шамал\" (в Близкия изток) от януари до април 2020 г., след което ще бъде разположен в Атлантическия океан и Северно море\", каза Макрон в новогодишно послание към френските военни, предава БТА. Разполагането става на фона на растящо напрежение между Иран и САЩ, както и на фона на френското безпокойство, че борбата с джихадистите от \"Ислямска държава\" може да бъде отслабена в този контекст, отбелязва Ройтерс.", "date": "2020.01.16", "title": "Франция подкрепя операциите в Близкия изток със самолетоносач"}
{"url": "https://www.24chasa.bg/novini/article/8081289", "text": "Историческият процес за импийчмънт на президента Доналд Тръмп в сената на САЩ ще продължи във вторник, 21 януари, в 13,00 ч. (18,00 ч. по Гринуич), обяви лидерът на републиканското мнозинство в горната камара Мич Макконъл, предаде Франс прес, цитирана от БТА.                                                                                                                                                                                                                                                                                                                                ", "date": "2020.01.16", "title": "Процесът в Сената за импийчмънт на Тръмп продължава на 21 януари"}
{"url": "https://www.24chasa.bg/novini/article/8081302", "text": "Бившият председател на \"Нисан\" (Nissan) Карлос Гон беше обвинен в четвъртък от компанията за предполагаема злоупотреба с 4,34 милиона долара от средствата на японския автомобилен производител. Компанията заяви, че Гон е харчил пари на фирмата за партита във Версай, Кан и Рио де Жанейро, както и за подаръци, вечери и забавни цели по време на пътуванията си до Франция и Бразилия, предава  . \"Карлос Гон разполагаше с бюджетите и финансовите отчети, одобрени от съвета на директорите, без да оповестява подробности как са разходвани средствата\", посочват от \"Нисан\". По-рано през деня адвокатът на Гос - Джуничиро Хиронака обяви, че прекратява да работи за Карлос Гон след неговото бягство в края на 2019-а година от Япония за Ливан. Въпреки че той не посочи ясно причината за своето оттегляне, г-н Хиронака заяви, че е \"в шок\", след като е чул за \"неприемливото\" решение на Гон да избяга в Ливан.", "date": "2020.01.16", "title": "\"Нисан\" обвини Карлос Гон в злоупотреба с над 4 млн. долара на компанията"}
{"url": "https://www.24chasa.bg/novini/article/8081316", "text": "След горските пожари, засягащи огромни горски площи, Австралия беше обхваната от бури.  В някои райони на Нов Южен Уелс дори имаше наводнения, а местните разказаха, че това не се е случвало от няколко години. След горските пожари, засягащи огромни горски площи, Австралия беше обхваната от бури. Въпреки че е необходимо да вали още доста, за да изгаснат пожарите, дъждът беше посрещнат с радост, предава  . В някои райони на Нов Южен Уелс дори имаше наводнения, а местните разказаха, че това не се е случвало от няколко години.", "date": "2020.01.16", "title": "Силният дъжд в Австралия предизвика наводнения (Видео)"}
{"url": "https://www.24chasa.bg/novini/article/8080539", "text": "България оттегли искането за европейски пари за строежа на АМ „Струма“ през Кресненското дефиле, за да прецизира мерки, които са залегнали в апликационната форма, така че те да съответстват с екологичните изисквания на новата Еврокомисия и приетия от нея Европейски зелен пакт. Това заяви председателят на УС на Пътната агенция Георги Терзийски пред  . Tой изтъкна, че страната ни няма да загуби финансирането от 268 млн. евро и беше категоричен, че България не е лъгала Еврокомисията, когато е искала средства за магистралата. Призна, че ако не бяхме оттеглили формата, не може да бъде убеден, че парите са щели да дойдат.", "date": "2020.01.16", "title": "Шефът на АПИ: България няма да загуби парите за строежа на АМ \"Струма\""}
{"url": "https://www.24chasa.bg/novini/article/8080561", "text": "Решението на правителството на Доналд Тръмп временно да задържи военната помощ за Украйна е нарушение на закона. Това заяви днес Върховната сметна палата на САЩ, предаде ДПА. Бюрото за управление и бюджет на Белия дом е \"задържало финансови средства по политически причини, което не е позволено\" от закона, гласи докладът на висшия правителствен контролен орган, предава БТА. Докладът бе разпространен часове преди в Сената на САЩ да започне процесът за импийчмент на Тръмп и е пореден удар срещу усилията на Белия дом да оправдае действията на президента миналата година. \"Придържането към буквата на закона не позволява на президента да заменя с приоритетите на собствената си политика приоритетите, които Конгресът е въплътил в закон\", заявява в доклада си сметната палата и отбелязва, че конгресмените законно са предвидили 250 млн. долара за Украйна през бюджетната 2019 г.", "date": "2020.01.16", "title": "Сметната палата в САЩ: Белият дом наруши закона, като задържа помощ за Украйна"}
{"url": "https://www.24chasa.bg/novini/article/8080591", "text": "Британската фирма за недвижимо имущество \"Райтмув\" дава под наем в Лондон едностайна квартира за 1625 паунда месечно, в която тоалетната чиния е разположена непосредствено до леглото, пише таблоидът \"Сън\". Тоалетната и душът са разположени само на няколко крачки от кревата в спалнята, който не е отделен с никаква преграда. В съседното помещение са обединени на едно място кухня и дневна. Брокерите описват недвижимостта като впечатляващо студио с висококачествено обзавеждане. Високата цена на студиото със странно разпределение се обуславя от факта, че то се намира в самия център на Лондон в близост до \"Риджънтс парк\". Но наемът е сравнително нисък, като се имат предвид цените на \"стандартните\" жилища в този район, изтъква таблоидът.", "date": "2020.01.16", "title": "Фирма предлага 1625 лири на месец за спане с тоалетна"}
{"url": "https://www.24chasa.bg/novini/article/8080593", "text": "Гръцкото правителство се оплака, че е било неприятно изненадано, че представител на Атина не е бил поканен в Берлин на конференцията за Либия в неделя, съобщава турският в. \"Дейли сабах\". \"Не разбираме защо Гърция не е част от този процес\", каза гръцкият външен министър пред държавната телевизия ЕРТ. \"Желаем (на организаторите) всичко най-добро\", добави той. Атина по-рано изрази желание да присъства на конференцията, напомня \"Дейли сабах\", предава БТА. На срещата в Берлин са поканени премиерът на базираното в Триполи Правителство на националното съгласие на Либия Файез Сарадж и командващият т. нар. Либийска национална армия Халифа Хафтар заедно с представители на Турция, Великобритания, Франция, Китай, ОАЕ и отговорни лица от няколко африкански и арабски страни. Гърция е заинтересована от конференцията за Либия по-специално заради споразумението между Анкара и Триполи за разграничаване на морските пространства в Средиземноморието, отбелязва турското издание. Според Атина споразумението представлява нарушаване на международното морско право и правата на Гърция в частност. Гърция смята, че Турция и Либия нарушават със споразумението помежду си гръцкия континентален шелф на юг от о. Крит. Турция настоява, че Крит няма континентален шелф извън териториалните води. Смята се, че южно от гръцкия остров има богати находища на природен газ, напомня \"Дейли сабах\".", "date": "2020.01.16", "title": "Гърция изненадана, че не е поканена на срещата за Либия"}
{"url": "https://www.24chasa.bg/novini/article/8080644", "text": "Държавата отново слага на масата за обсъждане казуса с ръста на болничните през последните години. Справка показва, че от 2010 г. до 2018 г., разходите за болнични са нараснали с 83%. Броят издадени болнични листове през 2018 г. е надминал два милиона, като за 9 години се увеличил почти двойно. Най-много болнични се взимат в столицата, следвана от Пловдив и Варна, предаде БТА.  Предложенията за реформа в системата са над 40, но кабинетът е категоричен, че дни без заплащане на болнични няма да има.", "date": "2020.01.16", "title": "Над 2 млн. болнични листове са издадени през 2018 г."}
{"url": "https://www.24chasa.bg/novini/article/8080707", "text": "Лотарийните игри, с изключение на томбола, бинго, кено и техните разновидности, да се организират само и единствено от държавно предприятие “Български спортен тотализатор”. Такова предложение за промени в Закона за хазарта са внесли в четвъртък “Обединени патриоти” начело с Валери Симеонов в деловодството на парламента. Това не е първият опит на Симеонов и депутатите му да изменят Закона за хазарта. През 2018 г. те предложиха лотарийни билетчета да се продават само в специализирани пунктове. Предлагаше се и да се ограничи рекламата по телевизията особено в тв шоута, показващи спечелилите с чекове в ръка. Причината бе, че това подтиква хората към хазарт. Текстовете на проектозакона обаче и до ден днешен не са минали през една от ресорните комисии - по бюджет и финанси. Новият законопроект предвижда още органите за управление на тотото да се назначават съвместно с министъра на младежта и спорта и този на финансите. Мотивът на вносителите е, че така по-добре ще се гарантира, че те са финансово отговорни. Предлага се още лотарийни билетчета и “други удостоверителни знаци, свързани с лотарийни игри” да не се продават в търговски обекти, които са в близост до учебни заведения. В мотивите си вносителите се позовават и на законово уреденото правило, че от приходите за хазарта трябва да се заделя за спорт. В момента обаче такива пари в хазната влизали само от спортния тотализатор - 27% от печалбите му, не и от останалите хазартни оператори, посочват вносителите. Според Симеонов и депутатите съвносители именно с тези промени щели да влязат повече пари в хазната, които да отидат за спорт и изграждането на нови спортни бази. Ако законът се приеме, то лицензите за организиране на лотарийни игри на обектите извън закона ще се прекратят до три месеца от влизането му в сила. Предвижда се печалбите, които не са изплатени към датата на прекратяването на игрите, да се дават до 30 юни 2021 г. или да се сключи договор между фирмата и спечелилия. В срок до 30 дни от влизането на закона в сила организаторите, чиито лицензи са прекратени, трябва да преведат на Държавната комисия по хазарта “безусловна и неотменима банкова гаранция в размер на печалбите, които не са изплатени до този момент”. Под законопроекта са подписани само депутатите от партията на Валери Симеонов - НФСБ. От другата партия в патриотичната формация - ВМРО, не пожелаха да коментират промените и дадоха да се разбере, че акцията е самостоятелна. От ГЕРБ също отказаха коментар по законопроекта, като обясниха, че той не е съгласуван на коалиционен съвет.  Позицията ми е принципна - за нито един сектор, с изключение на естествените монополи, идеята да има държавен монопол и изобщо да са държавни не е добра. Да не кажа нещо повече. При лотарията не виждам и естествен монопол, има си правила, има си конкуренция, който няма пазар, си отива сам.  Забелязвам, че напоследък има една вълна за одържавяване, това е напълно в границите на въображението. Който го е поискал, го съветвам да прочете Комунистическия манифест, глава първа. Ако не се лъжа, точки 8 и 9 са одържавяване на инфраструктурата и на фирмите. Иначе проблемът с този сектор е неговото данъчно облагане, заради което предполагам идва идеята. То е сложно, защото трудно се виждат приходите и разходите, особено като излезе в интернет. Но решението, каквото и да е то, е другаде, а не в одържавяването.", "date": "2020.01.16", "title": "Патриотите пожелаха да национализират лотарията. Икономисти: Комунизъм!"}
{"url": "https://www.24chasa.bg/novini/article/8080761", "text": "Германия се стреми към тясно сътрудничество с Великобритания, след като страната напусне в края на месеца Европейския съюз. Това заяви днес германският министър на отбраната Анегрет Крамп-Каренбауер след среща в Лондон с британския си колега Бен Уолъс, предаде ДПА. \"НАТО е най-големият съюз, който ни помага да гарантираме сигурността си\", каза Каренбауер. Тя каза, че уважава решението за Брекзит, но съжалява, че Великобритания напуска ЕС, предава БТА. Крамп-Каренбауер, която в края на 2018 г. наследи канцлера Ангела Меркел начело на германския Християндемократически съюз (ХДС), призова за спешни преговори за уточняване на бъдещото сътрудничество. \"Германско-британските отношения са изключително близки във всички сфери, като изследванията, икономиката и политиката за сигурност\", каза тя. Засягайки въпроса за конфликта с Иран заради ядрената му програма, Крамп-Каренбауер каза, че Германия разчита на дипломацията. \"Не сме част от кампанията на САЩ за максимален натиск\", добави тя. Германия, Франция и Великобритания задействаха механизма за уреждане на спорове по иранската ядрена сделка, целящ да попречи на Иран да се сдобие с ядрено оръжие. Това предизвика гневна реакция от страна на Техеран. САЩ въведоха сурови санкции срещу Иран, след като едностранно се оттеглиха от ядрена сделка през май миналата година.", "date": "2020.01.16", "title": "Германски министър: Тясно ще си сътрудничим с Великобритания след Брекзит"}
{"url": "https://www.24chasa.bg/novini/article/8080790", "text": "Сенатът на САЩ откри процеса за импийчмънт на президента Доналд Тръмп. Двете основания за импийчмънта бяха прочетени от трибуната на горната камара на Конгреса, предаде ДПА. Сенатор Чък Грасли, който председателстваше заседанието, покани седемте обвинители от Камарата на представителите, водени от конгресмен Адам Шиф, да влязат в залата. След това Шиф прочете от трибуната двете обвинения, предава БТА. Сенатът ще извика главен съдия Джон Робъртс, председателя на Върховния съд, пред когото ще положат клетва 100-те сенатори, които в процеса за импийчмънт ще изпълняват ролята на съдебни заседатели. Робъртс ще председателства процеса, който ще започне по същество във вторник. Миналия месец Камарата на представителите гласува \"за\" импийчмънт на Тръмп заради злоупотреба с власт и възпрепятстване на Конгреса във връзка с т.нар. украински скандал. Малко е вероятно обаче необходимите две трети от сенаторите да гласуват за отстраняване на президента. Американските сенатори положиха клетва пред председателя на Върховния съд на САЩ Джон Робъртс в първия акт от процеса за импийчмънт на президента Доналд Тръмп. Членовете на горната камара на Конгреса на САЩ се заклеха заедно пред върховния магистрат, натоварен да председателства историческия процес, и обещаха \"да въздадат справедливост безпристрастно и в съответствие с Конституцията и законите\", предаде Франс прес. Преди това самият Робъртс, който дойде в Сената, облечен в съдийската си тога, ескортиран от четирима сенатори, положи клетва пред сенатор Чък Грасли (председател про темпоре на горната камара).", "date": "2020.01.16", "title": "Сенатът на САЩ откри процеса за импийчмънт на\nТръмп"}
{"url": "https://www.24chasa.bg/novini/article/8079970", "text": "През 1958 г., когато Фидел Кастро и Че Гевара се крият от диктатора Фулхенсио Батиста край селцето Ла Плата, агент на ЦРУ успява да проникне при тях и да спечели доверието им.  Ролята на Рос Крозие е оценена подобаващо чак сега. Благодарение на обучената и ръководена от него група САЩ научават, че СССР тайно е изградил стартови площадки за съветски ядрени ракети на Острова на свободата, които ще предизвикат по-късно прословутата Карибска криза. Каква е офертата, която им прави, чрез която разузнаването на САЩ е могло да ги шпионира постоянно? Защо ЦРУ отказва? Какви кадри обучава той и каква е връзката на неговата група с убиеца на Кенеди Лий Харви Осуалд? Какво прикритие е използвал? Всичко това четете в новия брой на \"168 часа\".                                                                                                                                                                                                                                                                                                                                ", "date": "2020.01.16", "title": "\"168 часа\": Кой е агентът на ЦРУ, спечелил доверието на Фидел Кастро и Че Гевара (Видео)"}
{"url": "https://www.24chasa.bg/novini/article/8080836", "text": "Анализ на подготовката и войсковата служба във Военновъздушните сили през 2019 година се проведе днес, 16 януари 2020 г., под ръководството на командира на Военновъздушните сили генерал-майор Цанко Стойков, съобщиха от пресцентъра на Министерството на отбраната. „Основните задачи, произтичащи от Плана за дейността на Военновъздушните сили през 2019 г., са изпълнени успешно. ВВС се поддържат в състояние, осигуряващо изпълнението на задачите по трите основни мисиите на въоръжените сили“, посочи в анализа генерал-майор Цанко Стойков. Той изтъкна високия професионализъм, с който личният състав осигурява непрекъсната и ефективна защита на българското и коалиционното въздушно пространство и участва активно в изпълнението на мисията „Принос към националната сигурност в мирно време”. Командирът на ВВС направи преглед на подготовката на личния състав и на изпълнението на задачите през изминалата година. Той акцентира и на работата по приоритетните инвестиционни проекти. „Реализирането на проектите за модернизация с акцент върху придобиването на нов боен самолет са фундаментални за успешното развитие на способностите на ВВС и постигането на оперативна съвместимост със съюзниците от Алианса“, посочи генерал-майор Цанко Стойков. „През 2019 г. предизвикателствата пред ВВС бяха насочени към възстановяване на увереността, самочувствието и мотивацията на личния състав, към повишаване на неговата подготовка“, отбеляза командирът на ВВС. В този смисъл усилията са били съсредоточени за осигуряване на приемственост и достигане на ниво на подготовка на младите специалисти във войските за носене на бойно дежурство и участие в национални и международни учения и тренировки. „Паралелно с това на всички нива предприехме решителни действия за минимизиране на въздействието на основните рискови фактори, свързани с безопасността на полетите“, заяви генерал-майор Цанко Стойков. През 2020 г. усилията на командването и личния състав на ВВС приоритетно ще бъдат насочени в няколко направления: съхраняване, поддържане и повишаване на нивото на летателна подготовка за изпълнение на основните задачи в родовете авиация; осигуряване на изправна и боеготова техника; повишаване на способностите на младия летателен състав; участие в национални и международни учения; активни действия за осигуряване на високи нива на безопасност на полетите. „Тези приоритети ще осигурят поддържането на родовете войски на ВВС в състояние, гарантиращо ефективното изпълнение на мисиите и задачите за осигуряване на функционирането на системата за военна сигурност и отбрана на Република България, участие в развитието на отбранителните способности на Българската армия и изпълнение на поетите съюзни ангажименти“, посочи командирът на ВВС. На анализа присъстваха началникът на отбраната генерал Андрей Боцев, командващият на Съвместното командване на силите генерал-лейтенант Любчо Тодоров, командирът на Сухопътните войски генерал-майор Михаил Попов, съветникът на президента по военната сигурност бригаден генерал Васил Лазаров, командирите на военни формирования от състава на ВВС. „Приветствам усилията, положени от командния състав на Военновъздушните сили за мотивацията на личния състав и повишаване на способностите“, заяви началникът на отбраната генерал Андрей Боцев. Той посочи, че ратифицирането на сделката за придобиване на нов тип боен самолет ще затвърди ролята и мястото на Военновъздушните сили, но и ще постави нови предизвикателства, свързани с подготовката за усвояването и приемането му на въоръжение. „Същевременно ще се придобият нови отбранителни способности за адекватно реагиране при кризисни ситуации и ефективна защита на националните интереси на Република България“, категоричен бе началникът на отбраната. Генерал Андрей Боцев заяви, че една от основните цели на ръководството на Министерството на отбраната е изграждането на модерни ВВС, адекватни на съвременната среда за сигурност, притежаващи необходимите способности за изпълнение на поставените задачи и надежден партньор в колективната система за отбрана.", "date": "2020.01.16", "title": "Командирът на ВВС : Основните задачи ни за 2019 г. са изпълнени успешно"}
{"url": "https://www.24chasa.bg/novini/article/8080900", "text": "Камери са заснели вероятния извършител на палежа на къщата, собственост на известната адвокатка Ирен Савова в Ихтиман. От кадрите става ясно, че слаб и висок мъж с качулка се приближава към дома на адвокатката със сак на рамо. Предполага се, че в него са били тубите със запалителна течност, които по-късно бяха открити от пожарникарите. Няколко минути по-късно на записите се вижда как избухват пламъците. След това същият мъж скача от покрива на къщата върху паркирана отпред кола и бяга. По информация на   все още няма задържан за пожара. При него пострадаха огромна част от покрива и вторият етаж на имота.", "date": "2020.01.16", "title": "Вижте вероятния подпалвач на къщата на адвокат Савова (Видео)"}
{"url": "https://www.24chasa.bg/novini/article/8080942", "text": "Прокуратурата поиска наказание към максималния размер за обвиняемите по делото за железопътното произшествие в Хитрино машинисти на днешното съдебно заседание в Шуменския окръжен съд. Подсъдим са Димитър Михнев и Радослав Петков, и двамата от Русе, управлявали дерайлиралата в ранната сутрин на 10 декември 2016 г. в района на гара \"Хитрино\" влакова композиция, превозваща пропилен и пропан-бутан. По-рано на днешното съдебно заседание бяха огласени и приобщени материалите по делото, което започна в края на предходното заседание. Адвокат Николай Димитров, който представлява интересът на засегнатите от инцидента в Хитрино, каза пред БТА, че той ще пледира за максимална присъда за обвиняемите, която по думите му е 20 години \"лишаване от свобода\". Това се очаква да направи на следващото заседание по делото - на 21 януари, когато е предвидено да представят пледоариите си и адвокатите на обвиняемите. \"Считаме, че обвиняемите пропуснаха своята възможност да получат по-ниски присъди, признавайки своята вина, която е безспорно доказана от всички материали по делото\", каза Димитров. Той изрази надежда че на обявеното за 22 януари съдебно заседание по делото ще бъде произнесена присъда и то в максимален размер. За Димитров, а и според пледоарията на прокуратурата, причина за железопътното произшествие е високата скорост с която се е движела влаковата композиция.", "date": "2020.01.16", "title": "Прокуратурата иска максимално наказание за обвиняемите по делото \"Хитрино\""}
{"url": "https://www.24chasa.bg/novini/article/8080957", "text": "Правителствата на страните, загубили свои граждани при свалянето от Иран на украинския пътнически самолет, поискаха Техеран да поеме цялата отговорност и да изплати обезщетения на близките на жертвите, предаде Асошиейтед прес. Външните министри на Канада, Обединеното кралство, Афганистан, Швеция и Украйна се срещнаха днес в канадската дипломатическа мисия в Лондон, а след това излязоха с обща позиция, предаде БТА. Всичките 176 души на борда на самолета на \"Украинските международни авиолинии\" загинаха, когато той бе свален от балистични ракети малко след излитане от международно летище \"Имам Хомейни\" в Техеран на 8 януари. Жертвите са 57 канадски граждани, 11 украинци, 17 шведи, четирима афганистанци и четирима британци, а също и иранци. \"Тук сме, за да искаме резултати, отговорност, прозрачност и справедливост\", каза в Лондон канадският външен министър Франсоа-Филип Шампан. По думите му Иран е приел отговорността, но само цялостно разследване ще разкрие \"точната причина\" и кой е отговорен.", "date": "2020.01.16", "title": "Страните на загиналите при самолетната катастрофа искат обезщетения от Иран"}
{"url": "https://www.24chasa.bg/novini/article/8080743", "text": "Това съобщи министърът на здравеопазването Кирил Ананиев след напрегнато 3-часово заседание на здравната комисия в парламента, на което депутатите задаваха въпроси на министъра и изслушаха управителя на здравната каса д-р Дечо Дечев. Шефът на НЗОК обяви, че ако за въпросното лекарство пеметрексед, за чиято драстично завишена цена той изнесе данни, касата беше платила опаковките по най-ниската цена, е щяла да даде 800 000 лв. по-малко. Веригата е следната - касата получава фактура от болницата, болницата получава медикамента от търговеца на едро, който го фактурира, а търговецът на едро получава продукта от производителя. Дечев повтори, че нерационалното харчене е заради изваждането на частните болници от Закона за обществените поръчки през 2016 г. Авторът на тази поправка Лъчезар Иванов от ГЕРБ обясни, че евродиректива задължавала да си променим закона, а в интервю за “24 часа” попита Дечев защо чак сега говори за нередности. Те лъснали с отчетите в края на ноември, обясни вчера шефът на касата пред комисията. На заседанието стана ясно, че директивата е неправилно тълкувана и затова ЕК насотява сега с писмата си търговете да са за всички. Ако не, следва наказателна процедура. Министър Ананиев съобщи, че вече е внесъл във финансовото министерство промяната в ЗОП и е пуснал искане до НАП и агенцията по лекарствата да направят пълна проверка. Здравното ведомство пък се е самосезирало и направило своя проверка. Тя установила, че по-драстични разлики в цените има за още 3 онкопрепарата. Еврокомисията очакват отговор от България и на втори въпрос, свързан с член от Закона за лекарствените продукти в хуманната медицина за т.нар. редки болести, за които няма алтернативно лечение - и те да минават през обществените поръчки. Но това са спешни случаи, в които трябва много бързо да се реагира и ако вървим по този закон, може да изпуснем някои от пациентите, обясни Ананиев. Депутати от комисията обвиниха управителя на касата, че не е уведомил колегите си за проблема, а е използвал за това медиите. Това е най-бързото решение, отговори д-р Дечев. Министърът отговаря в ресорната комисия и за евентуална епидемична обстановка в Перник. Освен в града болнични легла при нужда ще има в Инфекциозна болница в София, както и в Александровска и ВМА.", "date": "2020.01.16", "title": "ЕК натиснала частните болници също да купуват лекарства с търгове (Обзор)"}
{"url": "https://www.24chasa.bg/novini/article/8081011", "text": "Майка на момче в 5-ти клас сигнализира пред  , че синът й е удрян многократно от директорката на столичното 94-то училище. Oт учебното заведение категорично отричат някой да е посягал на детето. За да защити братовчед си, петокласникът Спас нападнал ученик от същото училище. Момчето признава, че последвала свада, след което бил привикан в кабинета на директора. Вместо да му бъде поискано обяснение обаче получил шамари, заяви майка му Цветелина: “Бит е, многократно е удрян по бузата, даже имаше отбелязан пръстен”, казва Цветелина Добрева, майка на Спас. От дирекцията обаче дават друга версия – самите те били обект на тормоз от страна на семейството, а Спас бил сред най-проблемните деца в училището. Директорът на училището разказва още, че Спас е чест посетител в кабинета й, но точно днес не го била виждала. Последният разговор между двамата бил преди седмица, когато петокласникът отново бил замесен в бой: „Накарах му се, но не съм му посягала”, обяснява Латинка Ковачева, директор на училището. От образователното министерство проверяват случая, а междувременно майката на момчето е подала документи, за да го отпише от училището.", "date": "2020.01.16", "title": "Майка на ученик в София: Директорката го е удряла. От училището отричат."}
{"url": "https://www.24chasa.bg/novini/article/8081143", "text": "Разрастването на насилието, свързано с наркотици и престъпни банди, е довело да увеличаване с 60 на сто на бомбените експлозии в Швеция през 2019 г., показва правителствена статистика, предаде Ройтерс. През изминалата година шведската полиция е регистрирала 257 бомбени нападения, докато през предходната година броят им е бил 162, обяви Националният съвет за превенция на престъпността, предава БТА. В съобщението на съвета не се уточнява какъв тип експлозиви са били употребявани най-често и не се дават други подробности, но шведски медии твърдят, че някои от нападенията са били извършени със самоделни бомби, изработени от термоси, пълни с взривно вещество. През последните две години в Швеция имаше вълна от стрелби и бомбени атаки, свързани според полицията с ганстерски конфликти в големите градове. Това шокира шведите, които винаги са смятали страната си за една от най-безопасните в света. Общественото недоволство заради насилието накара правителството да увеличи разходите за полицията и да започне кампания за борба с организираната престъпност.", "date": "2020.01.16", "title": "Все повече бомбени нападения в Швеция"}
{"url": "https://www.24chasa.bg/novini/article/8079852", "text": "Класацията на Global Finance се прави според обективни и субективни критерии. Обективните са обем на трансакциите, обхват на глобалното покритие, доходност, обслужване на клиенти, конкурентно ценообразуване, иновации и други. Субективните включват мнението на анализатори, рейтингови агенции, мениджъри, технологични експерти, клиенти и контрагенти от индустрията. „За мен е чест, че за втора поредна година печелим първото място за България в проучването на Global Finance. Наградата е доказателство за устойчивата ни ангажираност да удовлетворяваме максимално нуждите на клиентите ни в международното им бизнес развитие\", коментира Петър Андронов - главен изпълнителен директор на ОББ. По думите му това е и ангажимент банката да продължи да подобрява и надгражда продуктите и услугите си и да запази лидерската си позиция.", "date": "2020.01.16", "title": "ОББ отличена за най-добра банка в търговското финансиране"}
{"url": "https://www.24chasa.bg/novini/article/8079875", "text": "Апелативният специализиран съд остави в ареста бившия министър на околната среда Нено Димов. Той е обвинен в умишлена безстопанственост. Решението е окончателно.  Съдът изтъкна, че Нено Димов не е делегирал правомощия на друг за одобряването на графиците за водоползване от язовир Студена. Една от свидетелките например, Мая Дряновска, която е експерт в екоминистерството, е казала, че в началото на 2019, при изготвянето на годишния график, е имало три варианта като при много суха година прогнозният график е бил в язовира да има малко на 3 млн. куб. метра вода.  Максималният обем в язовира е 25 млн. куб. метра вода. Пак тя разказала пред разследващите, че в началото на 2020 г. й се е обадил мъж, който се е представил като изпълнителен директор на \"Стомана Индъстри\". Той й казал, че Нено Димов го е насочил да се свърже с нея, за да се отпусне за промишлени нужди вода от язовира, тъй като се очаквало, че зимните месеци януари и февруари алтернативният източник, който ползва дружеството, може да замръзне.  Подаването на вода от Студена към Топлофикация- Перник и Стомана индъстрийз са спрени от ноември м.г.  Съдът посочи още, че дежурните диспечери към ВиК Перник ежедневно са подавали информация за нивото на язовира, която е била предоставена на областната управа, шефа на ВиК, Басейновата дирекция.  В кабинета на Нено Димов са били открити таблици за притока на вода за последните 10 години от 2010 до 2019 г. От тях от пръв поглед се виждало, че водата намалява. Имало и доклад за състоянието, в който се споменавало, че притокът е 11 млн. куб. метра.  Съдът също така изтъкна, че са настъпили масови негативни реакции от хората в Перник, които търпят водната криза. Затова според магистратите задържането на бившия министър е основателно.  Очаквайте подробности.                                                                                                                                                                                                                                                                                                                                 ", "date": "2020.01.16", "title": "Нено Димов остава в ареста. Решението е окончателно"}
{"url": "https://www.24chasa.bg/novini/article/8079869", "text": "2019 г. ще остане в историята като поредната на ръст на сделките и цените на имотите в София, съобщава  . Данните на Агенцията по вписванията за последното тримесечие на миналата година показват, че в столицата са осъществени 9587 сделки. Броят им е рекорден от 2008 г. насам, когато за същия период те бяха 13 052, преди да се сринат до 9 472 през 2009 г. Трябва да отбележим, че данните на Агенцията по вписванията отразяват реалните продажби със закъснение заради големия брой сделки \"на зелено\". След не особено впечатляващ старт на 2019 г., през второто и третото тримесечие броят на сделките започна да расте, за да достигне до 5,3% ръст през последните три месеца на годината спрямо същия период на 2018 г. Добрият резултат спомогна и за осмата поредна година на повишаване на продажби в столицата и вторият най-добър резултат от 2008 г. Общият брой на сделките в София през 2019 г. достига 29 772, показват данните на агенцията, повишение от 5,5% спрямо предходната година. Междувременно ръстът на цените започна да се успокоява през 2019 г. и по данни на Knight Frank той е 5,9%. Експертите от Националната асоциация на строителните предприемачи (НАСП) наскоро коментираха, че през 2020 г. се очаква още по-слабо покачване - между 3% и 5%. В същото време тяхната прогноза е значителен спад на сделките - до 15% намаление спрямо 2019 г", "date": "2020.01.16", "title": "През 2019-а в Coфия нe e имaлo тoлкoвa мнoгo cдeлки c имoти oт 11 години нacaм"}
{"url": "https://www.24chasa.bg/novini/article/8079878", "text": "Главният прокурор нареди на МВР и ДАНС да направят още по-голяма проверка, свързани с отпадъците. От 6 януари започна разследване на всички фирми, които внасят, съхраняват и горят боклуци. От днес проверката се разширява и за отпадъците, които се съхраняват в зоните на всички мини, които вече не се експлоатират. МВР и ДАНС трябва да установят колко са те, къде се намират и да съберат данните за последния концесионер, ползвател или рекултиватор. Трябва да се разкрият и произходът на боклуците, които се съхраняват там, включително и дали са били предмет на трансграничен превоз. Ако се получат данни за извършени престъпления прокуратурата ще води наказателни дела срещу виновните. ", "date": "2020.01.16", "title": "Гешев нареди проверка и на боклуците, съхранявани в мини"}
{"url": "https://www.24chasa.bg/novini/article/8079792", "text": "Гласовете на 6-тимата депутати от \"Атака\" ще са решаващи за оцеляването на правителството. Това показват сметките, след като ДПС обяви официално днес, че подкрепя искания от БСП вот на недоверие към кабинета \"Борисов 3\". За да мине вотът, той трябва да бъде подкрепен от 121 депутата. БСП и ДПС заедно събират 104 гласа. В петък червените ще преговарят и с групата на \"Воля\", която има 12 депутати. Кръстина Таскова днес заяви, че ще вземат решение след като видят дали положението не е \"стани да седна\" и обвини БСП, че може и да планира коалиция с ВМРО, които напоследък подкрепяла. Социалистите показаха, че струват 8 лв. на глас, коментира тя. Дори и \"Воля\" да застане зад вота, опозицията събира 116 гласа. Така че са й нужни и тези на независимите депутати. Двама от тях са Ангел Исаев и Спас Панчев, напуснали съответно групите на ДПС и БСП. Останалите шестима обаче са депутати от \"Атака\" и техните гласове са нужни на червените, за да успее вотът им. ГЕРБ има 95 депутати, а групата на \"Обединени патриоти\", в която останаха само НФСБ и ВМРО, в момента има 20 души. Ако преди вота успее да се закълне нов депутат на мястото на Емил Димитров - Ревизоро, депутатите от ОП ще станат 21. Така управляващите заедно имат 115 сигурни гласа и ще трябва да разчитат на тези на \"Атака\", за да преодолеят вота. Хората на Волен Сидеров не са обявили официалната си позиция, но неофициално вече твърдят, че ще застанат зад правителството.", "date": "2020.01.16", "title": "Оцеляването на правителството във вота зависи от \"Атака\""}
{"url": "https://www.24chasa.bg/novini/article/8079812", "text": "Петър Нешев от Лясковец се казва късметлията, спечелил голямата годишна награда на МЕТРО - уникален електрически автомобил Tesla Model 3. Той бе изтеглен сред 270 000 уникални картодържатели на МЕТРО, участвали в играта на компанията, в чест на 20 годишнината от основаването й. Всичко, което участниците трябваше да направят, бе да сканират своята МЕТРО карта на входа на някой от магазините на търговската верига до 31 декември, за да се включат без пазаруване в томболата. Атила Йенисен, главен изпълнителен директор на МЕТРО България, връчи наградата на победителя. Петър Нешев е на 56 години, собственик на семеен комплекс – хотел и ресторант \"Странноприемница при Пешо\", гр. Лясковец, който се намира на 9 км от гр. Велико Търново и на 7 км от с. Арбанаси. Петър е в ресторантьорския бизнес от 1984 г. Мечтата му винаги е била да има собствено заведение. Успява да я реализира през 2013 - годината, в която се ражда неговият първи внук Петър. „Беше ми мерак да имам свое заведение. Дълго време набирах смелост, но накрая рискувах и започнах.“ Обича да готви и го прави със сърце. Любимите му ястия са от месо, но приготвени на фурна. Това предлага и на клиентите си – гости на Лясковец и местни хора. Заведението му е популярно и като място за големи събития, но и с вкусното си обедно меню. В бизнеса участва цялото семейство. Освен Велико Търново и Арбанаси, Петър препоръчва Лясковец като атрактивна дестинация за българските туристи. В града се намира единственият в България музей на гурбетчийското градинарство, манастирът Св.Св. Петър и Павел, пет църкви и над сто сгради обявени за паметници на културата, които Петър смята, че гостите му заслужава да посетят. Клиент е на МЕТРО от откриването му през 1999 г. Отначало пазарува в София и Русе, но с откриване на магазина във Велико Търново, започва да зарежда редовно от там. „Търновското МЕТРО ми е съвсем наблизо. Знам, че дори нещо да ми свърши в ресторанта, бързо ще стигна и ще заредя от магазина, дори да е преди края на работното време.“ , казва Петър. Доволен е от работата си с магазина, от който освен хранителни продукти, е напазарувал и обзавеждането за хотелската си част. Разчита много на хората от магазина във Велико Търново и се радва на подкрепата, която почти ежедневно му оказва Даниел Василев и другите служители по продажби. Петър се радва, че е спечелил вече легендарния автомобил на Илон Мъск и няма търпение да отиде с него до МЕТРО Велико Търново. Още повече, че там са разположени две от зарядните станции на МЕТРО за електрически автомобили. Скоро Петър и други собственици на електрически автомобили ще могат да зареждат от зарядните станции на магазина изцяло зелена електроенергия, генерирана от фотоволтаичната соларна система, която МЕТРО ще изгради на покрива на търговския си обект. Първата подобна соларна система за производство на електроенергия за собствени нужди заработи в МЕТРО Благоевград през декември 2019 г. Петър Нешев е един от над 400 000 професионални клиенти на МЕТРО - хотелиери, ресторантьори и малки търговци, които компанията обслужва повече от 20 години. През 1999 г. МЕТРО отваря своите първи три магазина – в Пловдив, София и Русе, за да постави основите на модерната търговия в България. Най-големият търговец на едро в България отбеляза свята 20 годишнина с атрактивна кампания, в която, наред с Tesla Model 3, бяха раздадени общо 8 големи награди – апартамент на българското Черноморие, скутер Kimco, компютър Macbook Pro, екскурзии до Дисниленд, Израел, Испания, круиз до Дубай и Абу Даби. Хиляди по-малки награди достигнаха до професионалните клиенти, добавяйки още повече позитивни емоции към успешното им пазаруване в 11-те магазина на компанията. „По случай 20 годишнината на МЕТРО създадохме дигитално колело на късмета, което бе много щедро към нашите клиенти. Чрез него раздадохме над 270 000 награди, а клиентите ни регистрираха близо 2.3 милиона участия.“, казва Димитър Вутков, директор Маркетинг на компанията. „Добрата новина е, че продължаваме с изненадите и през 2020 г. Всичко, което нашите клиенти трябва да направят, за да участват е да сканират картата на колелото във всеки от нашите магазини.“", "date": "2020.01.16", "title": "Ресторантьор от Лясковец спечели автомобил Tesla от МЕТРО"}
{"url": "https://www.24chasa.bg/novini/article/8079977", "text": "Има готовност за прием на пациенти в София, ако в Перник възникне епидемия заради липсата на вода. Това каза министърът на здравеопазването Кирил Ананиев пред членовете на парламентарната комисия по здравеопазване. В инфекциозното отделение на МБАЛ-Перник в момента има 15 свободни легла, като има незабавна готовност за осигуряване на още, посочи той, цитиран от БТА.  Потвърдена е готовността и на болница \"Проф.Иван Киров\" в София, в която може да бъдат осигурени още 20 легла. В готовност са и дежурните екипи, както и тези от спешната помощ, ако се наложи да се посрещнат пациенти от Перник. По думите на министър Ананиев има и възможност за прием на пациенти във Военна болница и в Александровска болница.", "date": "2020.01.16", "title": "Ако в Перник стане епидемия, има готовност за прием на пациенти в София"}
{"url": "https://www.24chasa.bg/novini/article/8079993", "text": "Президентът на Русия Владимир Путин подписа указа за назначаването на Михаил Мишустин за министър-председател, чиято кандидатура бе одобрена по-рано днес почти единодушно от Държавната дума, предаде ТАСС. Указът влиза в сила в деня на подписването му. За кандидатурата на Мишустин, издигната от Путин след оставката вчера на премиера Дмитрий Медведев, гласуваха 383 депутати, 41 се въздържаха и нито един не беше против, предаде БТА. ", "date": "2020.01.16", "title": "Путин подписа указа за назначаване на Мишустин за премиер на Русия"}
{"url": "https://www.24chasa.bg/novini/article/8080006", "text": "Температура от близо 30 градуса под нулата е била измерена в Източна Турция тази нощ, съобщава турската частна телевизия НТВ, цитирана от БТА.  Най-студена е била нощта в град Текман, окръг Ерзурум, където термометрите са показвали минус 28,2 градуса. Замръзнали са фонтаните в окръга, а по покривите на сградите са се образували ледени висулки. В окръг Агръ температурата е била минус 25 градуса, в Карс - минус 21 градуса, в Ерзурум - минус 14 градуса, а в Ерзинджан - минус 13. В ски курортите най-дебела е снежната покривка в Паландьокен и в Саръкамъш - 51 см. В Ерган натрупалият сняг е 22 сантиметра.", "date": "2020.01.16", "title": "Близо 30 градуса под нулата са измерени в Източна Турция"}
{"url": "https://www.24chasa.bg/novini/article/8080013", "text": "Украйна поиска от Федералното бюро за разследване на САЩ да помогне в разследването на предполагаема кибератака на хакери от руското военно разузнаване срещу газовата компания \"Бурисма\". Това съобщи днес служител на украинското вътрешно министерство, цитиран от Ройтерс, предаде БТА. Газовата компания \"Бурисма холдингс\" бе в центъра на опитите на американския президент Доналд Тръмп миналия юли да убеди украинските власти да започнат разследване срещу Хънтър Байдън, син на претендента за кандидатпрезидентската номинация на Демократическата партия Джо Байдън. Хънтър Байдън беше член на управителния съвет на компанията. Базираната в Калифорния компанията за киберсигурност \"Area 1 Security\" в понеделник идентифицира кибератаката срещу \"Бурисма\" и я свърза с Главното разузнавателно управление (ГРУ). Същата хакерска група, известна на експертите по киберсигурност като \"Фенси беър\" или \"АРТ28\" , през 2016 г. извърши успешни кибератаки срещу Националния комитет на Демократическата партия и ръководителя на кампанията на Хилари Клинтън. Това бе определено от разследващите в САЩ като част от операция за намеса в американските избори. Кибератаката най-вероятно е осъществена в сътрудничество с руските специални служби, каза на брифинг служителят на украинското вътрешно министерство Артьом Миняйло. На същия брифинг вътрешното министерство на Украйна съобщи, че започва разследване за възможно следене на бившия американски посланик в Киев Мари Йованович след разкрития в документи, публикувани тази седмица от американския Конгрес.", "date": "2020.01.16", "title": "Украйна иска помощ от ФБР за разследване на вероятна руска \nкибератака"}
{"url": "https://www.24chasa.bg/novini/article/8080037", "text": "Канадците харесват много принц Хари, но болшинството не искат да поемат разходите за охраната му, когато той се премести да живее в страната им със съпругата си Меган, съобщи АФП, цитирана от БТА.  Повечето канадци (73 процента), запитани от института \"Ангъс Рийд\", мислят, че херцозите на Съсекс трябва да плащат \"сами\" разходите, свързани с престоя им в Канада, по-специално за охраната. Една пета (19 процента) биха приели да поемат част от разходите, е само 3 процента - цялата сметка. Анкетата е направена сред 1154 души. Канадските медии изчисляват разходите по охраната на принца и семейството му на около 1,7 милиона канадски долара (1,2 милиона евро) годишно. Правителството още не е решило дали да ги поеме, увери министър-председателят Джъстин Трюдо. Същата анкета разкри, че принц Хари е най-популярният представител на британското кралско семейство в Канада. Цели 69 процента от запитаните имат добро мнение за него. Това не им пречи да ги възприемат предимно като \"знаменитости\".", "date": "2020.01.16", "title": "Канадците не искат да плащат сметката за престоя на принц Хари и Меган"}
{"url": "https://www.24chasa.bg/novini/article/8080050", "text": "Воюващите лагери в Сирия от години вземат на прицел деца, превръщайки милиони малолетни в жертви, които са принудени да напуснат домовете си и не получават подходящо образование, заявиха правозащитни експерти на ООН. В доклад, който обхваща сирийския конфликт от 2011 г. досега, комисията на ООН за Сирия изброява различни нарушения спрямо деца, включително бомбардировки, обгазявания, изнасилвания и принудително вербуване на деца войници, предаде ДПА, цитирана от БТА.  Според експертите на ООН 2,6 милиона деца са разселени в рамките на Сирия, а 2,5 милиона са бежанци в чужбина. \"Към днешна дата над 2,1 милиона момичета и момчета в Сирия са престанали да посещават редовно учебни занятия\", а десетки хиляди са пропуснали по няколко години образование, заяви комисията. Проправителствените сили редовно обстрелват училища. На 1 януари най-малко осем цивилни бяха убити при ракетен обстрел на сирийските правителствени сили по училище в Идлиб - последната провинция под контрола на джихадисти и бунтовници. В доклада се изтъкват и психическите травми, от които страдат много деца, преживели нападения, обсади, изтезания, държане в затвор и изселване. \"Много момчета и момичета споделят, че страдат от тежки нарушения на съня, изпитват несигурност, чувстват се изоставени, отмъщение, фрустрация и страх\", заяви комисията, обобщавайки 5000 събеседвания със сирийски деца и възрастни. От началото на декември около 350 000 сирийци, главно жени и деца, са изселени след подновеното настъпление на сирийските войски в провинция Идлиб с руска подкрепа, и са потърсили убежище в райони при границата с Турция, съобщи Службата на ООН за координация на хуманитарните въпроси, цитирана от Ройтерс. В последния си доклад службата заявява, че хуманитарната ситуация в Идлиб продължава да се влошава в резултат на ескалиращите бойни действия.", "date": "2020.01.16", "title": "ООН: Над 5 милиона деца са изселени\nзаради конфликта в Сирия"}
{"url": "https://www.24chasa.bg/novini/article/8080051", "text": "Под наблюдението на Районна прокуратура - Самоков се води разследване по досъдебно производство, образувано за извършено престъпление по чл. 216 а от Наказателния кодекс за  , съобщиха от Прокуратурата. След извършена проверка към настоящия момент е констатирано, че от 2008 г. до 14 януари т.г., в района на местността \"Кокалов егрек\", над с. Ярлово, община Самоков, във Витоша планина, неправомерно била нарушена целостта на водоснабдителна система. Чрез повреждане на бетонова тръба с диаметър 800 мм, намираща се в шахта на водоземно съоръжение - каптаж на Палакарийски воден канал, били създадени условия за незаконно отклоняване на вода. Същият бил построен заедно с язовир Студена и служи за довеждане на допълнителни количества вода в случай на нужда. Понастоящем притокът в него е в порядъка на 100 л/с. За този вид престъпление законът предвижда наказание \"лишаване от свобода\" до пет години и глоба до двадесет хиляди лева. Разследването по случая продължава, допълват от Прокуратурата.", "date": "2020.01.16", "title": "Прокуратурата пое случая с незаконното отклоняване на вода от Палакарийски канал"}
{"url": "https://www.24chasa.bg/novini/article/8080077", "text": "Турският президент Реджеп Тайип Ердоган заяви, че в най-скоро време предстои да започне строителството на Канал Истанбул, който стана обект на бурни полемики в обществото. В реч пред участниците в конференция, на която бе направен отчет на дейността на правителството през 2019 г., Ердоган заяви, че стойността на проекта Канал Истанбул ще възлиза на 175 млн. турски лири. В много скоро време ще започнем строителството на канал Истанбул. Няма да има проблеми за финансирането на проекта, каза той, цитиран от БТА.  Онези, които преди половин век казваха, че мостът Богазичи (първият мост над Босфора, построен през 1973 г. - бел. ред.) ще бъде най-голямото бедствие за Истанбул, сега водят същата кампания. Тези, които са против канал Истанбул нямат и най-малка представа какво представлява проектът, заяви още президентът. Ердоган посочи, че през Босфора годишно минават средно 45 хиляди кораба и натискът постоянно се засилва. Няма никаква възможност нито юридическа, нито икономическа или социална, чрез която да ограничим морския график през Босфора. Единствената възможност е да намерим алтернатива за разрешаване на проблема. Ето защо в най-скоро време започваме реализирането на проекта Канал Истанбул - проект, който ще влее нов импулс в мощта на нашата страна, каза Ердоган, цитиран в турските медии. По думите на президента проектът за Канал Истанбул предвижда изграждането на 2 пристанища, едно яхтено пристанище, седем моста, 2 железопътни линии и жилища за 500 000 души.", "date": "2020.01.16", "title": "Ердоган: Строежът на канал Истанбул ще започне в най-скоро време"}
{"url": "https://www.24chasa.bg/novini/article/8080053", "text": "\"Вотът на недоверие, внасян от опозицията, е в основата на нещата - преекспонираха се камара неверни твърдения. Водната криза не е от месец или два, проблемите в Перник са поради факта, че водопреносната мрежа в България е по-възрастна от мен самия. Старите етернитови тръби вече са извън строя\".Това каза вицепремиерът и министър на отбраната Красимир Каракачанов в предаването \"Лице в лице\" по  . И продължи: \"Нено Димов е нарочен за виновник за кризата, проблеми, натрупвани с десетилетия няма да се решат с един арест, а и Димов не е виновният човек. Самата работа по подръжката на язовирите е на ВиК-дружествата, а не на екоминистерството, което само утвърждава плановете им. Собствеността на язовирите също не е на министерството на екологията. А и да не би водата на язовира на Перник  да не е била изпускана. Защо през април и май м.г. в \"Студена\" не влиза вода, а валят дъждове - попита риторично лидерът на ВМРО. - Пък и заявките за промишлени нужди в Перник са били едва за 8 процента\". На коалиционния съвет предложението за избора на Емил Димитров за екоминистър нямаше никакви обструкции, а Валери Симеонов знаеше за номинацията ден по-рано. Този човек - Емил Димитров, е достатъчно енергичен, както трябва да се действа в момента. Аз лично го предложих, познавам го от 19-20 години\", съобщи Каракачанов. \"Патриотите няма да гласуват за вота, каквито слухове дочух - натърти той. - В игрите на БСП няма да влизам\". \"Бях с дрехите, на които ходя на учения, с навити ръкати, защото в Египет е топло, за да ми е по-удобно и практично, поръчал съм си униформата, ушили са ми я и съм си я платил\". Така той коментира вълнения в социалните мрежи как е бил облечен при посещението в Египет с премиера Бойко Борисов.                                                        ", "date": "2020.01.16", "title": "Каракачанов: Нарочиха Димов за виновник, един арест няма да реши  водната криза"}
{"url": "https://www.24chasa.bg/novini/article/8080117", "text": "Трети пациент с подозрение за заболяване от пневмония от нов тип беше хоспитализиран в Сингапур, предаде ТАСС, цитирана от БТА.  Агенцията цитира съобщение на Министерството на здравеопазването на тази страна. В него се изтъка, че 69-годишен мъж е бил хоспитализиран и поставен под карантина за провеждане на допълнителни изследвания. Пациентът се намира в стабилно състояние, се казва в заявлението. От здравното ведомство също уточниха, че мъжът е гражданин на Сингапур и неотдавна е пребивавал в китайския град Ухан, където беше регистрирано огнище на коронавирус от нов тип. В началото на месеца сингапурските власти засилиха санитарния контрол за всички граждани, пристигащи от Китай. Аналогични мерки бяха предприети в Индонезия и Тайланд. На 31 декември м.г. Китай информира Световната здравна организация за възникването на огнище на заболяване от нов коронавирус в град Ухан в централната част на страната.", "date": "2020.01.16", "title": "Трети пациент беше хоспитализиран с подозрение за пневмония от нов тип"}
{"url": "https://www.24chasa.bg/novini/article/8079072", "text": "Премиерът на признатото от ООН либийско Правителство на националното съгласие (ПНС) Файез Сарадж потвърди, че ще участва в международната конференция за уреждане на кризата в Либия в неделя в Берлин. Това съобщи днес арабската телевизия \"Ал Джазира\", цитирана от ТАСС и БТА. Командващият т. нар. Либийска национална армия (ЛНА) фелдмаршал Халифа Хафтар информира германския външен министър Хайко Маас, че е съгласен да участва във форума, предаде още агенцията, като се позова на друга телевизия, \"Ал Хадас\". Тази сутрин Маас замина за източния либийски град Бенгази, за да преговаря с Хафтар. Германският външен министър припомни пред журналисти, че миналата седмица е разговарял и със Сарадж. Той уточни, че срещата с Хафтар му е възложена по-специално от външните министри на страните от ЕС. В либийския конфликт никой няма да победи с военна сила, подчерта германският външен министър. Вчера генералният секретар на ООН Антониу Гутеришпризова да бъде \"твърдо подкрепена\" мирната конференция за Либия в Берлин, предаде Франс прес. В документ, предаден на Съвета за сигурност, Антониу Гутериш прикани враждуващите страни да потвърдят спирането на огъня в африканската държава. След убийството на либийския лидер Муамар Кадафи през 2011 г. в страната настъпи хаос, а по-късно - фактическо двувластие. В предстоящата конференция в Германия, организирана с цел уреждане на ситуацията, се очаква да участват делегати от Русия, САЩ, Китай, Великобритания, Франция, Турция, Египет, Алжир и ОАЕ. Поканени бяха и лидерите на двете страни в конфликта - Файез Сарадж и Халифа Хафтар, чиито сили от април водят настъпление към столицата Триполи.", "date": "2020.01.16", "title": "Страните в либийския конфликт ще участват в Берлин за уреждане на кризата"}
{"url": "https://www.24chasa.bg/novini/article/8079073", "text": "38-годишен е задържан в РУ-Крумовград  за хулигански действия и извършена катастрофа, съобщиха от пресцентъра на МВР. Инцидентът станал около 19 часа вчера в землището на село Кожухарци. По първоначални данни, с лек автомобил \"Мерцедес\" мъжът преследвал друга кола от същата марка, в който пътувала 17-годишната му дъщеря с 20-годишния си приятел. Застигнал ги в района на село Кожухарци и нарушавайки дистанцията, блъснал движещия се пред него автомобил. Няма пострадали. Водачът, причинил катастрофата, напуснал мястото на произшествието. Бил е издирен от полицаи от РУ-Крумовград и задържан за срок до 24 часа. Тестът за алкохол е с отрицателен резултат.", "date": "2020.01.16", "title": "Баща преследва и блъска кола, в която били дъщеря му и приятелят й, арестуват го"}
{"url": "https://www.24chasa.bg/novini/article/8079100", "text": "Английски спрингер шпаньол е сред най-усърдните спасители на коали в бушуващите пожари в Австралия, съобщиха Ройтерс и БТА. При команда \"Коала, намери!\", кучето Тейлър се впуска в изпепелените гори и безпогрешно надушва ранени коали. Всеки път, когато се натъкне на ранено диво животно, Тейлър, която е на четири години, получава за награда лакомство или топка за тенис, за да играе. Кучето започва обучение да надушва и намира ранени коали, когато е още на няколко месеца и вече е експерт. \"Идеалните условия са, когато въздухът е неподвижен. Миризмата на коалите от дърветата пада надолу и Тейлър може да ги усети. Тя сяда под дървото и така ни показва къде са коалите\", каза треньорът й Райън Тейт. Той ръководи компания, специализирана в предлагането на услуги на кучета търсачи. Пожарите, бушуващи в Австралия от септември миналата година, обхванаха територия с размерите на България. В бедствието загинаха 29 души и над 1 милиард животни. Популацията на коалите е силно засегната. Само в щата Нов Южен Уелс се смята, че са унищожени 30 на сто от евкалиптовите гори, които са хабитатът на коалите. Федералното правителство обяви спешна програма за възстановяване на дивата природа с бюджет от 50 милиона австралийски долара, която е насочена към усилия за опазване на коалите. Според властите степента на поражение върху хабитата на коалите от бедствието може да се прецени едва когато пожарите бъдат напълно потушени.", "date": "2020.01.16", "title": "Куче е експерт по откриването на ранени коали в Австралия"}
{"url": "https://www.24chasa.bg/novini/article/8079236", "text": "Асоциацията на организациите на българските работодатели (АОБР), която обединява АИКБ, БСК, БТПП и КРИБ изпрати позиция относно относно замесването на \"Стомана Индъстри\" АД в проблема с безводието в Перник. Публикуваме я без редакторска намеса:  Доброто име на „Стомана Индъстри“ АД е важно за България, производителят ще дава поминък на хиляди семейства и след решаването на водната криза в Перник Асоциацията на организациите на българските работодатели следи внимателно действията за решаване на водната криза в област Перник и твърдо подкрепя всички рационални действия на правителството и местната власт за преодоляване на тежкия проблем. Българският бизнес изразява своята искрена съпричастност към жителите на града и трудностите, с които живеят хиляди семейства в областта. Като отговорни работодатели и производители в България обаче не можем да подминем факта, че в търсене на виновници за тежката криза, в обществеността бе допуснато с произволно говорене да се посяга на доброто име на “Стомана Индъстри“ АД - крупен инвеститор в страната, работещ в пълно съответствие с българското законодателство. Става дума за единствения стоманопроизводител в България, който е едно от водещите предприятия на българската икономика и категорично най-големият работодател в област Перник. „Стомана Индъстри“ АД е изряден данъкоплатец със 700-800 млн. лв. приходи годишно. Предприятието дава препитание на 1500 работници и семействата им, работи с над 500 фирми доставчици и 85% от износа на продукцията му е за конкурентния европейски пазар. В този смисъл, призоваваме за отговорност на всички в обществото - политици, анализатори, медии и др, тъй като производителите в България трябва да работят в спокойна обстановка и да бъдат насърчавани в усилията си да инвестират и да модернизират производството си, за да дават поминък на хората. Безотговорното отношение към такъв инвеститор не влияе добре, не само на конкретното предприятие, но и на образа на страната, тъй като клиенти на предприятието са световно известни компании, в него са съсредоточени крупни вложения от международни финансови институции. Чест прави на ръководството на „Стомана Индъстри“ АД, че съдейства изцяло на държавните и местни власти за решаване на водната кризата в областта. Уверени сме, че ще продължи да го прави. Като работодателски организации обаче категорично заявяваме, че за страната е изключително важно основният работодател за област Перник и знаков инвеститор в българската икономика да запази доброто си име в национален и в световен мащаб, за да продължи да работи успешно за растежа на БВП в страната и за поминъка в областта и след решаването на водната криза в Перник. Искаме цялостен подход от държавата, за да не се окаже утре, че друг представител на бизнеса е виновен за следваща водна криза.", "date": "2020.01.16", "title": "Работодателите: Доброто име на \"Стомана Индъстри\" АД е важно за България"}
{"url": "https://www.24chasa.bg/novini/article/8078105", "text": "На среща на представители на Huawei, британски и ирландски програмисти на 15 януари в Лондон, китайската компания обяви своя проект за инвестирането на 20 милиона британски лири, чиято цел е да ги насърчи да интегрират своите мобилни приложения с услугите Huawei. Пред британските компании бяха представени възможностите за сътрудничество с Huawei, сред които използването на най-новите хардуери и водещите технологии за изкуствен интелект на китайския гигант,  . През май 2019 г. Търговското министерство на САЩ включи Huawei в своя черен списък от съображения за националната сигурност и принуди „Гугъл\" да ограничи достъпа на Huawei до мобилните им услуги. Тогава китайската компания започна да разработва своя мобилна система, която в момента се използва от 60 милиона активни потребители, 72 милиона от които европейци.", "date": "2020.01.16", "title": "Huawei инвестира 20 млн. британски лири за развитието на мобилна система"}
{"url": "https://www.24chasa.bg/novini/article/8079131", "text": "Американският посланик в Сеул заяви, че е приятно изненадан, че Северна Корея не е пратила на САЩ нежелан \"коледен подарък\" заради буксуващите преговори по ядреното разоръжаване и че президентът Доналд Тръмп продължава да е убеден, че КНДР ще се денуклеаризира, предаде Асошиейтед прес, цитирана от БТА. Северна Корея беше предупредила, че \"коледният й подарък\" за Съединените щати ще зависи от това какво ще предприеме Вашингтон в преговорите, което породи опасения, че ще последва голям оръжеен тест. До момента такова изпитание не е извършено, въпреки че САЩ не спазиха дадения от севернокорейския лидер Ким Чен Ун срок до края на миналата година да направят отстъпки. \"Може да се каже, че лично аз бях изненадан, но и се радвам, че нямаше коледен подарък. Вашингтон беше готов за всякаква ситуация и всички се зарадвахме, че нямаше изпитание на междуконтинентална ракета или ядрен тест\", каза посланик Хари Харис. Той заяви още, че Тръмп и южнокорейският президент Мун Дже Ин \"са оставили отворена вратата за преговори и се надяват Ким Чен Ун да премине през тази врата\". \"Така че (Ким) е на ход\", добави Харис. Според американския посланик президентът на САЩ вярва, че севернокорейският лидер ще спази обещанието си от срещата им в Сингапур през 2018 г. да работи за пълна денуклеаризация на Корейския полуостров.", "date": "2020.01.16", "title": "Посланикът на САЩ в Сеул приятно изненадан: Пхенян не пратил \"коледен подарък\""}
{"url": "https://www.24chasa.bg/novini/article/8079201", "text": "Опирайки се на комбинираната мощ на телескопа АЛМА в Чили и сондата \"Розета\" на Европейската космическа агенция (ЕКА), астрономи разрешиха загадката на фосфора - елемент с ключова роля за формирането на живота на Земята, пишат в. \"Индипендънт\" и \"Дейли стар\". Фосфорът се среща във всички живи организми - от най-миниатюрните до човека. Елементът се използва от тялото за производството на фосфат - важно съединение за клетъчните мембрани, мускулите, невроните, костите, което също така формира \"гръбнака\" на ДНК, посочва БТА. Въпреки ключовото му значение, досега за учените оставаше загадка къде се е формирал фосфорът и как се е озовал на Земята. Сега международни специалисти съобщават, че са успели да проследят пътешествието му. За целта астрономите са комбинирали данни от телескопа АЛМА и сондата \"Розета\". Благодарение на тях изследователите са установили, че ключовият градивен елемент се е формирал в наподобяващ облак регион от газ и прах между звездите, след което е бил пренесен на нашата планета от комети, за да положи началото на живота. \"Животът е възникнал на Земята преди около четири милиарда години, но процесите, направили това възможно, оставаха неизвестни\", казва ръководителят на изследването Виктор Ривила от италианския Институт по астрофизика. Използвайки телескопа АЛМА, специалистите са установили, че съдържащи фосфор молекули са се родили в звездообразуващ регион, известен като AFLG 5142. В тази \"детска ясла за звезди\", намираща се в съзвездието Колар, е открито изобилие от съдържащи фосфор молекули, в това число и най-широко разпространения фосфорен оксид. С помощта на инструмента РОЗИНА на сондата \"Розета\" учените са открили фосфорен оксид и на кометата 67Р/Чурюмов- Герасименко. \"Комбинирайки данните от АЛМА и РОЗИНА разкрихме своеобразна химическа нишка в процеса на звездообразуване, в който водеща роля играе фосфорният оксид\", казва Виктор Ривила. Наблюденията с телескопа АЛМА показват, че съдържащи фосфор молекули се \"раждат\" в мащабния процес, съпътстващ формирането на нови звезди и планетни системи. \"Фосфорът е от ключово значение за живота такъв, какъвто го познаваме. Тъй като кометите най-вероятно доставят огромни количества органични съединения на Земята, фосфорният оксид на 67Р/Чурюмов- Герасименко подкрепя връзката межди тези космически тела и живота на нашата планета\", казва съавторката на изследването Катрин Алтвег от университета на Берн, Швейцария. /Елена", "date": "2020.01.16", "title": "Загадката на фосфора, допринесъл\nза формирането на живота на Земята"}
{"url": "https://www.24chasa.bg/novini/article/8079213", "text": "Случи се изневиделица. Дори министрите в руското правителство изглежда не са разбрали, че ще напускат. Дали това е случай на \"нова година, нов късмет\" в Москва - освобождаваме се от старото и взимаме нещо ново? Във всеки случай стана ясно, че 67-годишният Владимир Путин си е наумил да прави промени. След 20 години на власт и оставащи четири години до края на сегашния му мандат беше ясно, че той отсега планира дългосрочно. Ново правителство под ръководството на технократа Михаил Мишустин, който превърна омразната руска данъчна служба в ефикасно ведомство, и краят на един човек, който работеше в пълно съгласие с Путин, откакто той стана президент. Дмитрий Медведев даже пое президентския пост за четири години, защото по конституция Путин тогава не можеше да вземе пореден нов мандат. Медведев, непопулярният лидер на партия \"Единна Русия\", няма да напусне политиката, но новата му роля като заместник-ръководител на руския Съвет за сигурност е далеч по-задкулисна. \"Това е златен парашут. Означава, че той остава в резерв, тъй като Съветът за сигурност е най-тесният вътрешен кръг на Путин, собственото му мини-правителство\", каза Александър Баунов от Московския център \"Карнеги\". Путин наближава същия етап, който беше достигнал след втория си мандат, когато Дмитрий Медведев пое поста от негово име. Този път обаче президентът няма да се престори, че отива на заден план като премиер. Сега изглежда, че четвъртият президентски мандат на Путин ще му е последен. Та какво иска той вместо това? На пръв поглед това означава повече правомощия за парламента - като за начало, да може да избира премиера и да одобрява кабинета му. Това обаче все още няма да се случи. Путин е избрал приемника на Медведев и парламентът ще трябва да го утвърди. Колкото до някакви други нови правомощия на парламента, това засега остава неясно. \"Депутатите ще са същите, няма да се промени кой знае какво\", каза Сергей Горяшко от руската редакция на Би Би Си. Това, което предлага президентът Путин, е обществено гласуване за промени на конституцията - първия подобен вот от 1993 г. Руснаците за пръв път усетиха, че се задават промени по време на речта на Путин пред двете камари на парламента в сряда сутринта. Едно от най-забележителните предложения е Държавният съвет да се превърне в официален орган от управленската структура, който да бъде вписан в конституцията. В момента това е консултативен орган, в който влизат 85 областни губернатори и други официални лица, включително лидери на политически партии. Неговият състав е толкова голям, че заседанията му изпълват цяла зала в Кремъл. Путин обаче очевидно има планове за бъдещето му. Една от теориите е, че той може да стане новият и могъщ ръководител на Държавния съвет. \"Самият факт, че е започнал обсъждане на темата за Държавния съвет, показва, че може би се опитва да създаде друг властови център, където той да надгради върху президентския пост\", предполага Баунов. Путин иска да се задържи на власт, въпросът е как, каза Сергей Горяшко. Сега сме почти сигурни, че той няма да остане президент след 2024 г., така че въпросът е коя длъжност ще реши да заеме. Може дори да е сегашната му роля като ръководител на Съвета за сигурност. Директорът на Руския институт към Кингс Колидж в Лондон Сам Грийн смята, че елитите, които искат да си гарантират бъдещето след 2024 г., \"сега ще трябва да играят на поне три шахматни дъски едновременно\", имайки предвид ролите на парламента, на Държавния съвет и на самия Путин. Коментаторът Константин Егерт използва подобна аналогия и каза, че това е \"същият безсмислен шах, който има за цел да имитира нещо ново\", а в крайна сметка запазва статуквото. Каква беше реакцията? Според Алексей Навални, който е най-голямата опозиционна заплаха за президента Путин, това бележи завръщане към политиката от съветски тип и всякакво гласуване за промени в конституцията ще е измама. Активистката Любов Сокол беше също толкова критична: \"Смяната на едни крадци с други не е нито реформа, нито съживяване.\" Михаил Мишустин е хвален от мнозина за реформирането на данъчната служба, но е слабо познат на повечето руснаци. Други сравниха оставката на силно непопулярния Медведев с падането от власт на предишния премиер на Путин Михаил Фрадков година преди края на втория мандат на президента. Въпреки че новият кандидат е уважаван технократ, който е реформирал данъчната служба, той е слабо известен. Фрадков също беше заменен с неизвестния Виктор Зубков, който изкара едва няколко месеца на премиерския пост. (БТА)", "date": "2020.01.16", "title": "Какво е намислил Путин?"}
{"url": "https://www.24chasa.bg/novini/article/8079265", "text": "Конфедерацията на работодателите и индустриалците в България (КРИБ) пое ротационното председателство на Асоциацията на организациите на българските работодатели (АОБР) за 2020 г. от Българската търговско-промишлена палата, съобщиха от секретарията на КРИБ. АОБР обединява национално представителните работодателски организации АИКБ, БСК, БТПП и КРИБ. В съответствие с установената ротация председателят на БТПП Цветан Симеонов предаде председателството на АОБР за 2020 г. на изпълнителния директор и член на УС на КРИБ Евгений Иванов, упълномощен за целта от председателя на КРИБ Кирил Домусчиев. За отчетния период АОБР е изработила и представила пред съответните компетентни институции 63 позиции в защита интересите на бизнеса, фокусирани най-вече в представителството й в различни държавни или международни органи и по въпроси от енергетиката и финансовата сфера. Подготвените 14 становища на тема енергетика са пряко свързани с необходимостта от реформи в сектора и са в синхрон с приоритетите на АОБР. По финансовите въпроси позициите на АОБР касаят най-вече присъединяването на България в еврозоната, както и становища по законодателството в областта. В социалната сфера асоциацията има общо 6 становища, основно свързани с най-големите пречки пред бизнеса – липсата на кадри и мерки за облекчаване на вноса на работна сила, необходимостта от прозрачен механизъм за определяне на минималната работна заплата, изплащането на първите 3 дни болнични. Това бе отчетено от досегашния ротационен председател на АОБР – Българската търговско-промишлена палата. В заседанието на АОБР, проведено на 14.01.2020 г., участваха Васил Велев - председател на АИКБ, Радосвет Радев - председател на БСК, Цветан Симеонов - председател на БТПП, Евгений Иванов - изпълнителен директор на КРИБ и експерти от съответните организации. Участниците в заседанието обсъдиха текущи въпроси, сред които финализиране на националното тристранното споразумение за развитие на националния социален диалог и колективно трудово договаряне, проблемите в сектор енергетика, необходимостта от облекчаване на вноса на работна сила, както и предстоящи съвместни акции и през годината. Направен беше задълбочен преглед на приоритетите на организацията за 2020 г. като предстои АОБР да ги съгласува и одобри. Те ще бъдат официално представени на пресконференция, насрочена за 24 януари 2020 г., петък, от 13:00 часа, в Пресклуба на БТА.", "date": "2020.01.16", "title": "КРИБ пое ротационното председателство на АОБР за 2020 г."}
{"url": "https://www.24chasa.bg/novini/article/8079281", "text": "Европейската комисия изрази днес готовност да съдейства на германското разследване срещу бивш посланик на ЕС в няколко държави, заподозрян в шпионаж в полза на Китай. Досега не сме били търсени от германските власти по това разследване, уточни говорител на комисията, цитиран от БТА. Той потвърди, че ЕК следи медийните съобщения по случая. Германското издание \"Шпигел\" вчера съобщи, че бившият германски дипломат е работил в ЕК, а след това и в Европейската служба за външна дейност. Предполага се, че той е започнал работа за министерството на държавната сигурност на Китай и през 2017 г. е напуснал работата си в европейските институции. Официално той е бил назначен в \"добре известна\" лобистка фирма и се предполага, че е вербувал други двама служители от друга фирма на лобисти, за да работят за Пекин. Изданието отбелязва, че ако се докаже, това би бил един от редките случаи на изобличени китайски шпиони в Европа. Според данните на \"Шпигел\" при разследването са били претърсени няколко адреса в Германия и в Брюксел. Говорител на ЕК днес уточни, че не са били обискирани помещения на комисията или на европейската дипломатическа служба. По думите на говорителя служителите на институциите на ЕС са обучени да се предпазват от шпионска дейност, включително и с насоки за поведение онлайн и при срещи на живо. Той допълни, че през това обучение преминават не само заетите в Брюксел, но и служителите в отделните представителства на ЕС по света.", "date": "2020.01.16", "title": "ЕК ще съдейства на Германия по разследване на шпионаж от Китай"}
{"url": "https://www.24chasa.bg/novini/article/8079283", "text": "Големите градове на Балканите през последните дни отчитат опасни нива на замърсяване на въздуха, а за решаването на този проблем вчера сръбското правителство свика извънредно заседание, пише Асошиейтед прес в материал, публикуван днес в \"Ню Йорк таймс\" и цитиран от Танюг. Високата концентрация на токсични частици е типична за зимата в балканските страни, които в голяма степен зависят от електроцентралите на въглища и където хората карат стари автомобили и използват въглища и дърва за огрев, констатира Асошиейтед прес, посочвайки, че през последните дни е имало гъста мъгла, но не е духал вятър, което е влошило положението, предаде БТА.  Агенцията отбелязва, че в Сараево са обявени извънредни мерки, след като замърсяването на въздуха е достигнало връхната си точка през уикенда, а хърватската полиция вчера е призовала жителите на Загреб да използват градския транспорт и да избягват велосипеди и мотопеди. Асошиейтед прес припомня, че в миналогодишния доклад на Програмата на ООН за защита на околната среда Сараево е попаднало сред градовете с най-голяма концентрация на замърсяване и че хората в Западните Балкани живеят средно с 1,3 години по-кратко заради последиците от мръсния въздух. Докато десетки градове в региона страдат от това, Сараево е засегнато най-тежко, защото се намира в дълбока котловина, обградена от планини, пише АП. През по-голямата част на последната седмица нивата на праховите частици РМ10 във въздуха на Сараево бяха най-малко два пъти, а понякога и 8 пъти по-високи от безопасните граници на Европейския съюз, се посочва в текста. Растящото замърсяване разгневи активистите за опазване на околната среда и в Босна и Херцеговина, и в Сърбия, които смятат, че властите реагират прекалено късно и недостатъчно. Описвайки ситуацията в Белград, АП посочва, че сръбската столица с дни е обвита от облак смог, който е особено гъст в по-ниските райони. На сайта на градското здравно управление в сряда бе публикувано предупреждение: \"Въздухът в Белград е замърсен!\" Все пак здравните власти съветваха да не се разпространява паника, приписвайки проблема на комбинация от неефикасно потребление на електроенергията, остаряло индустриално оборудване и използване на фосилни горива през зимата, включително некачествени кафяви въглища, пише АП. Американската агенция предава и предупрежденията на специалисти, че тези и други екологични проблеми могат дори да попречат на усилията на Сърбия и другите западнобалкански страни да се присъединят към ЕС. Активисти в Босна и Херцеговина критикуваха правителството, че се осланя на краткосрочни мерки през кризисните дни като забрана за движение на дизеловите автомобили и препоръки за употреба на маски, вместо да се занимава с ключовите въпроси като строителството на високи сгради, които блокират движението на въздуха. Посолството на Швеция в Босна и Херцеговина предупреди този уикенд в Туитър, че Сараево е \"в собствена категория по лошо качество на въздуха\". Сараевските власти намалиха цените на билетите за градския лифт, който води до близката планина Требевич, защото жителите на града масово се отправят към популярните ски писти, за да избегнат замърсяването. В Хърватия, членка на ЕС, властите съобщиха, че в сряда в Загреб са надхвърлени стандартите за замърсяване на въздуха, а полицията призова гражданите да избягват дейности на открито и да намалят пушенето, посочва АП.", "date": "2020.01.16", "title": "Мръсен въздух затисна балканските страни"}
{"url": "https://www.24chasa.bg/novini/article/8079233", "text": "По обвинение на Районна прокуратура – Велико Търново осъдиха на две години лишаване от свобода рецидивист за извършени домови кражби, предаде Апелативната прокуратура.  Съдът призна за виновен В.А. за това, че в периода от 10.12.2018 г. до 24.04.2019 г. от три къщи в с. Куцина и от две къщи в с. Петко Каравелово, общ. Полски Тръмбеш, при условията на опасен рецидив, задигнал чужди вещи на обща стойност 965 лв.. Крадецът прониквал в имотите, изваждайки дървени врати от пантите или чупел прозорци. В.А. е многократно осъждан за извършени престъпления. Тъй като бил останал без работа, решил да извърши кражби в съседните села. Избирал къщи, които не се обитават постоянно, отмъквал основно желязо и го продавал за скрап. По искане на прокуратурата лицето е с мярка за неотклонение задържане под стража. Присъдата подлежи на обжалване пред Окръжен съд – В. Търново.", "date": "2020.01.16", "title": "Апаш отива за две години в затвора, окрал 5 къщи край Полски Тръмбеш"}
{"url": "https://www.24chasa.bg/novini/article/8079324", "text": "\"Благодаря на всички за вниманието, обичта и топлината, които ми дадохте днес по случай рождения ми ден. Всички прекрасни пожелания, които получих, да ви се връщат многократно. Бъдете здрави, уважавани и обичани!\" Благодаря на президента Румен Радев за пожеланията по случай рождения ми ден. Уважението е взаимно. Това сподели лидерът на БСП Корнелия Нинова, цитирана от пресцентъра на червената партия.                                                                                                                                                                                                                                                                                                                                ", "date": "2020.01.16", "title": "Рожденичката Корнелия Нинова: Благодаря на всички за обичта и топлината"}
{"url": "https://www.24chasa.bg/novini/article/8079299", "text": "Френската компания \"Луи Вюитон\", която е част от конгломерата \"Ел Ве Ем Аш Мое Енеси\" (LVMH Moet Hennessy), придоби втория по големина в света нешлифован диамант, открит през настоящия век, съобщи ТАСС. Елмазът е с тегло 1758 карата и е добит през април миналата година в Ботсвана от компания \"Лукара\". Сумата на сделката не се съобщава. Предвидено е елмазът да бъде разделен на няколко части, които да бъдат шлифовани. \"Лукара\" ще получи 50 процента дял от продажбата на получените диаманти. Пет процента от доходите добивната компания планира да инвестира в социално-значими програми в Ботсвана, предаде БТА. В \"Ел Ве Ем Аш Мое Енеси\" влизат ювелирните компании \"Булгари\", придобита през 2011 г. за 5,2 милиарда долара и \"Тифани\", купена през 2019 г. за 16,2 милиарда долара.", "date": "2020.01.16", "title": "\"Луи Вюитон\" купи втория по големина нешлифован диамант в света"}
{"url": "https://www.24chasa.bg/novini/article/8079383", "text": "Над 275 000 е-винетки на стойност над 15 млн. лв. са продадени от началото на 2020 г., съобщиха от пресцентъра на АПИ. От тях 69% са за пътни превозни средства с българска регистрация, от които над 125 000 са за леки автомобили. Българските шофьори са купили е-винетки за близо 13 млн. лв. За същия период на 2019 г. са продадени малко над 206 000 е-винетки на стойност 14 млн. лв. Годишните винетки остават най-предпочитаните от началото на 2020 г. досега, следвани от седмичните, които са 78 000 броя. Най-много шофьори са търсили е-винетки на 3 януари т.г. – над 23 000 за един ден. От началото на 2020 г. са купени е-винетки за над 85 000 превозни средства с чужда регистрация. От тях за тежкотоварни са 34 000, като близо половината са за автомобили с турска регистрация. До края на февруари 2020 г. ще изтече валидността на повече от 1 млн. годишни е-винетки за леки автомобили. Напомняме на потребителите, когато купуват е-винетка, да внимават при въвеждането на данните на превозното средство. Вписването на регистрационния номер може да бъде на кирилица или на латиница, но символите трябва да съответстват на символите в номера. Въвеждат се само букви или цифри, без тирета, интервали и точки. Символите 0 (нула) и О (буква О) не са взаимозаменяеми. Отговорността за попълването на коректната информация за номера на превозното средства, категорията му и периода на валидност на е-винетката, е на собственика или ползвателя. Потребителите трябва внимателно да преглеждат въведената информация, независимо дали от тях или от служител в търговската мрежа, преди да потвърдят плащането. В случай на неправилно декларирани данни се счита, че не е заплатена дължимата винетна такса за съответния автомобил. Корекции в системата не са възможни.", "date": "2020.01.16", "title": "Над 275 000 е-винетки за 15 млн. лв. са продадени от началото на 2020 г."}
{"url": "https://www.24chasa.bg/novini/article/8079369", "text": "Държавният глава Румен Радев заяви в началото на срещата си с представили на Висшия адвокатски съвет, че по темата за промени в Конституцията той прави договорки единствено с българските граждани чрез българските обществени и съсловни организации, и българските институции. , предаде БТА. \"Ако някой друг прави някакви други уговорки искам да напомня, че единствено българските народни представители и българският президент са управомощени да инициират промени в Конституцията. Можем да изучаваме чужд опит и чужди модели, но решенията трябва да вземаме сами. Другото е доброволен отказ от суверенитет\", каза още президентът Румен Радев.", "date": "2020.01.16", "title": "Радев: Решенията за промени в Конституцията трябва да вземаме сами"}
{"url": "https://www.24chasa.bg/novini/article/8078282", "text": "Египетските власти обвиниха снощи четирима служители от бюрото на Анадолската агенция в Кайро, арестувани същия ден в египетската столица, че са разпространявали фалшиви новини за Египет, предаде АФП. В съобщение, публикувано снощи, египетското министерство на вътрешните работи посочи, че бюрото на Анадолската агенция е фасада за \"база на хакери /.../, чиято цел е разпространение на фалшиви новини\", предава БТА. Според министерството задържаните служители са действали \"с цел да изкривят имиджа\" на Египет. Четиримата служители от бюрото на Анадолската агенция в Кайро - трима египтяни и един турчин, са били предадени на прокуратурата, според съобщението на министерството. Турският гражданин - Хилми Балджъ, отговаря за финансовите и административни въпроси на бюрото в Кайро, съобщи Анадолската агенция. Турското министерство на външните работи обяви, че е повикало вчера египетския шарже д'афер в Анкара, за да поиска обяснения. Директорът за комуникациите в турското президентство Фахреттин Алтун осъди задържането на служителите като \"враждебен акт\", който показва \"безсилието на египетските власти\". След отстраняването от власт през 2013 г. на президента Мохамед Морси, представител на организацията \"Мюсюлмански братя\", и идването на власт в Египет на президента Абдел Фатах ас Сиси, отношенията между Кайро и Анкара са обтегнати и има риск да се влошат още повече след тези арести, отбелязва АФП. Анкара подкрепя организацията \"Мюсюлмански братя\", която през 2013 г. бе забранена в Египет. САЩ, които са съюзник на двете страни, посочиха вчера, че ако арестите се потвърдят, Вашингтон призовава \"египетското правителство да освободи задържаните журналисти, за да остави място за свободен и открит печат\". Комитетът за защита на журналистите, базиран в Ню Йорк, посочи в съобщение, че \"журналистите, действащи в Египет, не трябва да работят в страх, че ще бъдат използвани за отбелязване на точки в политическата конфронтация между страни\". Властите трябва да освободят незабавно арестуваните служители на Анадолската агенция, се казва в съобщението. Комитетът призовава Кайро \"да престане да използва обвиненията във \"фалшиви новини\", за да преследва и кара медиите да мълчат\". Египет е на трето място в света по брой на журналистите, изпратени в затвора, след Китай и Турция, според Комитета за защита на журналистите.", "date": "2020.01.16", "title": "Четирима от Анадолската агенция обвинени в публикуване на фалшиви новини за Египет"}
{"url": "https://www.24chasa.bg/novini/article/8078283", "text": "Летище Белград отмени днес полетите за Тирана и Подгорица заради гъстия смог, предадоха ТАСС и БТА. Заради лошите атмосферни условия е отложено и отлитането на самолет за Любляна. Регионалните полети от белградското летище \"Никола Тесла\" се отменят за втори пореден ден. Причина за промените в разписанието е гъстият смог над сръбската столица, който през последните дни достигна показатели, опасни за здравето на хората. Тази сутрин видимостта в Белград не превишаваше 100 метра, а през нощта бе снижена до 20 метра. Смогът предизвиква проблеми в цяла Западна Сърбия, Шумадия и Войводина. Днес Белград влезе сред десетте най-замърсени града в света според международния портал AirVisual. Лекарите препоръчаха гражданите да не излизат без нужда навън, особено в сутрешните и вечерните часове. В Белград броят на хоспитализираните с белодробни и сърдечносъдови заболявания е нараснал в последно време няколко пъти. Вчера бе свикано спешно заседание на правителството във връзка със замърсения въздух, на което бяха взети решения за продължаване на проектите за озеленяване и за стимулиране на гражданите да преминат на централно отопление и постепенно да се откажат от автомобили под стандарта Евро-3. Премиерът Ана Бърнабич каза, че \"няма причини за паника\", и призова гражданите да запазят спокойствие. Според експерти основни причини за екологичните проблеми в Сърбия са климатичният и антропогенният фактор. През зимата количеството на валежите в региона намалява значително, което при липса на сняг води до повишено замърсяване на въздуха. Планинският релеф допринася за натрупването на вредни вещества над градовете. От друга страна, големите градове в Сърбия са пренаситени с остарели транспортни средства. В Белград, където има от 750 хиляди до един милион автомобили, средната възраст на колите достига 17 години. Още един проблем за страната е производството на електроенергия с използване на въглища, при което сръбските топлоцентрали не притежават необходимите филтри. Освен това повечето жители на сръбските градове се отопляват с въглища и дърва, което с настъпването на зимата води до сериозно задимяване.", "date": "2020.01.16", "title": "Белградското летище отмени няколко полета\nзаради гъстия смог"}
{"url": "https://www.24chasa.bg/novini/article/8078475", "text": "Земетресение с магнитуд 5,6 е регистрирано в Синцзян, Уйгурски автономен район в Северозападен Китай, съобщава Китайският сеизмологичен център, цитиран от  . Трусът е регистриран в 16:32 местно време в окръг Аксу. Епицентърът на земетресението е на дълбочина 16 километра. Информация за ранени и разрушения все още не е съобщена.", "date": "2020.01.16", "title": "Силно земетресение разлюля Китай"}
{"url": "https://www.24chasa.bg/novini/article/8078052", "text": "Китай въведе строг контрол върху проучването и добива на редки земни метали и ограничи износа им. По последни данни на митниците от миналия вторник, износът на тази категория метали през декември е бил 3657,3 тона, което представлява спад от 32,5% спрямо същия период на предходната година. Местни медии изчислиха, че общият износ на редки земни метали през 2019 г. е намалял до 46 330 тона, най-ниското ниво от 2015 г. насам, предаде  Според Лиу Ънцяо, енергиен анализатор в пекинската компания Anbound Consulting, тенденцията е износът на редки метали от Китай да намалява, тъй като секторът е в процес на трансформация. Вместо да купува продукти от държави като Япония, която внася от Китай редки земни метали и после му продава обратно преработени продукти на по-високи цени, Пекин се опитва да премине към модел, при който тези продукти ще се произвеждат в страната. На 9 януари Лин Юемин, заместник-министър на природните ресурси, заяви на пресконференция, че договорите за продажба на редки земни метали, както и проекти за проучване и добив на радиоактивни материали, ще бъдат обект на стриктен контрол. Въпреки това, проектите ще могат да бъдат прехвърляни на конкретни органи, уточни той. „Ясно е, че Китай ще контролира строго редките земни минерали като стратегически ресурс… Въпреки че може да не ги използва като коз в преговорите за разрешаване на инициираната от САЩ търговска война, очевидно е, че Китай има предимства по отношение разходите за добив и рафиниране в сравнение с Вашингтон\", отбелязва Лиу Юнцяо. През миналата година САЩ започнаха да търсят нови източници на редки метали и се ориентираха към Австралия и Канада. Въпреки това, специалисти смятат, че развитата индустриалната верига и достъпна цена в Китай означават, че ще направят трудно за американските компании да спрат да разчитат на страната. Китай контролира над 85 процента от световния капацитет за обработка на редки земни метали, според фирма за пазарни проучвания Adamas Intelligence.", "date": "2020.01.16", "title": "Китай въведе строг контрол върху добива на редки земни метали"}
{"url": "https://www.24chasa.bg/novini/article/8078263", "text": "Близо 1,5 кг контрабандни златни и сребърни накити откриха митническите служители на ГКПП \"Капитан Андреево\" при проверка на автобус, съобщиха от Агенция \"Митници\". Превозното средство е пътувало от Турция за Румъния. Предприета е била щателна проверка по метода \"анализ на риска\". При пролъчването с рентгенова апаратура са били забелязани зони с подозрителна плътност в седалките на автобуса. При последвалата физическа проверка и разглобяване на три от седалките, митническите служители установяват, че в тях са укрити полиетиленови пликове, съдържащи 266 изделия от жълт и 1470 изделия от бял метал. Според експертизата на вещото лице, част от откритите изделия са гривни, медальони, пръстени, обеци, синджири от 14- и 22-каратово злато с общо тегло 383 грама, а друга - медальони от сребро проба 925 с тегло 1070 грама, на обща стойност близо 31 000 лева. Установено е било, че откритите бижута са на шофьора на автобуса. На нарушителя е бил съставен акт.", "date": "2020.01.16", "title": "Задържаха контрабандни златни и сребърни накити на \"Капитан Андреево\" (Снимки)"}
{"url": "https://www.24chasa.bg/novini/article/8078476", "text": "Иран обогатява сега уран в по-големи обеми, отколкото преди сключването на споразумението за ядрената му програма през 2015 г. Това заяви днес иранският президент Хасан Рохани, цитиран от Ройтерс и от ТАСС. \"Ние обогатяваме повече уран, отколкото до сключването на сделката. Натискът върху нашата страна се усили, но ние продължаваме да напредваме\", заяви Рохани. Иран постепенно намали ангажиментите си по ядрената сделка в отговор на решението на Съединените щати да се изтеглят от нея през май 2018 г., предаде БТА. Рохани каза още, че иранското правителство ежедневно работи, за да попречи на военен сблъсък или война, предаде Франс прес. Диалогът между Иран и света е труден, но възможен, допълни той. Иран атакува на 8 януари американски военни цели в Ирак в отговор на убийството от САЩ на иранския генерал Касем Солеймани пет дни по-рано в Багдад.", "date": "2020.01.16", "title": "Иран обогатява повече уран, отколкото преди ядрената сделка"}
{"url": "https://www.24chasa.bg/novini/article/8078575", "text": "Нова книга за Доналд Тръмп ще има премиера на 21 януари, съобщава в. \"Вашингтон пост\". Творбата на 417 страници е написана от журналистите Филип Ръкър и Каръл Лионинг. И двамата бяха част от екипа на изданието, спечелил през 2018 г. наградата Пулицър за репортажи за Тръмп и Русия. Книгата е озаглавена \"Един много стабилен гений\". Заглавието е избрано неслучайно, а е определение, което самият Тръмп даде за себе си, предава БТА. Книгата е пълна с детайли за първите три години на Тръмп като президент на САЩ - от хаотичния преходен период до финалния доклад от разследването на специалния прокурор Робърт Мълър за руската намеса в американските избори през 2016 г. Творбата описва Тръмп като непостоянен и понякога опасно неинформиран. В книгата, например, се разказва, че Тръмп, спечелил изборите през 2016 г., много искал да се срещне с руския президент Владимир Путин още преди церемонията по встъпването си в длъжност в началото на следващата година. Това нетърпение било толкова голямо, че той дори прекъснал събеседването с един от кандидатите си за поста държавен секретар, за да зададе въпросите: \"Кога ще мога да се срещна с Путин? Мога ли да се срещна с него преди церемонията по встъпването в длъжност?\" Първата среща между двамата се състоя 168 дни след встъпването на Тръмп в длъжност като президент на САЩ по време на срещата на върха на Г-20 в Хамбург през 2017 г. След двучасов разговор с Путин Тръмп заявил пред тогавашния държавен секретар Рекс Тилърсън, че вече е станал специалист по Русия. \"Разбрах всичко\", уверил американският президент. Изданието припомня, че Тилърсън имал богат опит с Русия, натрупан през годините му на работа в компанията \"ЕксънМобил\" и на правене на бизнес с тази страна. Според книгата Тръмп демонстрирал дори пълна неосведоменост по някои географски въпроси. Например, на среща с индийския премиер Нарендра Моди, оплаквал му се за сложните отношения на Индия с Китай, Тръмп дал да се разбере, че не знае, че Китай граничи с Индия, и омаловажил тази заплаха. Изненадата от това можела да се прочете по лицето на Моди, чието изражение постепенно се променило от потресено, на обезпокоено, а после на примирено, пишат авторите на книгата. Сътрудник на Тръмп предположил, че след срещата с президента Моди си е казал за него, че не е сериозен човек и е ненадежден като партньор. В книгата се разказва и любопитен епизод, свързан с изтичането на информация в медиите. Тръмп много пъти се е изказвал против онези, които изнасят информации в медиите. През декември 2018 г. той имал частен разговор с Крис Кристи за това дали е възможно бившият губернатор на щата Ню Джърси да стане председател на Съвета на началник-щабовете на американските въоръжени сили. Кристи учтиво отказал предложението на Тръмп. После подробности от срещата излезли в медиите и тогава Кристи попитал Тръмп как е станало това, след като на срещата били само двамата плюс първата дама Мелания. Тръмп тогава заявил: \"Аз го направих.\" За написването на книгата двамата журналисти са интервюирали над 200 източника, а когато е било възможно, са преглеждали видеозаписи от частен характер, работни графици и вътрешни документи. Те са използвали също публикации и телевизионни кадри.", "date": "2020.01.16", "title": "Новата книга за Тръмп описва подробно първите му три години като президент"}
{"url": "https://www.24chasa.bg/novini/article/8078498", "text": "Детронираното кралско семейство на Италия промени династичните правила, за да може жена да става престолонаследник, съобщи ДПА. Виктор Емануил, син на последния управлявал в Италия крал от Савойската династия Умберто Втори, и неговият наследник Емануил Филиберто обявиха реформата във в. \"Кориере дела сера\". От нея ще се облагодетелства дъщерята на Емануил Филиберто - Витория, която е на 16 г. и получи титлата принцеса на Кариняно и маркиза на Иврея. \"Това бе обмислено решение, което не е продиктувано от определени обстоятелства или спешни събития\", каза пред вестника Виктор Емануил, който е на 82 години. \"Обществото върви към равенство между половете и преобладаващата част от кралските дворове поеха в тази посока\", се чете още в изданието, цитирано от БТА. Италия е управлявана от Савойската династия от обединението си през 1891 г. до 1946 г., когато след референдум е провъзгласена за република. Наследниците на престола са изпратени в изгнание до 2002 г., когато законът е променен.", "date": "2020.01.16", "title": "Бившата кралска династия на Италия за пръв път избра жена за престолонаследник"}
{"url": "https://www.24chasa.bg/novini/article/8078558", "text": "Кметът на врачанското с. Соколаре си издъни, след като при обиск в дома му по сигнал полицаи от Бяла Слатина в сряда открили самоделно изработен пистолет, карабина и 444 патрони от различен калибър. За оръжието селския управник нямал разрешително. При претърсването били открити и иззети още 980 къса цигари от различни марки, без български акцизен бандерол. Ченгетата най-напред извършили проверка в дома на приятеля на кмета Красимир Буковски, у когото открили 217 патрона, за които не притежавал разрешение. Въпреки старателното претърсване, униформените не открили огнестрелно оръжие в дома на Буковски, за което имали сигнал. Изнервеният от обиска Буковски пък сам натопил кмета, че притежава повече боеприпаси от него и така предизвикал втория обиск. И по двата случая са образувани досъдебни производства, съобщиха от полицията.", "date": "2020.01.16", "title": "Селски кмет от Врачанско въоръжен като за война"}
{"url": "https://www.24chasa.bg/novini/article/8078523", "text": "Две години условно с 5-годишен изпитателен срок получи по съкратена процедура муле на телефонни измамници, прибрало 1800 лв.от възрастна жена в Полски Тръмбеш. Жертвата се хванала на схемата за съдействие на полицията  при залавяне на група за измами и оставила спестяванията си под пейка пред къщата й през март 2018 г. Подсъдимият е направил самопризнания и поискал съкратен процес, в следствие на което наказанието му е намалено с 1/3. От мотивите на Районния съд във Велико Търново става ясно, че \"въртачите\" не са установени. Куриерът, от сливенско село, се свързал с тях по обява за работа като пазач в Търговище. Казали му, че мястото е заето, но скоро с него се свързал \"работодателят\" и му предложил да го направи бригадир в друго доходно занимание. Поддържал връзка с него само по телефона и го изпращал в различни градове с автобуси или таксита, откъдето трябвало да прибира други пратки с пари, банкови карти, бижута и  ценности. Оставял плячката до контейнерите на МОЛ-а във Велико Търново, както и на други неустановени места. Мулето прибирало част от парите, като възнаграждение за себе си и за разходите, които имал. На 6 март 2018 г. бил изпратен с такси в Полски Тръмбеш. Там трябвало да изчака телефонно обаждане от шефа, който да му посочи конкретен адрес, където да отиде и да вземе парите, ако измамата е успешна. Междувременно един от извършителите започнал да звъни на телефонни абонати в града и се свързал с пострадалата жена на стационарния й телефон. „Майко, катастрофирах и си счупих крака! Ей сега ще ти дам доктора да ти каже“, чула жертвата женски глас в слушалката. След това с нея говорил непознат мъж, който й обяснил, че трябват 1800 лева за операция. Тя отговорила, че й трябва време да събере пари, а непознатият започнал да я обижда и я заплашил, че ще й отреже ушите, ако не нагласи парите, пише в мотивите на съда. Жената се уплашила и събрала посочената сума. После разговаряла с мъж, който се представил като Лазар Попов от криминална полиция. Казал й, че се провежда полицейска акция за задържане на измамници. Те имали списък с 20 телефонни номера и тя е втората поред в него. Инструктирал пенсионерката да събере парите и да ги сложи в хладилника си, за да ги скрие. Последвали още няколко разговора на жената с извършителите, държали я на телефона около 2 часа, докато друг \"полицейски служител\" казал, че трябва да вземе парите от хладилника и да ги сложи под пейката, която се намирала на улицата пред домът й. През това време мулето се качило на такси и отишло до адреса. По телефона получил указания от мошениците да наблюдава определена къща на ул. „Росица“. Трябвало да излезе жена и да остави торбичка, която след това той трябвало да вземе. Изпълнил нареждането и взел плика, като забелязал, че е пълен с пари. След това с автобус се върнал до Велико Търново и оставил плика с парите до контейнерите на МОЛ-а. След задържането му куриерът участвал в следствен експеримент. Лицето му било запечатано и на записи от охранителни камери. Междувременно мулето е осъдено за идентични престъпления от Районния съд в Петрич, отново условно. Наказанията му са групирани, но той няма да лежи в затвора, дори му се приспада времето, през което е бил с наложена мярка за неотклонение \"задържане под стража\".Присъдата подлежи на обжалване или протест пред Великотърновския окръжен съд в 15-дневен срок.", "date": "2020.01.16", "title": "Осъдиха условно муле на ало измамници, прибрало 1800 лв. от пенсионерка в Полски Тръмбеш"}
{"url": "https://www.24chasa.bg/novini/article/8077276", "text": "Защитата на ексминистъра на околната среда Нено Димов представи няколко документа в съда. От тях става ясно, че Димов е делегирал права за управление на водите на заместника си.  Апелативният спецсъд решава днес дали да остави за постоянно в ареста бившия министър. В събота, на първа инстанция, му беше наложена най-тежката мярка за неотклонение по обвинението в умишлена безстопанственост заради водната криза в Перник. Прокуратурата обаче твърди, че Димов е знаел какви са наличностите в язовира, още повече, че водата рязко е започнала да намалява и въпреки това, утвърждавал графици за отпускане на вода. Обвинението обоснова тезата си, че Димов е бил отговорен за управлението на водните ресурси с разпитите на редица свидетели, сред които и зам.-министри. Прокуратурата твърди още, че за промишлени нужди водата била продавана срещу 12 стотинки, а на жителите на Перник - срещу 2 лева, поясни БТА. И така прокуратурата стигна до извода, че ако е подавана вода само на хората, а не и на завод \"Стомана\" и \"Тополфикация\", щяло да има и печалба за ВиК. Според прокурора по делото, ако е на свобода, бившият министър щял да повлияе на свидетели. Съдът откри достатъчно данни за неговата съпричастност към кризата с водата в предоставените от прокуратурата 59 тома доказателства \"С новата вълна в прокуратурата се обеща, че ще тя ще се заеме с високите етажи на властта.\" Засега Нено Димов остава единственият отговорен за водната криза в Перник, а прокуратурата, която разсекрети част от доказателствата по делото, е категорична - ако ексекоминистърът не беше разрешавал вода от язовир Студена да отива за промишлени нужди, до режим нямаше да се стигне.", "date": "2020.01.16", "title": "Има 59 тома доказателства, че Нено Димов е съпричастен към кризата с водата (Обновена)"}
{"url": "https://www.24chasa.bg/novini/article/8078647", "text": "Министърът на външните работи Екатерина Захариева изрази пред журналисти в Министерския съвет надежда да се изясни обективната истина по  , както и да бъде направено всичко възможно за защита на интересите на детето и на семейството, съобщи БТА. Захариева каза, че на 21 януари ще бъде първото дело в съда и съобщи, че е поискан достъп на нашия консул до съдебното заседание и изрази надежда да му бъде разрешено това. Министерството и всички отговорни институции в страната са в постоянна координация по случая и се оказва пълно съдействие на семейството, каза министърът. Тя напомни, че на 9 януари на електронната поща на посолството и консулската служба е получен сигнал, а на 10 януари е направена връзка с родителите и с всички, свързани със случая институции в Германия. Консулът ни от Берлин е командирован в Хамбург и вече е имал среща с родителите и адвоката им, каза министърът.", "date": "2020.01.16", "title": "Консулът ни в Германия ще присъства на делото за отнетото от родителите българче"}
{"url": "https://www.24chasa.bg/novini/article/8078667", "text": "Причините за подкрепата на ДПС били много. Най-формалната е, че сме опозиционна партия. Най-съществената е, че е налице водна криза в някои региони и проблеми с боклука, обясни Цонев. И допълни, че програмата на ДПС се базира на екологичните проблеми и лансира използването на зелената икономика като основен акцент за икономически растеж в страната. Програмата ни е детайлно разработена още преди зелената сделка на ЕК, обясни Цонев. Тя обаче потвърдила, че българската икономика може да тръгне напред, използвайки инструментите на зелената икономика и екологията. Правителството води хаотична политика в сферата на екологията, категоричен бе зам.-шефът на ПГ на ДПС. Според него ползите от вота били няколко. Първо, ще се види в дебата какви са истинските проблеми в сектора. Цонев похвали БСП, че са развили детайлно мотивите си. Експерти на ДПС също били направили. Но вотът ще покаже още нещо - има ли управляващо мнозинство това правителство в пленарната зала. Защото след излизането на \"Атака\" такова няма. И ако всички, които се заявяват, че са опозиционни партии, подкрерят вота, ако няма мнозинство, правителството ще падне, категоричен бе Цонев. Ако не падне, значи има преформулирано мнозинство. И това ще е политическия резултат от вота, допълни той. Това правителство е заплаха за живота и здравето на българските граждани, коментира и зам.-шефът на червената група Драгомир Стойнев. По негови сметки опозицията можело да събере 124 гласа, ако всички, които са заявили, че са опозиционни, подкрепят БСП. 124 - това трябва да е новото парламентарно мнозинство, и трябва да е ясно кой стои и кой не зад правителството, допълни Стойнев.", "date": "2020.01.16", "title": "ДПС подкрепя вота на недоверие на БСП"}
{"url": "https://www.24chasa.bg/novini/article/8078613", "text": "Окръжната прокуратура във Велико Търново внесе обвинителен акт срещу обвиняем за изнасилване и удушаване на възрастна жена в Бяла черква. 19-годишният Димитър Георгиев е предаден на съд за това, че на Никулден преди две години, умишлено умъртвил 70-годишна жена, чрез притискане на устата и носа с ръка, като убийството е извършено по особено мъчителен начин за убитата. Обвинен е и в това, че на 06.12.2018 г. в гр. Бяла черква се съвкупил със старицата, като я принудил към това със сила, като вследствие на причинената принуда е настъпила смъртта й.  Извършеното представлява особено тежък случай, уточняват от Апелативната прокуратура. Вечерта на Никулден обвиняемият, който преди дни бил навършил пълнолетие, бил на гости в познат, където празнували имен ден. Пил ракия и бира, пушил заедно с компанията цигара с марихуана. След като си тръгнал, прибирайки се към дома си, минал покрай къщата на пострадалата, която познавал и знаел, че живее сама. Влязъл в двора, почукал на вратата и се скрил. Когато възрастната жена излязла, Димитър се показал и я нападнал, като притиснал с ръка устата и носа й, за да не вика. След като я насилил си тръгнал, оставайки пострадалата неподвижно да лежи на земята. По пътя влязъл в къщата на друга възрастна жена, но тя се развикала и циганинът си тръгнал. По искане на прокуратурата обвиняемият е с взета мярка за неотклонение задържане под стража. Предстои насрочване на делото за разглеждане от съда.", "date": "2020.01.16", "title": "Изправят на съд млад извратеняк,\nизнасилил и убил старица в Бяла Черква"}
{"url": "https://www.24chasa.bg/novini/article/8078704", "text": "Върховният представител на ЕС по външната политика и сигурността Жозеп Борел е разговарял откровено с външния министър на Иран Мохамад Зариф за ядреното споразумение с Техеран. Това съобщи Европейската служба за външна дейност. Борел и Зариф са обсъдили въпроса в Делхи, където участват в международна среща. Уточнява се, че това е първата двустранна среща на подобно равнище от избирането на Борел за ръководител на дипломатическтата служба на ЕС. В разговора Борел е заявил, че ЕС държи споразумението да се запази, защото това е още по-важно при днешното напрежение в Близкия изток. Двамата събеседници са решили да останат в тясна връзка по този въпрос в следващите седмици, се допълва в съобщението.", "date": "2020.01.16", "title": "ЕС и Иран са обсъдил въпроса с\nядреното споразумение"}
{"url": "https://www.24chasa.bg/novini/article/8078677", "text": "Турското министерство на вътрешните работи съобщи днес, че Анкара е депортирала в Германия трима чуждестранни бойци терористи, които са германски граждани, предаде Анадолската агенция, цитирана от БТА. В съобщението се уточнява, че тримата са депортирани в рамките на усилията на Анкара за репатриране на чуждестранни бойци терористи. На 11 ноември Анкара започна да депортира задържани бойци на \"Ислямска държава\", които се намират в затвори или миграционни центрове в Турция или в Сирия, като даде да се разбере, че репатрирането им ще продължи дори ако техните родни страни са им отнели гражданството. Турският вътрешен министър заяви, че Турция \"не е хотел\" за чуждестранни бойци. В началото на годината турското министерството на вътрешните работи съобщи, че 150 \"чуждестранни бойци терористи\" са били депортирани от ноември насам.", "date": "2020.01.16", "title": "Турция депортира трима германци, заподозрени като бойци терористи"}
{"url": "https://www.24chasa.bg/novini/article/8078738", "text": "Председателят на Народното събрание Цвета Караянчева се срещна с генералния секретар на Парламентарната асамблея на Черноморското икономическо сътрудничество /ПАЧИС/ Асаф Хаджиев, съобщиха от пресцентъра на парламента. Гостът е на работно посещение в България от 14 до 16 януари. Резултатите от 54-ата Генерална асамблея на ПАЧИС, чиито домакин през ноември 2019 г. беше Народното събрание, са били сред основните теми на разговора. Парламентарният председател Цвета Караянчева е изразила задоволство от засиления диалог между Народното събрание и Асамблеята и подчертала активното участие на българските парламентаристи в дейността на ПАЧИС. Приемаме участието на парламентаристи от всички държави членки на ПАЧИС в 54-ата Генерална асамблея в София като оценка за конструктивната роля на България в организацията, е подчертала Цвета Караянчева. Тя изразила надежда ползотворното сътрудничество в рамките на ПАЧИС да продължи да се обогатява и да подпомага решаването на проблемите на страните от Черноморския регион. Генералният секретар на ПАЧИС Асаф Хаджиев е поздравил Караянчева \"за отличната организация на 54-тата Генерална асамблея\". Той подчертал, че България за пореден път е показала своя ангажимент към разширяване на диалога и сътрудничеството между парламентаристите от Черноморския регион. Асаф Хаджиев е запознал председателя на българския парламент с работната програма на Асамблеята за 2020 г. и е отправил покана Цвета Караянчева да бъде гост на предстоящата през юни в Грузия 55-а Генерална асамблея на ПАЧИС.", "date": "2020.01.16", "title": "Генералният секретар на ПАЧИС покани Цвета Караянчева в Грузия през юни (Снимки)"}
{"url": "https://www.24chasa.bg/novini/article/8078776", "text": "Пазарната позиция на \"Български пощи\" отслабва всяка година, като през 2018 г. тенденцията продължава. Делът на дружеството достига 12 на сто от общия пазар, изчислен на база приходи от всички пощенски услуги. Това сочат данните от \"Анализ на пазара на пощенските услуги\" на Комисията за регулиране на съобщенията /КРС/ за 2018 г. Данните от анализа бяха представени от Валентин Милушев /ГЕРБ/. Според тях през 2018 г. общите приходи, реализирани в услугите сегмент на универсалната пощенска услуга достигат 105 млн.лв. и нарастват с 18 на сто спрямо 2017 г. Структурата на пощенския пазар се формира основно от приходите от куриерски услуги, чиито основен дял е над две трети от реализираните приходи, следвани от приходите от коледните пратки и приходи от пратки на писма, сочи анализът на КРС. В него се твърди, че пощенската мрежа на \"Български пощи\" не е преструктурирана от началото на либерализацията на пощенския пазар от 2011 г. Според данните на Български пощи към 31 декември 2018 г. броят на пощенските станции на оператора възлиза на 2980, от които 639 са градски и 2341 са селски, сочи докладът, цитиран от Милушев. Той каза, че през 2018 г. \"Български пощи\" не е внасяло в КРС предложения или уведомления за промяна на броя или разположението на точките за достъп до пощенската си мрежа. От КРС отчитат, че разрастването на електронната търговия е основният двигател за развитието на пазара на пощенски услуги. Димитър Данчев /\"БСП за България\"/ настоя \"Български пощи\" да предложат необходимите промени и план за преодоляване на негативните тенденции за държавното дружество.", "date": "2020.01.16", "title": "Пазарната позиция на \"Български пощи\" отслабва всяка година"}
{"url": "https://www.24chasa.bg/novini/article/8078736", "text": "В болница „Надежда“ никога не е закупуван и използван препаратът пеметрексед на фирма „Алвоген“, както твърди д-р Дечев, съобщиха от лечебното заведение в своя позиция, качена на сайта му, по повод  Управителят на НЗОК оповести списък с частните болници, които по думите му са отчитали многократно по-висока цена за лекарство за ракови заболявания. В позицията на лечебното заведение се казва: 1. В болница „Надежда“ никога не е закупуван и ползван препаратът пеметрексед на фирма „Алвоген“, както твърди д-р Дечев. Пациентите на болницата се лекуват с препарат на друг производител, който се различава по фармацевтичната си форма. Препаратът, който ползваме, е включен в Позитивния лекарствен списък. 2. Към момента в Позитивния лекарствен списък има медикаменти на пет производители, които съдържат пеметрексед – Актавис, Акорд, Алвоген, Новамед и Сандоз. Тези продукти са общо седем на брой. Те се различават помежду си по лекарствената си форма и презентацията. Макар че съдържат едно и също активно лекарствено вещество – пеметрексед, става дума за седем отделни лекарства, всяко със своите специфични качества. 3. По същество всяка една от фирмите производители, цитирани по-горе, е получила одобрение на цена по позитивен списък на своя продукт, съдържащ пеметрексед, от 1036,03 лв. за 500 мг. По силата на правилата на Националния съвет за цени и реимбурсиране това е най-ниската възможна реимбурсна цена в референтните страни от Европа. Въпреки това, една от фирмите предоставя оферта с цена, която е седем пъти по-ниска. Такава фрапираща отстъпка и парадоксално ниска цена обикновено се дават за преоценени продукти, затова буди съмнение качеството на предлагания препарат - неговата автентичност, срок на годност, количеството, съдържащо се активно вещество. Такива примери вече бяха установени с други стоки, чието качество за България е снижено спрямо Европа. Като лекари, за нас на първо място стои здравето на пациента, неговото качествено лечение и ние не можем да рискуваме и да правим компромис с преоценени препарати. Не само по отношение на онкопациенти, но по отношение на всички пациенти, независимо дали се самофинансират или лечението им се заплаща от НЗОК. Политика на болница „Надежда“ е винаги да отхвърля съмнително големи отстъпки или нелогично ниски цени, предлагани за медикаментите, заплащани от НЗОК, но и за всички други лекарства, медицински изделия, консумативи, материали и медицинска апаратура. 4. Декларираме, че нямаме и не сме имали свързана фирма за търговия на едро с лекарства. Ние работим само с търговци на едро, които са лицензирани независими търговски дружества, установени на пазара повече от няколко десетилетия, дълго преди създаването на болницата и с които нямаме никаква юридическа връзка. 5. Поради публично оповестените неверни твърдения, които поставят под съмнения етиката на лечебното заведение и така уронват престижа и компрометират авторитета на болница „Надежда“, ние обмисляме да заведем съдебен иск. Позицията е подписана от административния директор на болницата д-р Анелия Рачева и екипа на \"Надежда\".", "date": "2020.01.16", "title": "Болница 'Надежда': Никога не сме купували лекарството, за което говори Дечев"}
{"url": "https://www.24chasa.bg/novini/article/8078666", "text": "Доверявал съм се на експертите и съм утвърждавал графика, който ми е предоставен от тях. Това каза бившият министър на околната среда Нено Димов пред Апелативния специализиран наказателен съд, където се решава дали ексминистърът трябва да излезе на свобода.  Адвокатката му Ина Лулчева обясни в своята пледоария, че министърът не е бил подведен, каквато теза бе изказана от първия съд, а експертите са взели своите решения на базата на всичките им предоставени документи.  По време на заседанието стана ясно, че \"Стомана индъстри\" и Топлофикация - Перник са плащали 13 ст. за кубик, за разлика от гражданите, за които цената е 2 лв. за кубик. По този начин прокуратурата изчислява щетата. \"Стомана индъстри\" е могла да взима вода и от р. Струма, за което е имала разрешение. Според обвинението с деянието на Нено Димов, обвинен в умишлена безстопанственост, е засегнал интереса на над 97 хил. души. Прокуратурата представи два нови тома доказателства с разпити на свидетели, сред които зам.-министърът Красимир Живков, зам. -министърката на околната среда Атанаска Николова, служители в дирекцията за управление на водите. От показанията на всички ставало ясно, че единствено министърът утвърждавал с подписа си месечните и годишните графици за водоползване.  Основното задължения на ВиК са свързани със съхранението и ремонта на съоръжението на яз. \"Студена\" и водопреносната мрежа. Същото важи за Министерството на регионалното развитие, но не и към водите.  Управлението на водния ресурс е правомощие единствено на министър на околната среда, посочиха от прокуратурата.  Според адвокатката на Димов, Ина Лулчева, той получавал за утвърждаване графиците, изготвени от експертите, с обяснителни записки, но не и с други документи. Въпросните записки били изчезнали, обяви в пледоарията си Лулчева. Тя посочи, че никои свидетел не е казал досега, че министъра не се е съобразил с обяснителните записки. Графикът е изготвян от експерт, съгласуван е с още 2-ма, и зам.-министърът, който отговаря за водите, обясни Лулчева.  Тя добави, че министърът се е съобразявал с мнението на експертите. Лулчева цитира и част от показанията на зам.- министърът Красимир Живков, че в началото на годината са поискани за ползване 18 млн. кум. м. вода от яз. \"Студена\", като само 1/15 от този обем - малко над 1 млн. куб. м. вода е била за Топлофикация \"Перник\" и \"Стомана индъстри\".  Тя попита и как би се реагирало, ако 1500 хора останат без работа по едно лично решение на министъра, вероятно имайки предвид ако Димов беше решил да спре водата на двете предприятия. \"Аз ви моля да решите този въпрос, като се абстрахирате от обществения проблем в Перник\", призова Лулчева. Магистратите ще обявяват решенеито си в 14:00. ", "date": "2020.01.16", "title": "Нено Димов: Утвърждавал съм предоставения от експерти график за водата"}
{"url": "https://www.24chasa.bg/novini/article/8078801", "text": "Председателят на парламентарната Комисия по културата и медиите Вежди Рашидов предлага през 2020 година, когато се навършват 170 години от рождението на патриарха на българската литература Иван Вазов, да се отпечата юбилейно издание на романа „Под игото”. Това съобщиха от Комисията по културата и медиите в Народното събрание. Рашидов споделя своята инициатива в писмо до ръководството на Съюза на българските писатели. Ето какво пише в писмото: \"Вярвам, че Съюзът на българските писатели ще подкрепи идеята като израз на дълбоко признание към великото дело на един изключитилен писател. Убеден съм също така, че ще се намерят и спомоществователи за благородната кауза. Романът „Под игото” е не само еталон в българската литература, но и отдавна се е превърнал в световна класика\". Председателят на Съюза на българските писатели Боян Ангелов приветства инициативата на Вежди Рашидов. Както е известно, Иван Вазов е бил почетен председател на писателския съюз и в архива и до днес се пазят протоколите от избирането му на този пост.", "date": "2020.01.16", "title": "Рашидов предлага да се отпечата юбилейното издание на романа \"Под игото\""}
{"url": "https://www.24chasa.bg/novini/article/8078090", "text": "Компанията „Волво\" подписа споразумение с телекомуникационния гигант „Чайна Юником\" за сътрудничество при разработката на базираната на 5G технология „автомобил към всичко\" (V2X) в Китай. Изследванията в областта трябва да доближи интелигентните автомобили до хората и да предостави повече възможности за бъдещето, заяви Юен Сяолин, старши вицепрезидент на „Волво\", предаде  Технологията „автомобил към всичко\" се отнася до обмена на информация между превозните средства и външната среда. С 5G клетъчната V2X технология може не само да реализира автономно шофиране, но и да осигури пътни условия в реално време за предотвратяване на задръствания и аварии. Според Юен Сяолин, Китай е един от най-важните пазари за „Волво\", а Азиатско-тихоокеанският регион се е превърнал в мощен двигател за растежа на компанията. През миналата година продажбите на автомобили с марката „Волво\" в Китай за първи път са надхвърлили 150 000 бройки. С ускореното навлизане на 5G технологията в Китай, Юен заяви, че е уверен в сътрудничеството с „Чайна Юником\".", "date": "2020.01.16", "title": "\"Волво\" и \"Чайна Юником\" разработват технологията \"автомобил към всичко\""}
{"url": "https://www.24chasa.bg/novini/article/8078834", "text": "Няма нарастване в броя на издадените болнични листове с начална дата на 23, 27 и 30 декември 2019 г., сочат данните на Националния осигурителен институт, съобщиха от пресцентъра на НОИ. Данните се отнасят само за първичните болнични листове. Изключени са болничните листове с диагноза, имаща отношение към онкологични заболявания. Това бяха работните дни около коледно-новогодишните празници и болнични листове до 14 дни с тези начални дати биха позволили \"сливане\" на почивни дни. Около 9500 общо са издадените болнични листове с начална дата в три работни дни около коледно-новогодишните празници. На 23 декември са издадени 2806 първични болнични листове, на 27 декември - 3296, на 30 декември - 3341. Броят на издадените болнични листове на тези дати е много по-нисък в сравнение с броя на издадените болнични листове през други работни дни на месец декември, например понеделниците 2, 9 и 16 декември, когато броят им е съответно 12 638, 12 710 и 10 559, допълват от НОИ.", "date": "2020.01.16", "title": "НОИ: Болничните с начална дата на 23, 27 и 30 декември не са били повече"}
{"url": "https://www.24chasa.bg/novini/article/8078846", "text": "Под ръководството и надзора на Софийска районна прокуратура е образувано и се води досъдебно производство, в хода на което късно снощи - на 15.01.2020 г., към наказателна отговорност е привлечен Йохан-Фредерик Стелингверф, на 38 години, за това че: на 24.10.2019 г., в гр. София, ул. „Одрин“ № 77 в апартамент, обитаван от нидерландския гражданин, се съвкупил с лице от женски пол - Дж. П., гражданин на Унгария, като я привел в безпомощно състояние, чрез използване на алкохол и опиати. Описаното представлява престъпление по чл. 152, ал. 1, т. 3 от Наказателния кодекс. Това съобщиха от прокуратурата на сайта си. Описаното по-горе е второ обвинение, което прокуратурата повдига спрямо Стелингверф. СРП припомня, че на 26.12.2019 г., Стелингверф е обвинен за това, че на 25.12.2019 г., около 23.00 часа, в гр. София, бул. „Сливница“, се съвкупил с лице от женски пол – С., като я принудил към това със сила. По това досъдебно производство спрямо обвиняемия е взета мярка за неотклонение „домашен арест“, като към момента Стелингверф се намира на определения за изпълнението на тази мярка адрес. Въпреки вече взетата мярка за неотклонение „домашен арест“ по другото досъдебно производство, предвид високата обществена опасност на деянието, както и с оглед самия механизъм на извършването му, днес – 16.01.2020 г., наблюдаващият прокурор внесе искане до СРС – НО - за вземане спрямо Стелингверф на мярка за неотклонение „Задържане под стража“, което предстои да бъде разгледано.", "date": "2020.01.16", "title": "Обвиниха \"валиумния изнасилвач\" за второ нападение в София"}
{"url": "https://www.24chasa.bg/novini/article/8078859", "text": "Главният прокурор Иван Гешев възложи днес на Държавна агенция „Национална сигурност“ и на Главна дирекция „Национална полиция“ съвместно да извършат проверка на комплексните и значими язовири на територията на цялата страна, съобщиха от прокуратурата. Проверката следва да изясни какво е актуалното състояние на водния обем в язовирите и налице ли са язовири, чиито воден обем е под съответния оптимален размер, който да гарантира осигуряване на питейно-битовото водоснабдяване на гражданите. Указано е след извършване на проверката да бъде предоставена обобщена справка за всеки един от проверяваните язовири. В случай че в хода на проверката се съберат данни за извършено престъпление от общ характер, материалите от проверката ще бъдат изпратени на съответните компетентни прокуратури за вземане на отношение. В допълнение в отдел „Надзор за законност“ при Върховна административна прокуратура се извършва проверка по спазване разпоредбите на Закона за водите относно състоянието на язовир „Бели Искър“.", "date": "2020.01.16", "title": "Гешев възложи проверка на големите язовири в страната"}
{"url": "https://www.24chasa.bg/novini/article/8078820", "text": "Кандидат-любимите на японския милиардер Юсако Маедзава, които искат да летят с него в космоса, надхвърлиха 20 000, съобщи Ройтерс. Маедзава ще е първият клиент за частен полет около луната на борда на космическия кораб \"Спейс Екс\" на Илон Мъск.   Изборът на \"партньорка в живота\" на милиардера ще бъде излъчен в телевизионно предаване на стрийминг канала АбемаТВ. В приложение на сайта на телевизионното шоу вече е включен и \"любовен диагностичен тест\", където потенциалните кандидатки могат да проверят конкурентноспособността си за офертата на Маедзава, съобщава БТА. Сред въпросите в теста са \"къде бихте отишли с частен самолет\" и \"как ще постъпите, ако Маедзава се изпусне във Ваше присъствие\". Кандидатките разбират как са се справили с теста в зависимост от изражението на лицето на Маедзава на снимка, която се появява след изчисляване на резултатите от теста. Милиардерът ще обяви избора си през март. Маедзава се е записал за окололунно пътуване през 2023 г. Той иска да го придружават и хора на изкуството, за да може полетът да им послужи за вдъхновение.", "date": "2020.01.16", "title": "Кандидат-любимите на японския милиардер Маедзава надхвърлиха 20 хил."}
{"url": "https://www.24chasa.bg/novini/article/8078926", "text": "Малцина се съмняват, че ще бъдат приети всички предложения на сегашния президент. При все че според него самия предстои някакво гласуване (не и референдум, както се разбра), чрез което да бъдат утвърдени от гражданите на страната. \"Конституционната реформа\" на практика ще унищожи, например, остатъците от независимост на Върховния и на Конституционния съд, защото Съветът на Федерацията ще може да уволнява техните членове. Самата горна камара на парламента пък ще одобрява кандидатурите за силови шефове, предложени от президента. А Държавната дума всъщност ще формира правителството. И в Конституцията ще бъде вписан нов орган - Държавен съвет - с неопределени засега пълномощия. След като бе обявена фактическа промяна в държавното устройство на Русия, която да я превърне в парламентарно-президентска република, министър-председателят Дмитрий Медведев стремително подаде оставка. Някои дори предположиха, че едва ли не в знак на протест. Колегите му уж дори не го очаквали. Впрочем вече бившият премиер тутакси получи ново назначение: да ръководи всички силови шефове в Съвета за сигурност на Руската федерация, чийто председател е президентът, а секретар - Николай Патрушев. Медведев ще замества там председателя, т. е. директно Путин. Длъжността се въвежда за пръв път и това също изисква законодателни промени. В анонимни канали в Телеграм веднага се заговори, че след президентските избори (когато и да бъдат насрочени оттук нататък) и промените в Конституцията Медведев ще стане де факто вицепрезидент. Кой ще е президентът - остава неясно. Щом Путин огласи посланието, плъзнаха слухове, че той децентрализира властта, защото смята да се оттегли от висшия пост и да оглави, например, едновременно Съвета за сигурност (който и днес може по закон да контролира цялата изпълнителна власт) и Държавния съвет, чиито конституционни правомощия тепърва ще бъдат определени. При това положение президент ще стане някакъв условен приемник; мнозина предричат днес, че това със сигурност няма да е Медведев. Любопитно е, че все още никой не вижда в оставката на кабинета опит на Кремъл да стовари върху непопулярните министри вината за всички негативи от последните години. Защото от 2018 г., особено след вдигането на пенсионната възраст, анализаторите редовно прогнозираха, че Владимир Путин ще изхвърли премиера и помощниците му като баласт, вземе ли твърде силно да спада собственият му рейтинг. С други думи, че оставка може да има само под принуда и под натиск на общественото мнение, което Путин уж би пожелал да успокои. Излезе, че Кремъл май няма и защо \"да се оправдава\" с правителството. Медведев подаде оставка съвсем не заради непопулярната социално-икономическа политика. Затова пък, напротив, го отърваха от бремето да отговаря за социалната сфера и му повериха националната сигурност и отбраната. Съвсем различна сфера, в която Медведев на теория може лесно пак да натрупа точки, бранейки руския суверенитет от чуждестранни зложелатели, които според кремълската пропаганда само изчакват сгода да разкъсат Русия на парчета. А няма пречка Дмитрий Медведев неформално да контролира министерския кабинет и от новия си пост. Впрочем сега има шанс да бъдат насрочени и предсрочни избори. С голяма вероятност още през 2020 г., както заяви още преди Нова година лидерът на руската компартия Генадий Зюганов. Може би само парламентарни, каквито се очакваха през 2021 г., а може би успоредно с тях и президентски, каквито трябваше да има през 2024-а. Кремъл повтаряше от години колко е важно да се раздалечат във времето парламентарният и президентският вот в името на стабилността в страната. Но днес, когато най-важно е да се осъществи \"преходът на властта\" и да се промени конституционната властова система в Русия, без да протестират населението и политическите елити, всички подобни стратегически цели може да бъдат забравени. Общо взето, политическите изненади най-вероятно още не са свършили. Владимир Путин предложи за нов премиер Михаил Мишустин, шефа на Федералната данъчна служба. Каквото и да се говори за защита на социално слабите и обещанието да не се пипат данъците, от него явно ще чакаме именно фискални нововъведения, и то едва ли в по-добра за тях посока. Затова гражданите, от които не зависи кой знае какво в планирания от Кремъл \"конституционен спектакъл\", трябва да се готвят за следващото действие и да си пазят нервите. (От БТА)", "date": "2020.01.16", "title": "Правителство на националната сигурност"}
{"url": "https://www.24chasa.bg/novini/article/8078961", "text": "Високопоставен държавен служител, непознат на широката общественост, Михаил Мишустин, който вчера бе  , от десет години ръководи данъчната служба, където си изгради репутация на ефективно работещ човек, съобщава БТА. Мишустин, който е на 53 години, от Москва и инженер по образование, ще замени на премиерския пост Дмитрий Медведев, който заяви, че правителството му подава оставка след обявените от Владимир Путин сериозни конституционни промени. Признак на относителната анонимност на Михаил Мишустин е, че преди номинирането му за премиер страницата за него в Уикипедия съществуваше само на руски език. Въпреки това начело на данъчната служба Мишустин е постигнал сериозни успехи според държавните медии. \"Той създаде най-добрата система за събиране на данъци в света\", заяви държавната телевизия \"Россия 24\" минути след анонса на номинацията му. Независимо дали това твърдение е преувеличено или не, Мишустин организира реформата и цифровизацията на данъчната служба - една огромна бюрокрация, която дълго време не работеше ефективно и която той превърна в служба, вдъхваща респект. Мишустин завършва висшето си образование през 80-те години на миналия век в един от техническите университети в Москва и постъпва на работа в руската администрация през 1998 г. като заместник-директор на данъчната служба, заемайки паралелно поста на заместник-министър за данъчната политика. Впоследствие кариерата му продължава в няколко правителствени агенции: от 2004 г. работи във федералната служба по кадастъра, а три години по-късно постъпва в службата, натоварена с управлението на специалните икономически зони, създадени с цел привличане на чуждестранни инвестиции. \"Твърде рано\" След като оглавява за известно време инвестиционния фонд \"ОФГ Инвест\", през 2010 г. Мишустин отново започва работа в руската данъчна служба, като е натоварен със задачата да я модернизира из основи. Една успешно изпълнена задача, каза той през ноември миналата година в интервю за всекидневника \"Комерсант\", в което увери, че отклоненията в приходите от ДДС (разликата между очакваните и реално постъпилите в държавата средства) е под 0,6 процента, докато в Европа е около 10 процента. \"Сочат ни за пример, хора идват, за да учат от нас\", изтъкна Мишустин. За да изпълни задачата си, Мишустин стана пламенен поддръжник на цифровизацията на руската икономика. В края на 2018 г. данъчната служба обяви, че \"за да подобри ефективността\", ще създаде централизирана база данни, в която ще са включени всички налични данни за руските граждани и която ще е достъпна за всички правителствени служби. Мишустин, чиято работа бе оценена от Владимир Путин, няколко пъти бе забелязан в обкръжението на президента. Той участва в хокейния гала мач (Мишустин е член на надзорния съвет на хокейния клуб ЦСКА (Москва) в Сочи, Южна Русия, в който руският президент участва всяка година. Въпреки това е \"твърде рано\" да виждаме в Мишустин възможен приемник на Владимир Путин, отбеляза пред Франс прес политологът Екатерина Шулман и го определи като \"идеологически неутрална фигура\". Според няколко експерти Мишустин е близък до бившия финансов министър Алексей Кудрин - една от най-уважаваните фигури в средите на руските либерали, които са в опозиция на клана на \"силовиките\", идващи от службите за сигурност. Мишустин е семеен и има три деца. През 2015 г. той бе поставен на петдесет и четвърто място в списъка на сп. \"Форбс\" на най-добре платените служители в Русия с доход от 183,31 милиона рубли (2,7 милиона евро).", "date": "2020.01.16", "title": "Мишустин - ръководителят на данъчната служба, станал премиер на Русия"}
{"url": "https://www.24chasa.bg/novini/article/8078927", "text": "Турция започва да изпраща войници в Либия в подкрепа на международно признатото правителство в Триполи, каза днес турският президент Реджеп Тайип Ердоган, дни преди среща на високо равнище в Берлин, посветена на конфликта в Либия, съобщава Ройтерс. В изказване в Анкара Ердоган посочи още, че Турция ще продължи да използва всички дипломатически и военни средства, за да осигури стабилност в района на южно от своите граници, включително в Либия. Ердоган се очаква да се срещне в неделя в Берлин с лидери от Германия, Русия, Великобритания и Италия, за да обсъдят либийския конфликт, предава БТА. Ердоган каза също, че Турция ще започне да издава лицензи за проучвания и сондажи в Източното Средиземноморие през 2020 г. в съответствие с морско споразумение с Либия. Турският президент посочи, че изследователският кораб \"Оруч Реис\" ще започне сеизмологични дейности в района. Той заяви, че \"отсега нататък юридически ще бъде невъзможно да се извършват геологопроучвателни сондажи или да се строят тръбопроводи /в Източното Средиземноморие/ без получаване на съответното разрешение от Либия и Турция\", съобщава ТАСС.", "date": "2020.01.16", "title": "Ердоган: Вече е невъзможно да се строят тръбопроводи без наше разрешение"}
{"url": "https://www.24chasa.bg/novini/article/8078963", "text": "Китай заяви, че обявените вчера от руския президент Владимир Путин конституционни промени, които доведоха до оставката на премиера Дмитрий Медведев, няма да засегнат все по-близките връзки между двете страни, предаде Асошиейтед прес, цитирана от БТА. При управлението на Путин и китайския му колега Си Цзинпин руско-китайското партньорство на стратегическо сътрудничество навлезе в нова ера, като стана все по-зряло, стабилно и устойчиво, каза на редовна пресконференция днес говорителят на китайското министерство на външните работи Гън Шуан. Той добави, че, двустранните отношения \"няма да бъдат засегнати от промени в международната ситуация и вътрешнополитическите процеси в двете страни\". Гън Шуан похвали бившият руски премиер Дмитрий Медведев за развитието на руско-китайските връзки, особено в икономическата сфера. По време на Студената война Русия и Китай си съперничеха за лидерска позиция в комунистическия блок, но през последните две десетилетия връзките им са все по-близки. Китай е ключов купувач на руски оръжия, газ, петрол и други ресурси. Правителствата им координираха външната си политика, за да се противопоставят на САЩ в международните дела, отбелязва АП.", "date": "2020.01.16", "title": "Китай: Промените в Москва няма да засегнат отношенията ни с Русия"}
{"url": "https://www.24chasa.bg/novini/article/8079011", "text": "Талибаните предложиха на САЩ временно прекратяване на огъня в Афганистан, предадoха Асошиейтед прес и БТА. Предложението е за срок от седем до десет дни. То се съдържа в послание, предадено на специалния пратеник на САЩ за Афганистан Залмай Халилзад късно снощи в Катар, където се намира политическото представителство на талибаните. Халилзад настояваше за прекратяване на огъня, но на този етап не е ясно дали предложението на талибаните ще е достатъчно за възобновяването на мирните преговори между тях и САЩ, отбелязва Асошиейтед прес.", "date": "2020.01.16", "title": "Талибаните предложиха на САЩ временно прекратяване на огъня в Афганистан"}
{"url": "https://www.24chasa.bg/novini/article/8079013", "text": "Сръбският премиер Ана Бърнабич заяви днес, на втората годишнина от убийството на косовския сръбски лидер Оливер Иванович, че Сърбия няма да спре да разследва случая, докато не бъдат разкрити поръчителите и извършителите на престъплението, при това по думите й \"истинските, а не както някои биха искали да създадат тази история\", предадоха сръбските агенции, цитирани от БТА. Белград води разследването сам, без никаква подкрепа от страна на Прищина и международните фактори в Косово, преди всичко без подкрепа от европейската мисия ЕУЛЕКС, каза тя за сръбската държавна телевизия РТС. Сръбските власти имат \"определени информации\", каза премиерът и добави, че не може да ги сподели, защото ситуацията в Косово е такава, че там не могат да предотвратят дори убийства на защитени свидетели на Специализирания съд, каза тя. \"Водим разследването с вързани и дясна, и лява връка от страна на Прищина и международната общност\", каза премиерът. Обвинените в убийството на Иванович не могат да очакват справедлив процес в Косово, каза тя и нарече обвинителния акт \"фарс\", а \"доказателствата, ако може да бъдат наречени така, противоречиви\". Бърнабич присъства на помена на Оливер Иванович в храма \"Свети Сава\" в Белград. Присъстваха и съпругата на Иванович Милена със сина им Богдан, министрите Марко Джурич и Ненад Попович и др. Милена Иванович заяви по-рано, че е разочарована от воденото от Прищина разследване поради факта, че вече две години не са станали известни имената на поръчителите и извършителите на убийството. Тя каза, че сама събира информации за убийството, води свое разследване и се опитва сама да стигне до истината. \"Когато и ако някога бъде съвсем сигурна, ще кажа кой го е направил\", каза Милена Иванович. През декември миналата година Специализираната прокуратура в Косово повдигна обвинения против шестима души за съучастие в убийството на Оливер Иванович в северна Митровица на 16 януари 2018 г. Съобщават се инициалите на обвиняемите, трима от които са в ареста, а трима се укриват и за тях са издадени международни заповеди за арест. За участие в убийството през октомври Прищина повдигна четири обвинения, едно от които е против заместник-председателя на партията Сръбска листа Милан Радойчич. Миналата година трима етнически сърби, включително двама полицаи, бяха арестувани по подозрения, че са участвали в убийството на Иванович, но Радойчич избяга.", "date": "2020.01.16", "title": "Сърбия няма да спре разследването на убийството на Оливер Иванович"}
{"url": "https://www.24chasa.bg/novini/article/8079042", "text": "Правителството трябва да продължи своята работа. Така от ГЕРБ коментираха Днес в Народното събрание започнаха консултациите на левицата с опозиционните партии. Първи бяха от ДПС, утре е срещата с ПГ на \"Воля-българските родолюбци\". Сигурна съм, че правителството трябва да продължи своята работа, защото е важно в кризисна ситуация да има кой да решава проблемите на хората, подчерта председателят на ПГ на ГЕРБ Даниела Дариткова. Всички останали теми, които засягат функционирането на политическите партии, не трябва да се смесват с това, за което сме в НС - да представляваме българските граждани и да решаваме всички въпроси, които са важни за тяхното битие, посочи тя.", "date": "2020.01.16", "title": "ГЕРБ: Правителството трябва да продължи своята работа (Видео)"}
{"url": "https://www.24chasa.bg/novini/article/8079046", "text": "Министерският съвет одобри решение за предложение до Президента на Република България за издаване на указ за награждаване на проф. Владимир Гетов с орден „Св. Св. Кирил и Методий“ втора степен за големите му заслуги в областта на образованието и науката, както и за развитието на академичното сътрудничество между България и Великобритания. Проф. Гетов е преподавател по компютърни науки в Университета Уестминстър, Лондон, член е на Съюза на учените в България и на Борда на директорите на Компютърното общество към Международния институт на инженерите по електротехника и електроника. Има дългогодишен опит в областта на компютърните науки, информационните технологии и програмирането. Научните му изследвания намират широко признание в международните академични среди, носител е на множество отличия и награди. Проф. Гетов има принос за развитието на академичните връзки между България и Великобритания, както и за издигането на международния престиж на българската наука. Министерският съвет прие Постановление за създаване на Център за комплексно обслужване на деца с увреждания и хронични заболявания – Бургас, с което ще се създадат условия за предоставяне на комплексни здравни услуги за децата с увреждания и техните семейства. Основната цел е да се подобри здравният статус на децата като се гарантира достъпа им до всички необходими медицински грижи и социални услуги. Такъв тип иновативно лечебно заведение ще осигури подкрепа на семействата за превенция на изоставянето на деца с увреждания.  Комплексното обслужване ще включва лечение, рехабилитация, специализирани здравни услуги в дома или в центровете за настаняване от семеен тип, психо-социална рехабилитация, социална подкрепа и др. По този начин още в ранна детска възраст ще бъдат минимизирани както степента на увреждането, така и последствията от него, което увеличава шансът децата да водят самостоятелен и пълноценен живот. Министерският съвет одобри изменения в наименованията на общински пътища в общините Белица, Бургас, Благоевград, Велико Търново, Крумовград, Нови пазар, Роман, Симитли, Смолян и София град - район Кремиковци. С това се цели актуализиране на информацията за общинската пътна мрежа в страната и осигуряване на точността на данните за утвърдените категории общински пътища. Измененията се налагат поради утвърдения нов списък на републиканските пътища и са във връзка с приети промени в наименованията на населени места, граници на общини и открити несъответствия в наименованията на утвърдени общински пътища. Общата дължина на общинските пътища на територията на страната не се променя.  Министерският съвет прие решение за безвъзмездно предоставяне на имоти - публична държавна собственост за управление на Министерството на отбраната. От Военномедицинската академия се отнемат, поради отпаднала нужда, и се предоставят за управление на MO, с оглед бъдещи разпоредителни действия, два имота, намиращи се в гр. Хисаря. Евиният представлява поземлен имот с площ от 5 343 кв. м, а другият е поземлен имот с площ от 165 199 кв. м, застроена и незастроена площ, застроен с 3 сгради с обща застроена площ от 5237 кв. м. За срок от 10 години на Столична община се предоставя безвъзмездно за управление археологическа недвижима културна ценност - публична държавна собственост. Недвижимата културна ценност се намира в район „Панчарево“ и представлява Средновековна крепост „Урвич“ с категория „национално значение“. Предоставянето на недвижимата археологическа културна ценност ще допринесе за обогатяване културно-историческото наследство на местно ниво, ще подпомогне популяризирането на недвижимата ценност и превръщането й в съществен фактор за разширяването на културния туризъм. Дейностите, свързани с опазване на културната ценност и осъществяването на други научни, културни, образователни и туристически дейности ще се извършват в съответствие с изискванията на Закона за културното наследство от Регионалния исторически музей - София. От Регионалната здравна инспекция - гр. Търговище се отнема имот поради отпаднала необходимост за функциите на ведомството. Имотът е с площ 75 кв. м, представлява едноетажна сграда и се намира на ул. „Климент Охридски“ в гр. Омуртаг. Той преминава в управление на областния управител на област Търговище. Също поради отпаднала необходимост се отнема правото на управление върху част от имот - публична държавна собственост, от Националния статистически институт и същата се обявява за имот - частна държавна собственост. На основание разпоредбите на Закона за държавна собственост тя преминава в управление на областния управител на област Търговище. Частта от имота се намира в гр. Търговище и представлява самостоятелен обект със застроена площ 392,30 кв. м, съставляващ осми етаж в осем етажна сграда и е с предназначение за делова и административна дейност. Правителството обяви хижа „Тополица“, която досега е била публична държавна собственост, за частна държавна собственост. Тя се намира в землището на с. Тополица и представлява двуетажна сграда със застроена площ 180 кв. м с таван и избено помещение. Имотът се управлява от областния управител на Бургас и не притежава белезите на имот - публична държавна собственост. На община Кричим се прехвърля собствеността върху имот - частна държавна собственост, в гр. Кричим за изпълнението на проект „По следите на древността - една история за история, култура и вяра“. Имотът представлява терен с площ 30 916 кв. м и досега е бил в управление на областния управител на Пловдив. Общината ще го използва за модернизация на съществуващата и изграждане на нова инфраструктура, с което ще се осигури достъп до туристическите обекти и природни забележителности. Проектът предвижда изграждането на площадки, изработване и поставяне на указателни и информационни табели за еко пътеки и туристически маршрути, маркировки, беседки, пейки и кошчета за отпадъци. Създадената инфраструктура и придобитите активи ще се ползват безплатно от всички граждани и гости на община Кричим. Министерският съвет обяви имот - публична държавна собственост за частна - държавна собственост и го прехвърли на Община Джебел за образователни дейности. Той се намира на ул. „Иван Вазов“ № 20 в гр. Джебел и представлява 17 773 кв. м от терен с обща площ 17 917 кв. м заедно с четири сгради в него. Досега имотът е бил в управление на Министерството на земеделието, храните и горите за нуждите на Професионална гимназия „Руска Пеева“ - гр. Джебел. Предоставянето му в собственост на общината е във връзка с промяната на училището от държавно в общинско. Поради отпаднала необходимост правителството отнема от Българската агенция по безопасност на храните управлението върху имот - публична държавна собственост в гр. Сопот и го обявява за частна държавна собственост. Той се намира на ул. „Иван Вазов“ и представлява терен с площ 818 кв. м. С решението на Министерския съвет имотът преминава в управление на областния управител на Пловдив съгласно разпоредбите на Закона за държавната собственост. Правителството одобри проект на Меморандум за разбирателство между Министерството на националната отбрана на Гръцката Република, Министерството на отбраната на Република България, Министерството на отбраната на Чешката република, Министерството на националната отбрана на Румъния, Министерството на националната отбраната на Република Турция от името на Правителството на Република Турция относно изграждането, администрирането и функционирането на Център за изследване и усъвършенстване на способностите на НАТО за интегрирана Противоракетна и Противовъздушна отбрана (IAMD СОЕ).  Одобрен е също проект на Меморандум за разбирателство между посочените страни, както и Щаба на Върховния Главнокомандващ на НАТО по трансформацията, относно функционалните взаимоотношения с Център за изследване и усъвършенстване на способностите на НАТО за интегрирана Противоракетна и Противовъздушна отбрана (IAMD СОЕ). Двата меморандума представляват международни договори, с които се уреждат отношенията между страните, участващи в Център за изследване и усъвършенстване на способностите на НАТО за интегрирана Противоракетна и Противовъздушна отбрана IAMD СОЕ. Със създаването на центрове за изследване, изграждане и усъвършенстване на способности (Centers of Excellence-CoEs), какъвто е и настоящият център, НАТО осигурява специализирана експертиза в областите на дейност на Алианса на принципа на доброволното участие и принос от държавите-членки. Тези центрове не са част от структурата на военните сили на Организацията. Министерският съвет прие решение за одобряване на Ноти за присъединяване на Република Словения, Република Хърватия и Черна гора и Технически споразумения за принос на Република Финландия и Конфедерация Швейцария към Съвместния център на НАТО за изследване, изграждане и усъвършенстване на способности за кибер защита (NATO Cooperative Cyber Defence Center of Excellence - CCD CoE) в Талин, Естония. Присъединяването на горепосочените държави ще допринесе за по- ефективно изпълнение на функциите и задачите на CCD СоЕ, в т.ч. и на предоставяните услуги на CCD СоЕ към страните-членки в областта на разработването на доктрини, идентифициране на поуки от практиката, научноизследователска и развойна дейност, обучение и поддържане на експертен капацитет, подобряване на оперативната съвместимост и способности за кибер отбрана. България е пълноправен член на CCD СоЕ от 18.06.2019 г. Решението предвижда заместник-националният военен представител в Съюзното командване на НАТО по трансформациите в Норфолк, САЩ да бъде упълномощен да подпише за Министерство на отбраната Нотите за присъединяване на Република Словения, Република Хърватия и Черна гора и Техническите споразумения за принос на Република Финландия и Конфедерация Швейцария към CCD СоЕ, като същите ще влязат в сила от датата на тяхното подписване, без последващо утвърждаване. Министерският съвет прие доклад за изпълнението на Плана за действие за 2019 година с мерките, произтичащи от членството на Република България в Европейския съюз, към 31 декември 2019 година.  Планът съдържа общо 185 мерки, като от тях са изпълнени 148 мерки. Неизпълнените мерки са 37, което представлява 20% неизпълнение. От неизпълнените мерки 35 се прехвърлят в Плана за действие за 2019 г. Мерките, които не са изпълнени в срок са 32 и те са заложени за изпълнение до 31 януари 2020 г., а останалите три са със заложени срокове през 2020 г. в Плана за 2019 г. Две мерки са с отпаднала необходимост от изпълнение. От неизпълнените мерки 20 са законопроекти, като само 5 от тези законопроекти се намират на различен етап на приемане от Народното събрание. По отношение на останалите 15 законопроекта отговорните ведомства следва да положат допълнителни усилия за ускоряване процеса по тяхното разработване. От неизпълнените мерки общо 11 са свързани със стартирали процедури за нарушение по чл. 258 от Договора за функционирането на Европейския съюз. В Приложение № 2 към доклада са посочени 21 директиви на ЕС, които са в областта на Вътрешния пазар и са с изтекъл или изтичащ срок за транспониране до края на месец май 2020 г. Те се отчитат в рамките на Информационното табло в областта на Вътрешния пазар (Single Market Scoreboard). 6 от тях бяха със срок на транспониране до края на месец ноември 2019 г. и ще бъдат част от предстоящото издание на Таблото. Това представлява 0.6 % дефицит при транспонирането от общо 1011 директиви. Процентът на България отново е под прага от 1 % и е равен на средния за ЕС, но над предложената в Акта за Единния пазар цел от 0,5 %. За да се подобри степента на транспониране на европейското законодателство и за изпълнение на ангажиментите на страна ни в срок, ще продължи осъществяването на засилен текущ мониторинг на заложените междинни срокове за изпълнение на мерките в Плана за действие за 2019 г. в рамките на координационния механизъм по въпросите на ЕС. Министерският съвет одобри План за действие за 2020 г. с мерките, произтичащи от членството на Република България в Европейския съюз. Проектът на План за действие за 2020 г. е изготвен на базата на предложенията на работните групи към Съвета по европейските въпроси. В него са включени и 35 мерки от Плана за 2019 година. Планът съдържа общо 279 мерки, включващи и подготовката на българските позиции за 93 заседания на Съвета на Европейския съюз. В проекта на План за действие за 2020 г. са включени 186 мерки, свързани с изготвянето на нормативни актове, въвеждащи изискванията на директиви на ЕС със срок за транспониране през 2020 г. и до края на април 2021 г., както и директиви и рамкови решения, чиито срок за транспониране е изтекъл, но все още не са въведени; осигуряването на прилагането на учредителните договори, регламентите и решенията на ЕС; изпълнение на поети ангажименти в рамките на Пилотния проект за правото на ЕС или в рамките на процедури за нарушения по чл. 258 от Договора за функционирането на ЕС; докладване на ЕК и/или задължение за предоставяне на информация съгласно учредителните договори, директивите, регламентите и решенията на ЕС. Особена загриженост предизвикват мерките, свързани с отстраняване на допуснати от България нарушения на правото на ЕС. В проекта са включени 26 мерки, свързани с поети ангажименти в рамките на 25 процедури за нарушение. През 2020 г. ще продължи ежемесечното отчитане на Плана за действие в рамките на Съвета по европейските въпроси и на всеки три месеца пред Министерския съвет. Министерският съвет одобри позицията на България за заседанието на Съвета на ЕС по икономически и финансови въпроси (ЕКОФИН), което ще се проведе на 21 януари в Брюксел, Белгия. В рамките на дневния ред Хърватското председателство на Съвета на ЕС ще представи своята работна програма по теми от компетентността на Съвет ЕКОФИН. Европейската комисия ще представи финансовите аспекти на „Европейската зелена сделка“. В контекста на Европейския семестър 2020 г. министрите ще обсъдят публикуваните на 17 декември от ЕК Годишна стратегия за устойчив растеж през 2020 г., Доклад за механизма за предупреждение за 2020 г. и предложението си за препоръка на Съвета относно икономическата политика на еврозоната. Съветът ще обмени мнения по актуалното състояние на преговорите в рамките на ОИСР по данъчното облагане на цифровата икономика. Правителството одобри също с резултатите от проведеното на 5 декември 2019 г. в Брюксел заседание на ЕКОФИН. Съветът направи преглед на напредъка в укрепването на Банковия съюз по време на Финландското председателство и прие заключения за рамката на ЕС за данъчно облагане на енергията, стратегическите приоритети в борбата с изпирането на пари и финансирането на тероризма, укрепването на европейската финансова архитектура за развитие и задълбочаването на Съюза на капиталовите пазари. Финансовите министри одобриха работния план на Съвета ЕКОФИН за действия в областта на климата, както и съвместно изявление на Съвета и Комисията за „стабилните валути“. Европейската комисия информира министрите за напредъка, постигнат по последния план за действие за устойчиви финанси и за плановете, предвидени в предстоящата Програма за устойчиво финансиране, като представи и информация за състоянието на изпълнението на плана за действие за справяне с необслужваните кредити в Европа. ЕКОФИН прие решения и препоръки за прилагането на Пакта за стабилност и растеж спрямо Унгария и Румъния.  Одобрени са и резултатите от заседанието на Съвета на Европейския съюз по заетост, социална политика, здравеопазване и потребителски въпроси, формат „Здравеопазване“, което се проведе на 9 декември 2019 г. в Брюксел. Политически дебати се състояха по две теми: „Икономика на благосъстоянието - следващи стъпки в инвестициите в здравеопазване“ и „Европейската фармацевтична политика — засилено сътрудничество и координация с цел подобряване на достъпа до лекарствени продукти“.  Съветът на ЕС по земеделие и рибарство проведе заседание на 16-17 декември 2019 г. в Брюксел. България отново потвърди позицията си за по-високо финансово подпомагане на обвързаната подкрепа и запазване на преходната национална помощ и след 2020 г. Страната ни настоява въвеждането на годишни цели да отпадне и да бъде заменено от поставяне на такива в средата и в края на програмния период. Необходимо е да продължи работата по прецизиране на условията и реда за прилагането на секторни интервенции в други сектори, така че да бъде осигурена необходимата подкрепа и стимул за създаване на организации на производители. По време на заседанието на Съвета продължиха обсъжданията на пакета за реформата на ОСП след 2020 г., въз основа на доклада за напредъка изготвен от Председателството. В периода на Финландското председателството беше дискутиран новият модел на прилагане, аспектите, свързани с околната среда и климата, видове интервенции под формата на директни плащания, административни елементи и финансови инструменти. В областта на рибарството без дискусия Съветът прие Предложението за Регламент на Съвета за определяне на възможностите за риболов на някои рибни запаси и групи рибни запаси за 2020 година в Средиземно и Черно море.  Дружеството „Фар им” ЕАД ще поеме изцяло правата и задълженията по концесионния договор за добив на строителни материали - доломити, от находище „Крачола”, участък „Централен“. Това реши Министерският съвет на днешното си заседание, одобрявайки поисканата от досегашния концесионер - „Фар” АД, промяна. Находище „Крачола“ е разположено в землищата на селата Бояджик и Гълъбинци, област Ямбол. Концесионният договор за добив на доломити от него е сключен през 2012 г. за срок от 35 г. С днешното решение на МС не се правят никакви други изменения по концесионния договор.  Пробно преброяване на населението и жилищния фонд ще проведе НСИ през пролетта. Това е записано в Националната статистическа програма за 2020 година, приета днес от Министерския съвет. Изследването предшества същинското преброяване, което ще се проведе в целия Европейски съюз през 2021 година. Националната статистическа програма за 2020 година включва 306 изследвания - както регулярни, провеждани от НСИ и органите на статистиката, така и нови дейности, свързани с националните и европейските приоритети. Направени са промени в организацията на някои изследвания и са съкратени сроковете за предоставяне на статистическата информация на потребителите. На заседанието си днес Министерският съвет одобри и отчета за изпълнението на Националната статистическа програма и за дейността на Националния статистически институт (НСИ) през 2019 година. Сред акцентите в работата през годината е подготовката за 18-то преброяване на населението и жилищния фонд и приемането от Народното събрание на новия Закон за преброяване на населението и жилищния фонд в Република България през 2021 година. В отчета се посочва, че са постигнати съществени резултати, свързани с повишаване на качеството на статистическата информация и усъвършенстване на нейното разпространение, както и намаляване на натовареността на респондентите чрез въвеждане на електронни въпросници и разработване на уеббазирани приложения за статистически изследвания в различни статистически области. Правителството актуализира състава на Централния епизоотичен съвет към Министерския съвет. Председател на Съвета е заместник министър-председателят Томислав Дончев. Заместник-председател е министърът на земеделието, храните и горите Десислава Танева, а секретар е изпълнителният директор на Българската агенция по безопасност на храните проф. Паскал Желязков. Членове на съвета са министрите на вътрешните работи, на отбраната, на финансите, на здравеопазването, на транспорта, информационните технологии и съобщенията, на околната среда и водите, на икономиката. Съветът е създаден за организиране, координиране и финансово осигуряване на мерките за профилактика, ограничаване и ликвидиране на особено опасни заразни болести, чието разпространение може да причини значителни икономически загуби.   Министерският съвет одобри позицията на Република България по дело С- 730/19 пред Съда на Европейския съюз. Делото е образувано въз основа на искова молба на Европейската комисия във връзка със систематичното и постоянно неспазване на пределно допустимите почасови и дневни стойности за серен диоксид, определени от Директива 2008/50/ЕО относно качеството на атмосферния въздух и за по-чист въздух за Европа в зона BG0006 (Югоизточна) на Република България. Съгласно представените от България данни от мониторинга на качеството на атмосферния въздух по замърсител серен диоксид в зона BG0006 през периода 2014 - 2018 г., включително, в цялата зона не са регистрирани превишения на нормите, с изключение на един пункт, разположен на територията на община Гълъбово, която представлява много малка част от територията на целия район за оценка и управление на качеството на атмосферния въздух Югоизточен. Във връзка с това, България пледира, че от превишаването на нормите на SO2 в един-единствен пункт, не може да се заключи, че е налице нарушение в цялата зона, включваща и други райони, като във всички тях е налице съответствие с установените норми. В заключение, България моли Съда на Европейския съюз да отхвърли предявения иск като неоснователен или да уважи иска частично единствено в частта му, касаеща район Гълъбово в зона BG0006 (Югоизточна). Правителството одобри Визията, целите и приоритетите на Националната програма за развитие БЪЛГАРИЯ 2030. Документът определя три стратегически цели - ускорено икономическо развитие, демографски подем и намаляване на неравенствата, за реализирането на които са предвидени целенасочени политики и интервенции, групирани в пет взаимосвързани и интегрирани оси на развитие - Иновативна и интелигентна България; Зелена и устойчива България; Свързана и интегрирана България; Отзивчива и справедлива България; Духовна и жизнена България. За постигането на стратегическите цели са дефинирани 13 национални приоритета, като с решението на правителството са определени водещите ведомства по отделните приоритети. През първата половина на 2020 г. се предвижда правителствените намерения в отделните области на политиката да бъдат детайлизирани, както и изготвянето на индикативна финансова рамка, предварителна оценка на въздействието и механизъм за наблюдение и контрол на изпълнението на стратегическия документ. Министерският съвет прие Решение за одобряване на проект на Закон за изменение на Закона за административното регулиране на производството и търговията с оптични дискове, матрици и други носители, съдържащи обекти на авторското право и сродните му права. Законът за административното регулиране на производството и търговията с оптични дискове, матрици и други носители, съдържащи обекти на авторското право и сродните му права предвижда два регулаторни режима, прилагани от Министерството на икономиката съгласно глава трета от закона и четири режима, прилагани от Министерството на културата съгласно глава втора. Настоящият проект на закон премахва режимите, администрирани от МК. Не се предвиждат изменения в режимите, прилагани от МИ. Основен мотив за предлаганото отпадане на режимите на Министерството на културата по Закона е обстоятелството, че към днешна дата тяхното предназначение и целите, с които са били създадени, са неактуални и представляват ненужна административна тежест за гражданите и бизнеса, а поддържането им необосновано отклонява експертен капацитет. Статистиката от последните 5 години (2014 - 2018 г.) показва общ постоянен спад по всички показатели за дейностите по глава втора от закона. Последната регистрация, извършена по регистрационния режим, датира от 2015 г., а издадените през 2018 г. удостоверения са с до 67 на сто по-малко на брой в сравнение с 2014 г. Данните показват, че дейностите, регулирани от закона в частта му, чиято отмяна се предлага, са със затихващ характер.  Министерският съвет одобри проект на Закон за изменение и допълнение на Закона за ветеринарномедицинската дейност. Той предвижда актуализиране на националните мерки и решаване на някои спешни въпроси с оглед актуалната епизоотична обстановка в страната. Промените предвиждат режимът за регистрация на личните стопанства да бъде облекчен и безплатен. По този начин се намалява административната тежест за гражданите, което е основен приоритет на държавата. Отпада изискването стопаните на лични стопанства да подават лично заявление за регистрация в Областната дирекция по безопасност на храните (ОДБХ). С цел улеснение то ще се подава и при кмета или кметския наместник, който от своя страна ще има 15-дневен срок да го предостави в ОДБХ. Законопроектът осигурява координиран подход от отделните институции при предприемане на необходимите мерки за контрол и ликвидиране на болестите по животните с цел гарантиране на националната сигурност. Законодателните измененията са в следствие на усложнената епизоотична обстановка на територията на цяла Европа и имат за цел да гарантират здравето на животните и хората в България. С промените се въвеждат още национални мерки, свързани с регламентирането на изискванията към собствениците и ползвателите на животновъдни обекти. Допълват се задълженията на местната власт при констатиране на заболяване, с цел по-добра координация и своевременно предприемане на мерки за ограничаване разпространението и ликвидиране на заразата. Собствениците и ползвателите на животновъдни обекти ще трябва да спазват изискванията за идентификация на животните, опазване на здравословното им състояние, както и да документират движението от и към животновъдните обекти. За тази цел ще е необходимо да създадат и изпълняват програми за самоконтрол на болести и да спазват определени изисквания при населване на животновъдните обекти. Ще бъде подобрена и организацията на ветеринарномедицинското обслужване на животните на територията на дадено населено място. Това ще стане чрез въвеждане на териториален принцип при сключване на договорите с регистрирани ветеринарни лекари, за изпълнение на мерките по програмата за профилактика, надзор, контрол и ликвидиране на болести по животните и зоонози. С цел осигуряване на биосигурност във фермите, не се позволява на регистрирани ветеринарни лекари, сключили договори за профилактика със собственици на индустриални ферми за свине и птици, да сключват такива и със собственици на лични стопанства. Предвижда се честотата на посещенията в обектите да бъде определена в специална процедура. Министерският съвет прие изменение и допълнение на Правилника за устройството и дейността на служба „Военна информация“.  Създава се възможност за определяне на основната месечна заплата на директора на служба „Военна информация“, в случая когато същият е цивилен служител, а именно от министъра на отбраната, като размерът й не може да е по-малък от основното месечно възнаграждение на директор, който е военнослужещ. Конкретизира се начинът за определяне на основната месечна заплата на заместник-директора цивилен служител по начин, аналогичен с определяне на основната заплата на директора на Службата цивилен служител.  Извършени са и други промени с цел оптимизиране на процесите по ежедневно администриране на дейността и прецизиране на разпоредби във връзка с установени непълноти и неточности и синхронизиране на отделни текстове в съответствие с други нормативни актове. Промяната в Класификатора на длъжностите в служба „Военна информация“ по чл. 56, ал. 1 от Закона за военното разузнаване е свързана със създаването на длъжност „директор на служба „Военна информация“ за цивилен служител, назначен с указ на президента на Република България. Произшествията във въздушния, водния и железопътния транспорт ще се разследват от Национален борд. Правителството прие днес постановление за създаване на новата структура и правилник за дейността й. Бордът ще бъде постоянно действащ колегиален орган, който се ръководи от управителен съвет, състоящ се от трима членове, в т.ч. председател и двама заместник-председатели. До този момент дейността се извършваше от Звено към Министерството на транспорта, информационните технологии и съобщенията. Служителите на екипа преминават на щат към Националния борд. Общата му численост e 11 щатни бройки.  Със същото постановление се изменя и допълва Устройствения правилник на Изпълнителна агенция „Автомобилна администрация“. По този начин ще се оптимизира и подобри цялостната дейност на агенцията. Основната цел е да се постигне ефективност на контролната и административно-наказателна дейност. 27-те областни отдела се трансформират и контролната и административно-наказателната дейност ще се осъществява от 8 регионални дирекции (София, Пловдив, Бургас, Варна, Стара Загора, Плевен, Русе, и Враца). В същото време, за обезпечаване на административното обслужване и изпитите, провеждани от агенцията, е предвидено сформирането на областни отдели в рамките на съответната регионалната дирекция. Правителството одобри анализ на причините за нарастването на изплатените от осигурителите и държавното обществено осигуряване парични обезщетения за временна неработоспособност поради общо заболяване.  Данните показват, че за периода 2010-2018 г. разходите за парични обезщетения за временна неработоспособност поради общо заболяване са нараснали от около 253 млн. лв. до малко под 463 млн. лв. Това е ръст от 83,2%. В резултат, делът на разходите за този вид обезщетения от брутния вътрешен продукт нарастват от 0,34% през 2010 г. до 0,42% през 2018 г. Документът е подготвен от Националния осигурителен институт (НОИ) и Националната здравноосигурителна каса. При изготвяне на анализа са използвани данни от електронния регистър на болничните листове и решенията по обжалването им, информационната система за изплащаните парични обезщетения по Кодекса за социално осигуряване, както и от информационната система за осигурените лица, осигурителите и самоосигуряващите се лица въз основа на данните, предоставени от Националната агенция за приходите. Използвана е информация и от изследванията на Националния статистически институт. Съгласно решението на Министерския съвет в едномесечен срок в Националния съвет за тристранно сътрудничество ще бъдат обсъдени мерки за ограничаване на злоупотребите при получаване на парични обезщетения за временна неработоспособност поради общо заболяване. Министерският съвет реши да бъде учреден „Български ВиК холдинг“ ЕАД – София. Той ще е изцяло държавна собственост с капитал от 1 млрд. лева, който ще се формира чрез парична вноска от държавата. Средствата ще бъдат предоставени от Централния бюджет за 2020 г. по бюджета на Министерството на регионалното развитие и благоустройството.  „Български ВиК холдинг“ ЕАД – София ще е с предмет на дейност придобиване и управление на участия в дружества от отрасъл ВиК и дружества, свързани с изграждане, ремонт и реконструкция на ВиК инфраструктура, финансиране на дружества, в които холдинговото дружество участва, координиране и управление на инвестиционните дейности и на дейностите по поддържане на ВиК инфраструктурата. Предвижда се в срок до шест месеца след учредяване на „Български ВиК холдинг“ ЕАД – София акциите и дяловете, които държавата притежава в съществуващите ВиК дружества и в дружества, свързани с осъществяване на предмета на дейност на холдинга, да бъдат внесени в капитала му чрез апортна вноска. С техния размер ще бъде увеличен капиталът на компанията.  Правата на държавата ще се упражняват от министъра на регионалното развитие и благоустройството. „Български ВиК холдинг“ ЕАД ще бъде принципал на всички ВиК дружества с държавно участие в капитала. Той ще има двустепенна система на управление – Надзорен и Управителен съвет. Членовете на Надзорния съвет ще бъдат избирани от министъра на регионалното развитие и благоустройството, а членовете на Управителния съвет – от Надзорния. Създаването на новия холдинг е с цел решаване на сериозните проблеми пред отрасъла. Той ще извършва финансиране на дружества, в които участва, както и координиране и управление на инвестиционни дейности и на дейностите по поддържане на ВиК инфраструктурата, която е недоизградена и силно амортизирана. Затова е налице е потребност от изграждане на нови, реконструкция и модернизация на съществуващи ВиК системи и съоръжения. Холдингът няма да възлага процедури по обществени поръчки, финансирани по ОПОС 2014-2020. ВиК дружествата остават самостоятелни юридически лица, бенефициенти са по оперативната програма с всички произтичащи от това права и задължения.", "date": "2020.01.16", "title": "Вижте какво реши Министерският съвет днес"}
{"url": "https://www.24chasa.bg/novini/article/8078150", "text": "През 2019 г. китайските предприятия на централно подчинение реализираха доходи от 30,8 трилиона юана и нетни печалби от 1,3 трилиона юана, което е увеличение съответно с 5,6% и 10,8% спрямо по-миналата година, съобщиха от Комисията за надзор и управление на държавните активи. През 2020 г. китайското правителство ще предприеме специални мерки за качествения и ефективен растеж на тези компании и за предотвратяване на евентуалния спад, за да се реализират поставените цели за годината, предава  Приоритет в мерките ще бъде структурната реформа на предлагането и справянето с недостатъците на компаниите, каза говорителят на Комисията за надзор и управление на държавните активи Пън Хуаган. През 2015 г. правителството публикува проект за задълбочаване на реформата на държавните предприятия, в резултат на което бе формирана система за нея. В момента Комисията и съответните ведомства работят по тригодишен проект, чиято цел е да се усъвършенства системата за реформа на държавните предприятия и да се разрешат трудните и ключови проблеми, добави той.", "date": "2020.01.16", "title": "Печалби на държавните китайски предприятия са се увеличили с 10,8%"}
{"url": "https://www.24chasa.bg/novini/article/8079428", "text": "Министърът на търговията и промишлеността на Индия Пиюш Гоял каза днес, че Делхи не е наложил никакви ограничения върху вноса от Малайзия и Турция, предаде Ройтерс. Той заяви на конференция, посветена на сигурността, че Индия вярва в свободната конкуренция и равнопоставеното третиране на всички. Пиюш Гоял добави, че правителството не възнамерява да налага каквито и да е ограничения върху двете страни. Вчера Ройтерс съобщи, че Индия планира да съкрати част от вноса от Турция и да разшири ограниченията срещу Малайзия заради критиките на двете старни с преобладаващо мюсюлманско население към политиката на Делхи за областта Кашмир, съобщава БТА. Гоял заяви, че ако има каквито и да е ограничения, то те ще бъдат прилагани еднакво за всички страни. \"Ако някои от ограниченията засягат Малайзия, не мисля, че тя ще е единствената засегната страна\", твърди той. Индийският министър на търговията съобщи на конференцията, че Делхи напредва с разрешаването на някои от съществуващите търговски проблеми с Вашингтон и има силно желание да разшири връзките в бъдеще, включително и с пакт за свободна търговия. Гоял каза на пресконференцията, че двете страни са в напреднал стадий на диалога за разрешаване на някои от належащите проблеми. Вашингтон и Делхи са ангажирани с търговски преговори от месеци, налагайки си по-високи мита върху стоките, а САЩ прекратиха ключова концесия за Индия. Индия преговаря също така и с ЕС, за да постигне споразумения за свободна търговия, обяви Гоял.", "date": "2020.01.16", "title": "Индия не е наложила ограничения върху\nвноса от Малайзия и Турция"}
{"url": "https://www.24chasa.bg/novini/article/8079436", "text": "„Китай се превърна в наш втори по големина експортен партньор сред страните извън Европейския съюз. Има възможност за по-нататъшно разширяване на българския износ за Китай и по-конкретно на продукти, с които страната ни е известна в Азия“. С тези думи се обърна заместник министър-председателят по икономическата и демографската политика Марияна Николова към участниците в Българо-китайския бизнес форум в Пекин, съобщиха от пресслужбата на Министерския съвет. Той беше организиран с подкрепата на Китайската международна асоциация на контракторите и българската Изпълнителна агенция за насърчаване на малките и средните предприятия. Във форума взеха участие 24 български компании. „Сътрудничеството между България и Китай в областта на търговията устойчиво нараства“, отбеляза вицепремиерът, която е начело на българската официална делегация в Пекин. Николова изтъкна отличните възможности за привличане на инвестиции в българските индустриални зони, които предлагат терени с изградена инфраструктура на китайските компании, желаещи да установят у нас свои производства. Вицепремиер Николова акцентира също върху целенасочената политика на правителството за намаляване на административната тежест и поставянето на приоритет върху развитието на науката и образованието. Българският заместник министър-председател съпредседателства 17-ата сесия на българо-китайската Междуправителствена смесена комисия за икономическо сътрудничество. В края на заседанието се подписа двустранен протокол за засилване на практическото сътрудничество в няколко направление като търговските и икономическите отношения, насърчаването на инвестициите, енергетиката, технологичните иновации, селското стопанство и туризма. Документът включва списък с 9 проекта, по които двете страни да работят съвместно в областта на инфраструктурата, индустрията и търговията.", "date": "2020.01.16", "title": "Вицепремиерът Николова: Китай е вторият ни голям експортен партньор извън ЕС"}
{"url": "https://www.24chasa.bg/novini/article/8079505", "text": "Хакери изпратиха фиктивни мейли до хиляди електронни пощи, представяйки, че уж писмата са от Пътна полиция, предупреди МВР. Масираната атака започнала в понеделник. “Сървър на германска хостинг компания е използван при спам атаката. Целта на хакерите е да достигнат до всички електронни пощи”, съобщи Явор Колев, който е шеф на отдел “Компютърни престъпления” в ГДБОП. Вирусът атакувал паролите за онлайн банкиране и социалните мрежи. Съобщенията били изпращани от електронна поща opp@mvr.bg под името “Пътна полиция” - МВР. “В него се съобщава за призовка или друго нарушение по пътищата. Целта на атаката е да накара гражданите да отворят прикачения файл. В него има код, който изтегля вируса “Троянски кон”, обясни Явор Колев. Вирусът крадял цялото съдържание на компютъра или смартфона, както и използваните пароли. МВР напомни, че нямат практиката да изпращат електронни съобщения. “Ако потребителите са отворили мейл, който съдържа прикачен файл, трябва незабавно да сканират компютъра си с антивирусна програма или да инсталират лицензирана софтуер система. Съветвам ги и да променят всички пароли”, каза Явор Колев. Според него целта на хакерите била да направят устройствата част от т.нар. бот мрежа. Това е програма, която извършва автоматични действия, като обработка на данни. Явор Колев алармира и за спам атака срещу потребителите на порно-сайтове. Жертвите получавали писмо, в което се твърдяло, че са били снимани. Откупът трябвало да бъде платен в крипто-валута, за да не изтекат снимки в интернет. МВР пък съобщи, че не е хакнат мейлът на ведомството. Мошениците обикновено използвали имена на държавни институции. Такава практика съществувала от 2016 г.", "date": "2020.01.16", "title": "Хакери атакуват с “Троянски кон” мейлите от името на КАТ, крадат паролите  (Обзор)"}
{"url": "https://www.24chasa.bg/novini/article/8079548", "text": "За 3 февруари от 14.00 часа е насрочено разпоредителното заседание по делото срещу 76-годишния Петко Славов, който прегази 5-годишно момиченце на улица „Бяла Черква“ в русенския квартал „Долапите“ и избяга от мястото на трагедията, съобщиха от Окръжен съд- Русе. Мъжът е обвинен в това, че на 12 ноември 2019 г., в Русе, при управление на товарен автомобил „ГАЗ - 53“ е нарушил правилата за движение по пътищата, визирани в три различни разпоредби на Закона за движение по пътищата и по непредпазливост причинил смъртта на 5-годишната Марая, като след това е избягал от местопроизшествието. Наказанието за това престъпление според Наказателния кодекс е лишаване от свобода от три до петнадесет години. От съда припомнят, че съгласно чл. 16 от НПК, подсъдимият се смята за невиновен до установяване на противното с влязла в сила присъда. Във фаталния ден, Петко слизъл на бърза скорост по стръмна улица. При завой надясно той прегазил детето, което заедно с баба си разхождало своето кученце. Според очевидци, комионът изобщо не спрял на мястото на трагедията. По-късно полицията откри и задържа водача. На два пъти Петко е бил осъждан за пътно-транспортни произшествия, като при предишна катастрофа е причинил смъртта на човек. Преди съдебното заседание за определяне на мярката на задържане на шофьора, а и по време на него, пенсионерът заяви, че вината за трагичния инцидент е на бабата на момиченцето. „Първо бабата да е държала внучето където трябва, а не да го остави на свобода и внучето да тръгне подир кучето. Аз правя завой десен. Отзад аз нямам очи. Карал съм на много бавна скорост и си завивам. Съжалявам за едно - че бабата не си е била на мястото. В Закона за семейния кодекс пише: \"Детето е неразделна част от майката и бащата и от близките. Тя защо не го хвана за ръцете и да го държи, да си мине камиона, да си замине и тогава да си гледа детето“, заяви обвиняемият.", "date": "2020.01.16", "title": "Насрочено е делото срещу шофьора, прегазил 5-годишно момиченце в Русе"}
{"url": "https://www.24chasa.bg/novini/article/8079519", "text": "Той бе обвинен от спецзвеното \"Антикорупция\", че на 24 март 2017 г. е заплашвал с уволнение Асена Стоименова, по онова време изпълнителен директор на агенцията по лекарствата (ИАЛ). Прокуратурата твърдеше, че й се заканил в телефонен разговор, че ако не назначи определен човек за свой заместник \"може да я уволни, а може да направи и други неща\". През юни 2018 г. Софийският градски съд обяви Семерджиев за невинен, а на 2 април м.г. това направи и апелативният съд. На 15 януари т. г. Върховният касационен съд (ВКС) е потвърдил оправдателната присъда. Решението е под номер 179 и е взето от 3-членен състав с председател Антоанета Данова и членове Лада Паунова и Даниел Луков, става ясно от сайта на ВКС. Магистратите са преценили, че не може да се говори за натиск и \"непозволено вмешателство\" в работата на Стоименова, тъй като според Устройствения правилник на агенцията заместникът в ИАЛ се назначава от директора, но след съгласуване с министъра на здравеопазването. Това според ВКС означава, че свободата за решения на директора на агенцията по лекарства е ограничена. Спорът е бил дали за заместник на Стоименова да бъде назначен Боян Доганов.  ВКС приема и становището на предните инстанции, че използваните при разговорите изрази от Семерджиев не \"представляват заплаха\".", "date": "2020.01.16", "title": "Бившият министър Илко Семереджиев оправдан окончателно по дело за натиск"}
{"url": "https://www.24chasa.bg/novini/article/8079563", "text": "Районният съд в Пловдив гледа искане на прокуратурата за постоянен арест на Силвия Маринова.  Тя е въвела в заблуждение над 10 души с обещание, че ще им обработи документите за пенсия и ще ги внесе в НОИ срещу заплащане.  Случаят е аналогичен с арестуваната неотдавна Александрина Георгиева. Засега няма доказателства, че двете са действали заедно, обясни прокурор Елена Богданова.  Случаите при Маринова са от 2014 г., но впоследствие тя е изчезнала и е била обявена за общодържавно издирване.  Когато е била установена, е направила опит да избяга, но са я заловили, посочи прокурорката. В момента защитата й поиска 30 минути да се запознае с материалите по делото. ", "date": "2020.01.16", "title": "Задържаха втора \"консултантка\", ужилила 10 кандидат-пенсионери в Пловдив (снимки)"}
{"url": "https://www.24chasa.bg/novini/article/8079609", "text": "Сенатът на САЩ днес започва да разглежда искането на долната камара на Конгреса да бъде отстранен от длъжност президентът Доналд Тръмп по обвинения в злоупотреба със служебно положение. Все още остават нерешени обаче важни въпроси като този дали на процеса в Сената ще бъдат призовани свидетели, предаде Ройтерс. Вчера Камарата на представителите, в която демократите имат мнозинство, изпрати двете официални обвинения срещу Тръмп в контролирания от републиканците Сенат, където следващата седмица ще започне третият съдебен процес за отстраняване от длъжност на президент на САЩ, предава БТА. Днешната процедура в Сената ще бъде повече церемониална, отколкото по същество. Седемте \"прокурори\" от Камарата на представителите ще представят обвиненията в Сената в 17 ч. по Гринуич. Сенатът ще покани председателя на Върховния съд Джон Робъртс да положи клетва в 19 ч. по Гринуич, за да председателства процеса и да закълне 100-те сенатори като съдебни заседатели. След това Сенатът ще уведоми Белия дом, че предстои съдебен процес срещу президента. Членовете на Камарата на представителите одобриха изпращането на обвиненията в Сената с 228 на 193 гласа, като цяло разпределени по партийна принадлежност. Те изпращат Тръмп на съд по обвинения в злоупотреба със служебно положение заради искането от Украйна да разследва политическия му съперник Джо Байдън и за възпрепятстване на работата на Конгреса, защото е блокирал поискани от конгресмените демократи документи и свидетелски показания. Очаква се Сенатът да обяви Тръмп за невинен и президентът да запази поста си, тъй като никой от 53-мата сенатори републиканци не е изявил готовност да гласува за отстраняването му от поста, а за такова решение е необходимо мнозинство от две трети, отбелязва Ройтерс.", "date": "2020.01.16", "title": "В Сената на САЩ ще бъдат приети обвиненията за импийчмънт на Тръмп"}
{"url": "https://www.24chasa.bg/novini/article/8079608", "text": "В област Добрич средната брутна годишна работна заплата за 2018 г. е 10 429 лв., при 13 755 лв. средно за страната – съобщават от Статистическото бюро-Добрич. През 2018 г. средната годишна брутна заплата в областта се увеличава спрямо 2017 г. с 9.3%. По-голям е ръстът на заплатите в обществения сектор - с 9.7% и достигат 11 501 лв., а в частния сектор - с 9.3 % - 10 069 лева. Икономическите дейности, при които е регистрирано най-голямо увеличение, са „Хотелиерство и ресторантьорство“ - 14.3%, „Други дейности“ - 13.6% и „Преработваща промишленост“ - 11.8%. Намаление се наблюдава в икономическата дейност „Производство и разпределение на електрическа и топлинна енергия и на газообразни горива” с 9.8. Въпреки това заетите в тази икономическа дейност продължават да са най-добре заплатени. Средната годишна заплата в сектора за 2018 година е 31 502 лв. Следват дейностите „Създаване и разпространение на информация и творчески продукти, далекосъобщения” - 13 651 лв., „Държавно управление“ - 13 160 лева.Най-ниско платени са били наетите лица в „Административни дейности” - 7 201 лв., „Други дейности” - 7 804 лв.,, „Строителство” - 8 123 лева.", "date": "2020.01.16", "title": "В Добричка област по-бързо се увеличава заплатата в обществения сектор"}
{"url": "https://www.24chasa.bg/novini/article/8079635", "text": "Пробно преброяване на населението и жилищния фонд ще проведе Националният статистически институт /НСИ/ през пролетта, съобщи пресслужбата на кабинета. Това е записано в Националната статистическа програма за 2020 година, приета днес от Министерския съвет. Изследването предшества същинското преброяване, което ще се проведе в целия Европейски съюз през 2021 година. Националната статистическа програма за 2020 година включва 306 изследвания - както регулярни, провеждани от НСИ и органите на статистиката, така и нови дейности, свързани с националните и европейските приоритети. Направени са промени в организацията на някои изследвания и са съкратени сроковете за предоставяне на статистическата информация на потребителите. На заседанието си днес Министерският съвет е одобрил и отчета за изпълнението на Националната статистическа програма и за дейността на Националния статистически институт (НСИ) през 2019 година. Сред акцентите в работата през годината е подготовката за 18-то преброяване на населението и жилищния фонд и приемането от Народното събрание на новия Закон за преброяване на населението и жилищния фонд в България през 2021 година. В отчета се посочва, че са постигнати съществени резултати, свързани с повишаване на качеството на статистическата информация и усъвършенстване на нейното разпространение, както и намаляване на натовареността на респондентите чрез въвеждане на електронни въпросници и разработване на уеббазирани приложения за статистически изследвания в различни статистически области.", "date": "2020.01.16", "title": "Статистическият институт прави пробно преброяване през март"}
{"url": "https://www.24chasa.bg/novini/article/8079651", "text": "Промените в конституцията, изненадващо предложени от руския президент Владимир Путин, бяха възприети по един и същи начин от всички: руският президент подготвя бъдещето си на фона на ерозията на ръководената от него система и приближаващите избори. Политолози, опозиционери и журналисти смятат, че Владимир Путин, който е на 67 години, наистина поставя началото на процес на преход във властта. Действащите конституционни разпоредби не позволяват на Путин да остане в Кремъл след 2024 г., когато изтича президентският му мандат. Той се обяви за реформиране на суперпрезидентския конституционен модел в Русия чрез ограничаване на правомощията на президента и увеличаване на тези на парламента, който да определя кой ще е премиерът. Според експерти това, че Путин ограничава правомощията на президента означава, че той планира окончателно да се оттегли от Кремъл и да поеме нова роля. \"Мисля, че Путин ще остане най-важната фигура в Русия, каквато е вече 20 години\", твърди руската експертка Мария Липман. Според някои руският лидер ще заеме нов пост с функции на върховен арбитър, който е над ежедневните политически противопоставяния, както направи казахстанският президент Нурсултан Назарбаев. При този сценарий президент на Русия ще стане човек, верен на Путин. Възможно е Путин да застане начело на Държавния съвет, който ще бъде създаден в рамките на конституционната реформа, или на могъщия Съвет за национална сигурност. Въпреки високия си рейтинг от около 70 процента Путин разбира, че системата на властта в Русия е в процес на ерозия. \"В обществото ясно се очерта нуждата от промяна\", каза той в годишното си обръщение към парламента. През миналото лято в Москва се състояха едни от най-сериозните демонстрации срещу властите, а партията на президента \"Единна Русия\" е с изключително ниска популярност сред руснаците. Следващата година в Русия ще има парламентарни избори, а социологическите проучвания сочат, че партията разполага с подкрепата едва на 33 процента от избирателите (далеч под 54-те процента, които спечели на изборите през 2016 г.). Михаил Мишустин, който бе номиниран от Путин за нов премиер на Русия, досега беше ръководител на федералната данъчна служба. Той е по-скоро технократ, отколкото политик, и не изглежда като потенциален приемник на Путин, отбелязва Франс прес. На премиерския пост Мишустин по-скоро ще се фокусира върху вътрешните проблеми на Русия, заяви в Туитър експертът Дмитрий Тренин, директор на московския център \"Карнеги\". Във вчерашната си реч Путин постави сложни задачи пред новото правителство: да повиши доходите на руснаците, да се справи с демографската криза и да модернизира страната. (От БТА)", "date": "2020.01.16", "title": "Какви промени предлага Путин в руската конституция"}
{"url": "https://www.24chasa.bg/novini/article/8079650", "text": "Руската Държавна дума даде съгласие за назначаване на Михаил Мишустин за нов премиер на страната, съобщиха световните агенции. До властовата рокада се стигна след неочакваната оставка на руското правителство заради предложените от президента Владимир Путин конституционни реформи. Неизвестният за широката общественост Мишустин работи в руското правителство от 1998 г. През последните 10 години ръководи Федералната данъчна служба на Русия. Той беше предложен за овакантения пост от президента Путин. Предлаганите конституционни промени предвиждат прехвърляне на повече власт в ръцете на парламента и министър-председателя - пост, който Путин би поел, след като изтече настоящият му президентски мандат през 2024 г. Реформите ще бъдат подложени на национален референдум. Междувременно започна първата среща на руския президент Владимир Путин с работната група, която ще подготви предложения за промени в конституцията на Русия, предаде ТАСС. Руският държавен глава подписа вчера разпореждане за създаване на такава група и утвърди състава й. Тя се състои от 75-ма политици, законодатели, учени и обществени дейци, а нейни съпредседатели са председателят на комисията на Съвета на федерацията по конституционното законодателство и държавно устройство Андрей Клишас, ръководителят на комисията на Държавната Дума за държавното устройство и законодателство Павел Крашенинников и директорът на Института за законодателство и сравнително право към правителството на Русия Талия Хабриева.", "date": "2020.01.16", "title": "Думата одобри Мишустин за премиер на Русия"}
{"url": "https://www.24chasa.bg/novini/article/8079600", "text": "Жителите на Велико Търново и населените места от общината вече могат да заплащат местните данъци и таксата за битови отпадъци за 2020г.. Ставките за налозите върху недвижими имоти и автомобили, както и таксата за битови отпадъци остават без промяна и не са увеличени, напомнят от пресцентъра на общината.. Съобщения за дължимите суми ще бъдат изпратени в законоустановения срок, който е до началото на март. Вноските могат да бъдат направени на две части - до 30 юни и до 31 октомври. 5% е отстъпката, ако данъците върху сградите и превозните средства бъдат платени в целия им размер до 30 април. Плащанията се приемат на следните места - в централния офис на Общинска данъчна служба /ул. „Христо Караминков\" №19/ в изнесените центрове в Мол Велико Търново и в кв. „Чолаковци”, а също по електронен път, на касите на „Изипей” и Банка ДСК, чрез пощенски запис и по банков път.", "date": "2020.01.16", "title": "Търновци вече могат да плащат местните си данъци, без промяна са"}
{"url": "https://www.24chasa.bg/novini/article/8079713", "text": "Присъди от по 20 и 15 години затвор получиха двама мъже за убийство в новозагорското село Езеро, съобщиха от Окръжна прокуратура - Сливен. Двайсет години \"лишаване от свобода\" е наложил Окръжният съд в Сливен спрямо Пламен П. и 15 години \"лишаване от свобода\" спрямо Иван М., които на 12 март 2019 г. умишлено умъртвили 54-годишен мъж. Убийството е извършено с особена жестокост, като Пламен П. е действал при условията на опасен рецидив. Престъплението е извършено след скандал и употреба на алкохол. Жертвата е била бита с метална тръба и ритана в продължение на много време. Подсъдимите са се опитали да прикрият престъплението, като са оставили трупа на улицата, скрили са тръбата и изгорили вещи на убития. Наказанията, постановени от Окръжен съд - Сливен, трябва да бъдат изтърпени при първоначален \"строг\" режим в затвор. Присъдата на Окръжен съд - Сливен може да бъде обжалвана пред Апелативен съд - Бургас.", "date": "2020.01.16", "title": "20 и 15 години затвор за двама мъже за убийството в село Езеро"}
{"url": "https://www.24chasa.bg/novini/article/8079716", "text": "За по-малко от десет дни 7 души са починали от сезонен грип в Гърция, а общият брой на смъртните случаи от октомври е достигнал 8, сочат данни на Гръцката национална организация за обществено здраве, съобщи македонското издание „Плус Инфо“, цитирано от  . Регистрирани са 24 тежки случая на лабораторно потвърден грип. Повечето са имали предишни здравословни проблеми.", "date": "2020.01.16", "title": "7 починаха от грип в Гърция за 10 дни"}
{"url": "https://www.24chasa.bg/novini/article/8079752", "text": "В края на тази седмица /17 януари 2020 г./ започва зимната /семестриална/ ваканция на турските ученици. Около 18 млн. учащи се ще бъдат две седмици във ваканция до 3 февруари т.г. \"Зимна ваканция значи ски, сняг, забавления на открито, туризъм за деца и родители. През този сезон най-много са заявките за прекарване на зимната ваканция в България. На първо място е Банско, следва курортът Пампорово\". Това каза за БТА Ръфат Якупоглу, президент на туристическата компания Кошукавак туризъм, която години наред е лидер в туристическите пътувания между Турция и България. По думите му тази година очакват бум в наплива на семейства, които с децата си ще прекарат зимната ваканция в България. Предлагат се разнообразни пакетни програми с различно времетраене, които са много удобни както за семействата с деца, така и за самостоятелни туристи през уикендите. Пловдив се очертава като изходна база за посещенията в курорта Пампорово. Дългогодишният туристически бос е на мнение, че през последните години определено има засилен интерес към туристическите пътувания в България от страна на турските граждани. \"Допреди няколко години контингентът беше главно от хора, които са с корени от България и в една или друга степен са свързани със страната, познават я. Но за отбелязване е, че има значително увеличение в пътуванията на турските граждани. България се превърна в дестинация номер едно за прекарване на зимната ваканция от турските граждани. Очаквам този сезон да имаме около 10 на сто повече турски туристи в зимните курорти в сравнение с предходния сезон\", коментира Якупоглу. Според представител на туристическата компания Жоли тур заявките за прекарване на тазгодишната зимна ваканция в България са на първо място в сравнение с другите дестинации в чужбина. Фаворит е курортът Банско. Пампорово също е предпочитан заради близостта до Истанбул, посочва той. \"Хайде на ски у комшиите\" /така популярно наричат турците България заради географската близост/ - е най-често срещаното в последно време заглавие в рекламите на туроператорите. Според анкетите, факторите, които обуславят предпочитанията на турските туристи за прекарване на зимната ваканция в България, са природните дадености на първо място - ски писти, зимни условия, съоръжения, по-ниски цени от тези в европейските курорти\", писа в. \"Миллиет\". Кулинарните и културни дестинации в България също печелят голяма популярност.", "date": "2020.01.16", "title": "Стотици турци с децата си ще прекарат зимната ваканция в България"}
{"url": "https://www.24chasa.bg/novini/article/8079775", "text": "В Русе са регистрирани 11 дни с превишения на средноденонощната норма на фини прахови частици /10 микрона/ от началото на годината, съобщиха от Регионалната инспекция по околната среда и водите /РИОСВ/ в крайдунавския град. Данните са отчетени от автоматичната измервателна станция в кв. \"Възраждане\". Последните превишения са регистрирани в девет последователни дни след 7 януари. При норма от 50 микрограма на кубичен метър, стойностите са били от 52 до 145 микрограма. Източникът на замърсяване на атмосферния въздух с фини прахови частици е отоплението в битовия сектор. Неблагоприятните метеорологични условия - безветрие и мъгли, не подпомагат бързото разсейване на замърсителя, допълват от РИОСВ.", "date": "2020.01.16", "title": "Русе е 11 дни с превишения на фини прахови частици от началото  на 2020"}
{"url": "https://www.24chasa.bg/novini/article/8079799", "text": "През последните години броят на офисите в мрежата на банката, които предлагат паричните преводи на Western Union, е нараснал три пъти до над 400 локации. Пощенска банка е единствената финансова институция в България, предлагаща възможност за получаване на паричен превод директно на банкомат, достъпна на 500 устройства. Услугата важи за преводи от всички държави, в които Western Union оперира. За целта получателят на Western Union превод трябва да има дебитна карта, издадена от банката. Това е трета поредна награда, която банката получава от Western Union, първото отличие бе за бизнес развитие за 2016-а. То бе присъдено за високото качество на предлаганите услуги във всички клонове на финансовата институция в страната и за отчетения ръст на трансакциите. Пощенска банка спечели втората специална награда за иновации през 2017 г. като признание за възможността за получаване на парични преводи от Western Union чрез всички банкомати на Пощенска банка в България.", "date": "2020.01.16", "title": "Пощенска банка с награда за устойчив бизнес растеж"}
{"url": "https://www.24chasa.bg/novini/article/8080149", "text": "Четири малки деца, на възраст от четири месеца до шест години, загинаха през изминалата нощ при пожар в къщата им в западния румънски град Тимишоара, съобщава информационният сайт Зиаре. Петото дете в семейството, на 14 години, е транспортирано в болница заради натравяне с дим. В болница се намират и трима възрастни, пострадали при пожара, предава БТА. Огънят пламнал в къща с два апартамента, в която живеели девет души - четирима възрастни и пет деца. Според първоначална хипотеза пожарът е предизвикан от печка.", "date": "2020.01.16", "title": "Четири малки деца загинаха при пожар в Румъния"}
{"url": "https://www.24chasa.bg/novini/article/8080168", "text": "Вътрешното министерство на Украйна съобщи днес, че полицията е започнала разследване дали посланикът на САЩ Мари Йованович е била обект на незаконно наблюдение от неизвестни лица, преди да бъде отзована от поста през май м.г., предаде Асошиейтед прес. Преди два дни депутати от Демократическата партия на САЩ публикуваха документи, според които Лев Парнас, съдружник на Руди Джулиани, личния адвокат на президента Доналд Тръмп, разговаря с Джулиани за отстраняването на Йованович, предава БТА. Министерството заяви, че украинската полиция \"не се намесва във вътрешните политически работи на Съединените щати\". \"Но публикуваните съобщения съдържат факти за евентуални нарушения на украинските закони и Виенската конвенция за дипломатически отношения, която защищава правата на дипломатите на територията на друга държава\", се казва в съобщението. Ведомството подчертава, че целта на разследването е да установи дали има нарушения на украинското и международното право, или става дума за \"перчене и предаване на невярна информация в неофициален разговор между двама граждани на САЩ\". Министерството е поискало от ФБР съответните материали, а украинският министър на вътрешните работи Арсен Аваков е дал да се разбере, че американската страна може да участва в разследването.", "date": "2020.01.16", "title": "Украйна разследва за незаконно наблюдение над бившия посланик на САЩ в Киев"}
{"url": "https://www.24chasa.bg/novini/article/8080175", "text": "І. МЕТЕОРОЛОГИЧНА ОБСТАНОВКА: Температурите са в интервала от - 2° до + 14°С Времето над страната е предимно ясно, на места с разкъсана облачност. Слаб вятър духа в областите Варна, Добрич,Перник, Разград, София и Шумен. Пътните настилки са предимно сухи, на места мокри, по усойните и планински райони частично заледени или заснежени, обработени и проходими при зимни условия. Ограничена видимост поради мъгла: - до 50 м. в района на гр. Ихтиман /обл. София/ и с. Мъдрец /обл. Стара Загора/ - до 100 м. в района на гр. Криводол, гр. Бяла Слатина, гр. Мизия, гр. Оряхово /обл. Враца/, АМ Хемус /обл. Шумен/, гр. Плевен, гр. Карлово, с. Кърнаре /обл. Пловдив/и обл. Видин - до 150 м. в област Силистра и проход „Шипка“/ обл. Стара Загора/ - до 200 м. в района на гр. Ловеч, гр. Луковит, гр. Летница, с. Дойренци /обл. Ловеч/ и гр. Шипка /обл. Стара Загора/ ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; Област Пазарджик: Движението от км 77+887 до км 88+018 посока София се осъществява в една лента поради запълване на пукнатини в бетона около дилатационните фуги на мост на р. Тополница. Ограничено е движението в активната и аварийната ленти. Движението се извършва в изпреварващата лента и се контролира с пътни знаци. Срок 17.01.2020 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г. Движението от км 16+760 до км 19+690 в посока Варна се осъществява с повишено внимание поради ремонт в аварийната лента на виадукт при км 19+260 /Потоп/. Срок 31.05.2020 г.; Движението при тунел „Топли дол“ на км 39+150 се осъществява с повишено внимание, поетапно и в двете платна /посоки/, поради оборудване на електронна система за ползване на републиканската пътна мрежа. Срок от 08:30 до 17:00 часа на 16.01.2020 г. и 17.01.2020 г. АМ „Марица“: няма въведени ограничения. АМ „Черно море“: няма въведени ограничения. АМ „Струма“: Област София: Движението по АМ „Струма“ при тунел „Мало Бучино“ на км 8+600 се осъществява с повишено внимание, поетапно и в двете платна /посоки/ поради оборудване на електронна система за ползване на републиканската пътна мрежа. Срок от 08:30 до 17:00 часа на 16.01.2020 г. и 17.01.2020 г.; ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ – отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Троянски“ - забранен за МПС над 12 т. - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Благоевград: Движението по път I-1 Благоевград – Железница от км 367+960 до км 368+405 се осъществява с повишено внимание поради изграждане на виадукт на АМ „Струма” над път I-1. Участъкът е сигнализиран с пътни знаци. Водачите да се движат с повишено внимание и съобразена скорост, съобразно създадената организация на движение. Срок до 28.02.2020 г.; Движението в участъка Благоевград – Симитли от км 381+000 до км 382+000 се осъществява в едната лента поради ремонтни дейности на асфалтовата настилка. Участъкът е сигнализиран с пътни знаци и се регулира от сигналисти. Срок до 17.01.2020 г. Област София: Въвежда се реверсивно движение по път I-1 София – Перник при Владая а именно: - от км 276+162 до км 277+610 – всеки работен ден се обособяват две ленти в посока София от 06:00 часа до 10:00 часа, както и последния празничен ден и всяка неделя от 10:00 часа до 19:00 часа. - от км 278+576 до км 281+800 – за последния празничен ден и всяка неделя от 10:00 часа до 19:00 часа се обособяват две ленти в посока София и една в посока Перник. Срок 31.12.2020 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.02.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.06.2020 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма въведени ограничения - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2020 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2020 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма въведени ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма въведени ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. Област Пазарджик: Движението по път I-8 Пазарджик – с. Мало Конаре се извършва в една лента от км 192+435 до км 197+684 поради извършване на ремонтни дейности. Ограничено е движението в лявата лента. Движението в посока Пловдив се извършва в дясната лента при спазване изискванията на ВОД и намалена скорост, като движението се регулира с пътни знаци. Движението в посока Пазарджик се извършва по обходен маршрут: по път III-8003 през с. Мало Конаре до кръстовището с път III-3703, през с. Добровница до гр. Пазарджик. Срок до 31.01.2020 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2020 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението при км 99+095 се осъществява двупосочно в лявото платно посока Златни Пясъци поради изграждане на кръгово кръстовище. Движението се регулира от пътни знаци. Срок до 17.01.2020 Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г.; Област Бургас: Движението по път Слънчев Бряг – Бургас в участъка Ахелой - Поморие при км 211+390 се осъществява в една лента поради оборудване на стационарна контролна единица на електронната система за събиране на такси. Водачите да се движат с повишено внимание и съобразена скорост. Срок 22.01.2019 Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; Движението в участъка Обзор – Сарафово от км 175+000 до км 230+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.03.2020 г.; Път III-906: Движение по път III-906 през Дюлински проход от км 14+100 до км 32+950 в участъка Паницово – Гюльовца е ограничено за МПС над 3,5 тона поради намаления габарит на пътното платно. Срок до 31.12.2020 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 31.12.2020 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок до 31.12.2020 г.; Ремонтни дейности: Път III-539: Движението по път III-539 Средец – Айтос от км 23+900 до км 25+100 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 31.03.2020 г.; ОПУ-Варна: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 31.03.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.03.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.03.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.03.2020 г.; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.01.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.03.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.01.2020 г.; ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.01.2020 г.; Ремонтни дейности: няма въведени ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2020 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2020 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2020 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: няма въведени ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.03.2020 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.03.2020 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2020 г. Ремонтни дейности: няма въведени ограничения. ОПУ-Ловеч: Временно са въведени следните ограничения за движение на МПС: Път ІІІ-358: Движението по път III-358 Шипково – Рибарица от км 13+145 до км 32+750 е ограничено за МПС над 12 т. поради намалена видимост и снегонавяване. Срок 31.03.2020 г. Ремонтни дейности: няма въведени ограничения. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.04.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 31.07.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.03.2020 г. Ремонтни дейности: няма въведени ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 28.02.2020 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.06.2020 г.; Ремонтни дейности: Път II-63: Движението по път II-63 гр. Перник – гр. Трън от км 20+000 до км 31+000 се осъществява в една лента поради отстраняване на повредени площи в асфалтовата настилка. Водачите на МПС да се движат с повишено внимание и съобразена скорост. Срок до 22.01.2020 г.; Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г. Път III-811: Движението по път III-811 гр. Брезник – с. Пали лула от км 34+000 до км 43+000 се осъществява в една лента поради отстраняване на повредени площи в асфалтовата настилка. Водачите на МПС да се движат с повишено внимание и съобразена скорост. Срок до 22.01.2020 ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.03.2020 г. Ремонтни дейности: няма въведени ограничения. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2020 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2020 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.03.2020 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 21.01.2020 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма въведени ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 01.04.2020 г. ОПУ-Силистра: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма въведени ограничения ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2020 г. Ремонтни дейности: Път II-86: Движението по път II-86 гр. Смолян – с. Равнища при км 122+100 се осъществява в една лента поради изграждане на стационарна контролна единица ма електронна система за събиране на таксите за ползване на републиканската пътна мрежа. Срок на 17.01.2020 от 08:30 до 17:00 Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2020 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.03.2020 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.03.2020 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 28.02.2020 г. ОПУ-Стара Загора: Временно са въведени следните ограничения за движение на МПС: Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Ремонтни дейности: няма въведени ограничения. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма въведени ограничения. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2020 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2020 г. Ремонтни дейности: няма въведени ограничение. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма въведени ограничения. ОПУ-Ямбол: Временно са въведени следните ограничения за движение на МПС: няма въведени ограничения. Ремонтни дейности: Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2020 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен център на Агенция „Пътна инфраструктура”", "date": "2020.01.16", "title": "Вижте ситуацията и ограниченията по пътищата към 17,30 часа"}
{"url": "https://www.24chasa.bg/novini/article/8080148", "text": "\"През 7-те дни, в които бях задържан, аз непрекъснато бях бит, ритан, злоупотребяваше се с мен. Моля не ме връщайте в килията. Няма да се скрия и да извърша престъпление, докато съм под домашен арест\".  Това заяви пред Софийския районен съд нидерланденцът Йохан Стелингверф.  Той бе доведен с полиция в съда в 16,30 ч, след като прокуратурата внесе искане да му бъде наложена постоянна мярка \"задържане под стража\".  Йохан Стелингверф бе обвинен във вторник вечерта по второ дело за изнасилване.  По-рано, на 26 декември, той бе задържан по друга жалба на 32-годишна софиянка, но няколко дни по-късно Софийският градски съд го пусна под домашен арест. Мотивът бе, че въпреки твърденията, че е издирван за подобни престъпления, у нас няма доказателства за това.  \"Ваша чест, през изминалите две седмици бях под домашен арест и оправдах доверието, което съдът ми оказа. Никакво престъпление не съм извършил. През цялото време бях там (жилището в София, в което е под наем - б.р.). Когато полицаите идваха да ме контролират, аз винаги отварях вратата. Не наруших доверието, което ми бе оказано\", заяви холандецът.  Той живее под наем в апартамент на ул. \"Одрин\". Има удостоверение за прибиваване у нас, издадено на 2 май 2019 г. Роден е в Лайден, Нидерландия. Твърди, че се занимава с туризъм и сделки с имоти. Не  е женен. Престъплението, за което е обвинен по българския закон е тежко умишлено и се наказва със затвор от 2 до 8 години, посочи прокуратурата. Тя е представила свидетелство за съдимост, според което Йохансе води неосъждан.  Двама адвокати дойдоха в съда да защитават нидерландеца. Те заявиха, че няма обосновано предположение Йохан да е извършил престъпление.  \"Има само разпит на пострадалата унгарка, който наподобява еротичен разказ на шестокласник\", каза един от адвокатите.  В момента Софийският районен съд заседава по искането за арест. Очаква се решение. ", "date": "2020.01.16", "title": "Нидерландецът Стелингверф: Няма да се скрия, невинен съм"}
{"url": "https://www.24chasa.bg/novini/article/8080170", "text": "Засега Нено Димов остава единственият отговорен за водната криза в Перник, а прокуратурата, която разсекрети част от доказателствата по делото, е категорична - ако ексекоминистърът не беше разрешавал вода от язовир Студена да отива за промишлени нужди, до режим нямаше да се стигне.", "date": "2020.01.16", "title": "Вижте колко вода има в язовир Студена (Снимки)"}
{"url": "https://www.24chasa.bg/novini/article/8080271", "text": "Европейската комисия трябваше да обяви в края на февруари разпределението на помощите от Фонда за справедлив преход, но всъщност го направи ден след представянето на своя механизъм за финансиране на Европейския зелен пакт. Както се очакваше, Полша ще получи най-много, следвана от Германия и Румъния. Трите страни ще ползват 50 процента от помощите или 3,6 милиарда евро, съобщава платформата за устойчиви финанси и отговорни инвестиции Новетик (Novethic) Механизмът за справедлив преход предвижда подпомагане на страните да се откажат постепенно от промишлените сектори с най-големи въглеродни емисии, предаде БТА.  Целта на комисията е фондът да стане оперативен от 2021 година. От него Полша ще получи най-много средства, максималните 2 милиарда евро или 27 процента от помощите. Страната е с най-голяма заетост в добива на въглища и лигнит - около 2 милиона души. Следва Германия, която може да получи 877 милиона евро (11,7 процента от помощите). Румъния е трета (757 милиона евро), следвана от Чехия (581 милиона евро), България (458 милиона евро), Франция (402 милиона евро), Италия (364 милиона евро), Испания (307 милиона евро) и Нидерландия (220 милиона евро). В списъка на Брюксел нито една страна няма да бъде изключена. В него е предвидена минимална помощ от 6 евро на човек от населението. При разпределянето на средствата са приложени точни критерии като парниковите емисии от промишлени сектори в региони, където въглеродните емисии надвишават средните за Европа (този критерий участва в 49 процента от случаите). Взети са предвид и процентът на заетостта в тези сектори със силен въглероден отпечатък (50 процента), както и делът на производството на шистов петрол и торф. За да бъде разпределението справедливо и насочено към най-слабо развитите страни е предвидена корекция в зависимост от средния доход на човек от всяка от страните. Това обяснява защо Германия е начело, тъй като откри много въглищни централи след закриването на ядрените си реактори. Тя е на първо място по вредни емисии, но на второ след Полша по заетост в тези сектори. Неправителствените организации изразиха съжаление, че помощите не са обвързани с планове за отказ от изкопаемите енергии.", "date": "2020.01.16", "title": "Полша, Германия и Румъния получават половината от новия европейски фонд\nза борба с климатичните промени"}
{"url": "https://www.24chasa.bg/novini/article/8080291", "text": "Временно движението при км 45 на АМ \"Марица\" в посока Свиленград се осъществява в изпреварващата лента поради ПТП. Шофьорите да се движат с повишено внимание и съобразена скорост, като спазват указанията на \"Пътна полиция\". Всички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието на тел. 0700 130 20 в АПИ.", "date": "2020.01.16", "title": "Катастрофа на АМ \"Марица\", затруднено е движението в посока Свиленград"}
{"url": "https://www.24chasa.bg/novini/article/8080286", "text": "Не е нарушен законът, а има практика за нерационално използване на обществен ресурс. Това каза управителят на Националната здравноосигурителна каса /НЗОК/ Дечо Дечев по време на изслушването му от членовете на парламентарната комисия по здравеопазване. Членовете на комисията изслушват Дечев заради негови твърдения, че НЗОК плаща за едно и също лекарство на различни цени на частните и на държавните болници. Всички плащания са напълно законни, но има нужда от проверка, която НЗОК не може да извърши, добави той, цитиран от БТА. По думите му Касата плаща едно и също лекарство в различните болници с разлика до 700 процента. По закон частните болници са освободени от задължението да правят обществени поръчки, но където няма обществена поръчка, цените винаги са максималните, каза още Дечев. В отговор на въпрос дали има и други медикаменти, за които са открити подобни разлики в цената Дечев каза, че данните са налични и не са били оповестявани, защото НЗОК има информационна система, която гарантира, че не може да се плаща продукт с цена над пределната. Всички плащания, направила Касата, са в рамките на закона, подчерта Дечев и още веднъж увери, че законът не е нарушен. По-високата цена на лекарствата е проблемът, появил се преди години, когато частните болници са били освободени от обществени поръчки, допълни още той. Министърът на здравеопазването Кирил Ананиев посочи, че от предоставени данни от 27 лечебни заведения за онкологични и онкохематологични заболявания, е видно, че при 4 медикамента има голяма разлика в цените. По думите му почти всички частни лечебни заведения купуват тези четири лекарства на максималната допустима цена. Проф. Николай Данчев, председател на Националния съвет по цени и реимбурсиране на лекарствени продукти каза, че спорният медикамент в момента е с най-ниска цена в България и Словакия. Изпратили сме проверяващи в склада на притежателя на разрешението за употреба на въпросния медикамент, добави той. Едната хипотеза за голямата разлика в цената е внасяне на продукт с изтичащ срок на годност, допусна проф. Данчев. По думите му след края на проверката е възможно да се състави административен акт или да се насочи случая към по-сериозни органи.", "date": "2020.01.16", "title": "Дечев: Не е нарушен законът, а нерационално се използва общественият ресурс"}
{"url": "https://www.24chasa.bg/novini/article/8080308", "text": "Втори ден в Перник най-коментираната тема не е липсата на вода, а мръсният въздух. И днес в града са отчетени завишени стойности на серен диоксид. От РИОСВ препоръчват децата, възрастните и болните хора, ако могат да не излизат навън, предаде БНТ.  Замърсяването на въздуха със серен диоксид от вчера продължава и днес, макар и по-слабо. Най-силно е било замърсяването през нощта. Малко след 8.00 часа тази сутрин машината, с която се измерват стойностите, за кратко беше повредена и няколко часа не се показваше точната стойност. Кметът на Перник се срещна с директора на РИОСВ и обсъдиха как по-бързо да се взимат мерки при подобна ситуация. Как се отразява ситуацията със замърсяването в града и какви съвети дават специалистите? \"Желателно е децата с астма тези, които имат астматични пристъпи, които са сериозно болни, деца от детски градини и училища за вчера и днес да бъдат спрени от училище. Онова, което се препоръчва, е носенето на маски\", каза д-р Славея Гарова, главен инспектор в РЗИ Перник. \"От всички посещаващи деца само едно дойде с маска. Не сме извеждали децата навън от съображения за сигурност, но сме направили проветряване преди малко, тъй като имаме уверение, че няма проблеми днес\", коментира Михаела Ивайлова.  \"Търсенето на маски от вчера неимоверно нарасна, повече от два-три пъти. Хората бяха много уплашени вчера\", каза Аделина Доцева, фармацевт. От МОН заявиха за БНТ, че само 8 деца са отстъпвали от училище днес заради мръсния въздух. Към момента ситуацията в града е спокойна, а стойностите намаляват.", "date": "2020.01.16", "title": "Намаляват стойностите на серен диоксид във въздуха в Перник"}
{"url": "https://www.24chasa.bg/novini/article/8080320", "text": "Планираният за утре ремонт на магистралния водопровод на Шумен започна ден по-рано. Късно снощи тръбата аварира на ново място и целия град остана без вода. След като повредите бъдат отстранени, се очаква от утре следобед да започне пълненето на системата, предаде  Близо 140 000 са засегнати, защото от язовир Тича са подоснабдяват както Шумен, така и Търговище, селата Белокопитово, Дибич, Панайотово, Волово и Велики Преслав. Ден по-рано аварира водопроводът, който беше и епицентърът на цялата авария и смисълът на поправките. Днес цял ден екипите на ВиК работиха по подмяна на скъсаната тръба. В рамките на днешния ден бяха отстранени 8 аварии, бяха сменени 4 крана в помпена станция. От Регионалната здравна инспекция информираха кои са изворните чешми, на които шуменци могат да си пълнят вода. Това е по повод паметник \"Създатели на българската държава\", в парка Кьошкове, по пътя за квартал \"Дивдядово\", към селата Новосел, Кочово и Лозево. Спирането на водата в Шумен ден по-рано изненада жителите на града. Много от тях бяха предвидили за днес да се запасят с вода. Пред изворните чешми в града се извиха опашки, а фризьорските салони не са затворили, но са ограничили предлаганите услуги. Даниела Стоилова, фризьор: Нормално е да няма клиенти, след като най-неочаквано снощи беше спряна водата. Приготвили сме се, но основно ще бъдем на ножица и гребен, защото просто няма как. В детските градини, училищата и болниците са взели необходимите мерки да бъде осигурено достатъчно количество вода. \"Закупили сме по изключение еднократни чинии и чашки, заредили сме и мокри кърпи да имаме, тъй като миенето на децата е голяма част от хигиената\", каза Евгения Цветанова, ДГ „Братя Грим\" - Шумен. Заведенията са се запасили със стотици литри вода в бидони за хигиената, а за приготвянето на храната е купена минерална вода. \"В основата на този бизнес е водата, за да има качество на производство на храна, свързано е с хигиена\", каза Ивиана Стоянова, собственик на заведение. Причина за голямата авария е амортизираният водопровод. От ВиК заявиха, че за отстраняването на проблема е нужно повече време, защото по дължината на тръбата се отстраняват около 20 аварии. \"В рамките на тези 48 часа бихме могли да се справим, ако не излязат някакви непредвидени ситуации. От този водопровод зависи водоснабдяването на целия град Шумен, на селата Дибич, Панайот Волов, Белокопитово\", сподели инж. Галин Ганчев, ВиК-Шумен. По отстраняването на авариите работят 60 души, има осигурени екипи от водните дружества на Шумен и Тръговище.", "date": "2020.01.16", "title": "140 000 души са засегнати от аварията на магистрален водопровод на Шумен"}
{"url": "https://www.24chasa.bg/novini/article/8080319", "text": "Двама чужденци, за които се смята, че са помогнали за бягството на бившия ръководител на Рено-Нисан (Renault-Nissan) Карлос Гон, са били заснети от камерите на летището в Истанбул, съобщава \"Дейли сабах\". Записът и информация от разследването, за която съобщава Анадолската агенция, сочат, че американският гражданин Майкъл Т. и ливанецът Джордж Антоан З., които според твърденията помогнали на Гон за бягството, са преминали през паспортното гише на летище Истанбул, предава БТА. Според предишна информация, получена при разследването, Гон е бил откаран до частен самолет с номер TC-TSR в голям куфар за музикален инструмент на 29 декември и е пристигнал на летище Ататюрк в 5.30 ч. сутринта на 30 декември. Според полицията той е напуснал самолета пеша и е бил отведен до друг самолет с номер TC-RZA, който излетял в 5.50 ч. Както бе разкрито по-рано, Майкъл Т. и Антоан З. са отишли на летището в 6 ч. сутринта и са завършили процедурите преди излитането в 10.02 и 10.04 ч., като са отпътували със самолет на Ливанските авиолинии с номер МЕ-0266.", "date": "2020.01.16", "title": "Заснеха двама на летище Истанбул, които може да са помогнали на Карлос Гон"}
{"url": "https://www.24chasa.bg/novini/article/8080370", "text": "Министърът на здравеопазването Кирил Ананиев е изпратил писмо до НАП и до министъра на финансите Владислав Горанов да се направят проверки на лечебните заведения, както и на търговците на едро с онкологични и онкохематологични лекарства за цената, на която те се търгуват. Това съобщи министър Ананиев пред членовете на парламентарната комисия по здравеопазване, цитиран от БТА. Ще се провери и на какви цени са закупени доставените лекарства, допълни той. Връзката между НЗОК и МЗ трябва да е жива и ежедневна. Докато не се създаде новият здравноосигурителен модел, НЗОК трябва да се пази, защото се грижи за здравето на българските граждани, каза още той и допълни, че ще започне разговори с всички политически сили, за да се намери приемлив модел за хората и за експертите в системата. Ананиев каза още, че предложението за изменение и допълнение на Закона за обществените поръчки, според което частните, държавните и общинските болници ще бъдат поставени при равни условия, вече е при министър Владислав Горанов.", "date": "2020.01.16", "title": "Предстоят проверки на лечебни заведения и търговци на едро на лекарства"}
{"url": "https://www.24chasa.bg/novini/article/8080395", "text": "Американката Лора Касидей изгради специално старопиталище за възрастни котки в дома си, където да изживеят щастливо последните дни от живота си, пише в. \"Метро\", цитиран от БТА.  Благородната 29-годишна жена не могла да свикне с мисълта, че в родния й град Балтимор старите и болни писани се приспиват, заради липса на място в приютите за животни. Сега Лора и съпругът й Коуди приемат на ротативен принцип до 10 котки в дома си, а на останалите домашни любимци от третата възраст им търсят осиновители. Досега семейството е помогнало на над сто котки, откакто се ангажирало с тази дейност преди пет години. Но тъй като е много трудно да се пласират стари животни, Лора Касидей, която е маркетинг мениджър, използва различни рекламни трикове, за да намери нов дом на възрастните писани. За всяка от тях тя търси личностна характеристика, снима ги в тоалети и т.н. Дебелите котки се рекламират като двойнички на закръглената рапърка Лизо. Настанените в старопиталището на Лора щастливци се радват на всякакви грижи, на ветеринарни прегледи, на играчки и добра храна в последните дни от живота си.", "date": "2020.01.16", "title": "Американка приема възрастни котки в дома си, превърнат в старопиталище"}
{"url": "https://www.24chasa.bg/novini/article/8080410", "text": "Президентът на Сърбия Александър Вучич изпрати днес поздравления на новия премиер на Руската федерация Михаил Мишустин и изрази увереност, че двете страни ще продължат развитието на многовековните приятелски отношения, предаде Танюг. Вучич е изтъкнал, че Сърбия е благодарна на Русия за активната подкрепа на сръбските държавни и национални интереси, особено в Обединените нации и други международни организации, в които Сърбия защитава своята териториална цялост и суверенитет, както и своята независимост и свободолюбива традиция, предава БТА. Уверен съм, че с обща работа ще продължим развитието на многовековните приятелски отношения между Сърбия и Русия, като и между сръбския и руския народ, заявил Вучич. Сръбският президент е изпратил писмо и до досегашния председател на правителството на Руската федерация Дмитрий Медведев, в което му благодари за дългогодишното коректно сътрудничество, което е имал като премиер и като президент.", "date": "2020.01.16", "title": "Вучич: Благодарни сме на Русия за активната подкрепа"}
{"url": "https://www.24chasa.bg/novini/article/8080435", "text": "Нидерландецът Йохан Стелингверф да бъде задържан незабавно и отведен в ареста, разпореди съдията от Софийския районен съд Гюляй Кокоева.  Чужденецът бе обвинен на 15 януари т. г. по второ дело за изнасилване на унгарка. Според прокуратурата Йохан е правил секс с нея против волята й, след като я привел в безпомощно състояние с алкохол и опиати.  Според съда има опасност Йохан да извърши ново престъпление и да се укрие, тъй като договорът му за наем на жилище в София изтича на 18 януари.  От доказателствата по делото ставало ясно, че унгарката е дала описание на мъжа, който я е изнасилил, което съвпада с външния вид на нидерландеца. Посочила малкото му име, описала подробно обстановката и разположението на стаите в жилището му. Жертвата разказала, че на моменти е била в безсъзнание и е молила Йохан да спре. Според съда тя е била убедена и примамена да отиде в жилището на чужденеца. Имало данни за физическо насилие, но не и обвинение. Стелингверф отрича.  Съдът му даде възможност да посочи човек, свой близък, който да бъде уведомен за ареста. Йохан съобщи телефонен номер на български оператор на жена с име Джесика.  Решението за ареста му може да се обжалва пред Софийския градски съд. Ще го направим, заяви адвокатът на Стелингверф Драгомир Александров. ", "date": "2020.01.16", "title": "Върнаха в ареста нидерландеца, обвинен в изнасилване"}
{"url": "https://www.24chasa.bg/novini/article/8080493", "text": "Заместник на Нено Димов в Министерството на околната среда и водите е дал съгласие за трансграничен превоз на 25 хил. тона отпадъци от Италия до България. Това става ясно от съобщение на прокуратурата в четвъртък. Решението е от 6 декември 2019 г. Зам.-министърът е бил оправомощен от вече арестувания си шеф. Част от тези боклуци са намерени на площадката в Плевен на Нова година. Тогава разследващите действаха по сигнал и намериха 9 хил. тона отпадъци в склад и двор в индустриалната зона на града. Оказа се, че много от балите са скъсани, а съдържанието им - разпиляно. Вече е ясно, че фирмата, стопанисвала площадката, не е имала съоръжения за отработването им, на обекта няма вода и работници по трудов договор. Предполага се, че това е било само временна спирка за тоновете италиански отпадъци, които е трябвало да се изгорят. Тогава разследващите изпратиха и запитване до Италия, за да стане ясно дали тези отпадъци са от партидата, която карабинерите задържаха във влакова композиция, пътували за България. Главният прокурор Иван Гешев е сезирал министъра на околната среда и водите по случая. Поискал е възобновяване на производството по издаване на разрешението за трансграничен превоз, защото е незаконосъобразно. Тримата заместници на Нено Димов са Атанаска Николова, Красимир Живков и Николай Кънчев. От прокуратурата отказват да посочат кой от тях е подписал разрешението. Проверка на “24 часа” показа, че ресорният зам.-министър, който отговаря за отпадъците, е Николай Кънчев. Освен това и той е от квотата на Обединени патриоти, както и Нено Димов.  “В МОСВ не е постъпвало заявление за съгласие за превоз на отпадък с жп транспорт от Италия за България. Нямаме информация дали е предназначен за България. Италия не ни е уведомила нищо”, каза Нено Димов в парламента в отговор на въпрос от опозицията на 18 декември. Сега обаче прокуратурата се позовава на документ, издаден 12 дни по-рано от негов заместник. Заради нарушението при издаването на документа Иван Гешев е възложил на Върховната административна прокуратура да сезира новия министър на околната среда и водите Емил Димитров, за да извърши проверка по случая и да поправи грешката на предшественика си. В четвъртък премиерът Бойко Борисов разпореди до другата седмица да се подготви мораториум за вноса и износа на боклук в страната, докато не е сигурно, че всичко е изрядно. По-рано през деня главният прокурор нареди на МВР и ДАНС да направят още по-голяма проверка, свързана с отпадъците. От 6 януари започна разследване на всички фирми, които внасят, съхраняват и горят боклуци. От днес проверката се разширява и за отпадъците, които се съхраняват в зоните на всички мини, които вече не се експлоатират. МВР и ДАНС трябва да установят колко са те, къде се намират и да съберат данните за последния концесионер, ползвател или рекултиватор. Трябва да се разкрие и произходът на боклуците, които се съхраняват там, включително и дали са били предмет на трансграничен превоз. Ако се получат данни за извършени престъпления, прокуратурата ще води наказателни дела срещу виновните.", "date": "2020.01.16", "title": "Заместник на Нено Димов разрешил внос на\n25 000 т боклук от Италия, Гешев иска отмяна"}
{"url": "https://www.24chasa.bg/novini/article/8080506", "text": "Не сме обсъдили как ще гласуваме при вот на недоверие, какъвто още няма, каза пред   лидерът на НФСБ Валери Симеонов. Виждате динамиката е много голяма и в парламента, и при откриването на новия парламентарен период, оставката на Нено Димов, назначаването и предлагането на негов заместник, което стана вече факт, продължи той. \"Ние изразихме своята позиция, че не по този начин трябва да се потушава общественото напрежение и да се опитваме да разсеем напрежението, защото естествено, че арестът на министъра, който е от нашата квота, квотата на колегите от ВМРО, по никакъв начин няма да пренесе за каквато и да била промяна за състоянието на язовира в момента, както е на водоподаването, но от друга страна неговата вина аз бих определил не като лична, а по-скоро като механична, едно много малка част от вината на длъжностните лица, които са подготвили тези графици\", каза Симеонов.  По думите му тези неща не са се обяснили на хората. Просто по един установен начин за потушаване на общественото напрежение, се набеляза една жертва и по този начин най-ниските страсти на част от обществото бяха удовлетворени, каза Симеонов. \"Практиката до момента показва, че хвърлянето на оставки има своя ефект, но аз не мисля, че то има ефект сред по-интелигентните хора и сред нормалните граждани\", коментира Симеонов. Според Симеонов разследването за вината на Нено Димов е тръгнало с прекалено много шум и напрежение, много грешни данни са били изкарани. \"Специализираната прокуратура още в началото заяви доста неверни неща, например, едно от тях беше, че язовирът бил собственик на МОСВ. Това даже не можаха да разберат, че не е собственост на МОСВ\", каза още Симеонов. ", "date": "2020.01.16", "title": "Симеонов: Не сме обсъдили как ще гласуваме при вот на недоверие, какъвто още няма"}
{"url": "https://www.24chasa.bg/novini/article/8080525", "text": "Риболовци алармират за възможност водата в язовир „Студена“ да бъде отровена. Причината за това е, че рибата от язовира не е преместена, а водата продължава да намалява, предаде  И по закон, и според риболовците, при пресушаване на воден обект, рибата трябва да бъде преместена. До момента това не е направено. От централната рибно-опазваща организация рибата е трябвало да бъде извадена в края на месец декември. А замръзналата вода в язовира на практика прави ваденето на рибата невъзможно. Очаква се ледът да се стопи в края на февруари или началното на март. Риболовците се надяват дотогава да няма умряла риба и отравяне на малкото останала вода във водния басейн. Преместването на рибата трябва да се направи от ВиК-Перник, съгласувано с екоминистерството и под контрола на агенцията по рибарство и аквакултури. Директорът на ИАРА Галин Николов обясни, че няма научни изследвания и не се знае какво е реалното количество риба, която е в язовира. От министерството отказаха коментар, защото ВиК дружеството не е поискало съгласуване с тях. От ВиК-Перник заявиха, че нямат специалист, който да прецени има ли нужда рибата да бъде извадена. Има ли опасност водата на язовира да бъде отровена? Темата продължава утре в предаването \"Тази сутрин\".", "date": "2020.01.16", "title": "Риболовци предупреждават: Водата в язовир „Студена“ може да бъде отровена"}
{"url": "https://www.24chasa.bg/novini/article/8080654", "text": "Фермерите да получават с 25% по-висока субсидия за първите 50 крави или биволи и 200 овце майки или кози майки по схемите за обвързано подпомагане на животни през тази година. Това гласят промените в наредбата за условията и реда за прилагане на схемите за директни плащания, публикувана за обществено обсъждане. Променя се и възрастта на женските биволи, допустими за подпомагане - на 27 месеца и повече. Въвеждат се и облекчения в изискването за мляко, според които стопаните ще трябва да доказват реализация от 1500 кг вместо сегашните 2000 кг. Промените се отнасят за животни, които се отглеждат по биологичен начин. Така се уеднаквявал подходът, тъй като в момента по-ниски добиви спрямо конвенционалното производство удостоверяват и кандидатите по схемите за обвързано подпомагане за плодове и зеленчуци със сертифицирано биологично производство. По време на теренните проверки в плодовете и зеленчуците от министерството ще контролират за спазването на минималните агротехнически мероприятия, ще проверяват и площите, заявени за подпомагане на култура, несъответстваща на актуалния начин на трайно ползване земята. От тази година се добавя ново изискване, според което междинните култури трябва да бъдат засети преди 1 септември. А периодът за задържането им на полето за изпълнение на изискванията за екологични площи става от 1 семтември до 1 ноември на годината на кандидатстване. В момента срокът е с един месец назад - от 1 октомври до 1 декември. От земеделското министерство обясняват, че промените са в резултат на проведено допитване до земеделски стопани, направено през юли. То показало, че 82,4% от фермерите са на мнение, че периодът септември - ноември е по-подходящ предвид националната специфика на страната. Предвиждат се и промени в наредбата по схемата за плащане за памук, според които трябва да се предоставят единствено официалните етикети от опаковките на семената, използвани за посев, тъй като те може да бъдат проследявани благодарение на уникалните си номера. Изискването за сертификатите отпада, тъй като за разлика от етикетите, на тях се издава номер за цялата партида. Същото изискване се въвежда и за тези, които отглеждат коноп. Те ще предоставят оригиналните етикети от използваните семена, които фонд “Земеделие” ще маркира и после ще ги връща на стопаните. Променят се и условията и редът за подаване на заявления за плащанията за други райони, засегнати от специфични ограничения.", "date": "2020.01.16", "title": "25 % по-големи субсидии за дребни фермери (Обзор)"}
{"url": "https://www.24chasa.bg/novini/article/8081341", "text": "Френският крайнодесен лидер Марин льо Пен обяви намерението си да се кандидатира на президентските избори във Франция през 2022 г., предаде Асошиейтед прес. \"Решението ми е взето\", заяви тя днес, докато отправяше пожеланията си за новата година. Льо Пен посочи, че предлага \"голямата алтернатива, която ще направи така, че страната отново да си стъпи на краката\", и която ще създаде \"национално единство\", предава БТА. На изборите през 2017 г. тя стигна до балотаж, но загуби тежко от Еманюел Макрон, който в момента се намира в разгара на един от най-тежките периоди за президентското си управление. Льо Пен отбеляза, че кандидатурата й трябва да бъде одобрена от конгреса на партията й \"Национален сбор\" през 2021 г., нещо което по думите пред телевизия Бе Еф Ем на Жордан Бардела, изгряваща звезда в партията и европейски депутат, не би трябвало да бъде проблем. Що се отнася до толкова ранното обявяване на кандидатурата й, той заяви, че това изпраща на Франция \"послание за надежда\". Преди местните избори през март Льо Пен се опитва да привлече разочаровани избиратели от център-дясното и дори от крайната левица, отбелязва Асошиейтед прес.", "date": "2020.01.16", "title": "Марин льо Пен ще се кандидатира за президент на Франция"}
