{"url": "https://www.24chasa.bg/novini/article/6670970", "text": "          Филм, на който се вижда как цистерни с гориво прекосяват почти цялата страна, но без те да са отчетени в Българската акцизна централизирана система (БАЦИС), е бил показан на депутатите от комисията за борба с контрабандата. Това е станало на заседание на комисията на 16 ноември 2017 г. Тогава в присъствието на главния прокурор Сотир Цацаров е бил разглеждан докладът на ДАНС за открити слабости в митническата система, който и БСП, и ГЕРБ настояват да бъде разсекретен. Фимът е бил част от въпросния документ. Горивото било докарвано с танкери на митнически складове по река Дунав или Черно море. Общо такива в България има осем и за тях няма изискване за измервателни уреди, както е при данъчните складове. Щом в митнически склад пристигне акцизна стока, се вика митничар, който да я провери. Доставените горива са товарени на цистерни и след това са транспортирани до данъчни складове във вътрешността на страната. На съответните дати, в които са ставали доставките, обаче се оказало, че няма регистрирани такива превози в БАЦИС, въпреки че тя трябва да отчита всяко движение на акцизни стоки Именно това е основният извод в доклада на ДАНС - че данните в системата на митниците може да бъдат манипулирани. Както “24 часа” писа, спецслужбите са установили международна хакерска група, създала специален софтуер, с който е пробивала БАЦИС. При хакването на системата, което е траело от 15 мин до няколко часа, са извършвани нерегламентиран транзит и контрабанда на акцизни стоки. Установено било, че броят на липсващите или манипулираните записи е над 300 000. Щетите само за 2015 г. са за пропуснати приходи от акцизи за 10 млн. лв. В момента се разследват щетите за 2016 и 2017 г., които се очаква да бъдат по-големи. Под подозрение са 65 фирми, повечето от които кухи. В доклада на ДАНС се посочва, че има големи пропуски при търговията с горива и постъпленията от акциз и ДДС от тях. В доклада са описани схеми за укриване на ДДС с участието на лицензиран складодържател, който има реална дейност, фирми буфери и компания получател, която има бензиностанции. Посочва се, че неплащането на ДДС позволява намаляване на цената за крайния потребител, а печалбата идвала от големия оборот. Тъй като според експертите тези схеми изисквали покровителство от високо ниво, било търсено съучастие на митнически служители до равнище зам.-директор на агенцията към хакерските намеси в БАЦИС. В доклада се допуска, че е създадена цяла система, с която да се манипулира информацията от системата към централата на митниците в София, както и специално техническо оборудване за манипулиране на данните от измерителните уреди в данъчен склад, проверено от МВР. На секретното заседание на комисията е станало ясно, че вносно гориво е претоварвано в цистерни с двойно оборудване и е поемало към различни точки на страната. Все още се чака отговор от партньорски служби за произхода и пътя на това гориво. Имало оперативни данни, че част от горивата е трябвало да стигнат до данъчен склад в Нови Искър. Допусканията на експертите са, че загубите за бюджета възлизат на 1 млрд. лв. годишно. След като докладът стига до кабинета на премиера Бойко Борисов, е сформирана работна група. В края на юли 2017 г. тя праща официален доклад до министъра на финансите, че въпросните слабости са отстранени. След като приключва представянето на доклада на ДАНС, депутатите от комисията срещу конрабандата са разисквали документа. Председателят на комисията Емил Димитров (“Обединени патриоти”) пита главния прокурор за случай, при който е установено, че от данъчен склад е имало манипулация на данните, подавани към БАЦИС. Това било докладвано от службите на едно от заседанията на комисията. Димитров се обръща към Цацаров с въпрос дали има информация за този случай и дали лицензът на въпросния склад е отнет. Цацаров отговаря с уточняващ въпрос дали Димитров говори за случай в Русе. ( Главният прокурор допълва, без да назовава конректно име на компания, че в Русе няма открита система за манипулиране, но са хванати цистерни с двойно дъно. В едната част се превозвали горива с платени данъци, а в другата такива, за които нямало документи. Цистерната разтоварвала на бензиностанции, които спазват законовите изисквания, и на други бензиностанции, които работели на черно Цацаров казва още, че наблюдаващият прокурор по това досъдебно производство от Специализираната прокуратура е подготвил предложение лицензът на този производител да бъде отнет. Емил Димитров заявява, че е доволен от отговора на Цацаров, тъй като, щом е установено, че има система за двойно счетоводство или за двойно заприходяване на легални и нелегални горива и продажбата им, е ясно, че лицензът трябва да бъде отнет. Мартин Тинчев (ГЕРБ) пита главния прокурор дали има производство за разтоварване на горива от танкер в митнически склад във Варна, които след това са стигнали до данъчен склад в Нови Искър. Цацаров отговаря, че производството е изпратено по компетентност на Окръжна прокуратура - Варна, тъй като като краен получател на горивата е варненска фирма. От дискусията в комисията става ясно, че това е “ВМ петролеум”, собственост на зам.-председателя на парламента Веселин Марешки В дискусията се включват и депутати от БСП - Драгомир Стойнев и Стефан Бурджев. Стойнев заявява, че е станало ясно, че от контрабандата на горива бюджетът губи годишно по 1 млрд. лева. И иска да разбере какви действия са предприети относно проблемите с БАЦИС, след като докладът е стигнал до премиера. На това шефът на митниците Георги Костов отговаря, че след като са получени “тревожните констатации от ДАНС за БАЦИС”, веднага по разпореждане на премиера е създадена работна група. В края на юли 2016 г. в официален доклад до министъра на финансите се посочва, че въпросните слабости са отстранени. Относно самата информационна система Костов казва, че тя няма претенции за съвършенство и пред митниците стои предизвикателството всеки констатиран пропуск и слабост да бъдат отстранени своевременно. Стефан Бурджев пък пита дали това бездействие от страна на държавата не е вързано и с някаква негласна парламентарна подкрепа. А Емил Димитров репликира, че този 1 млрд. загуба е от много години. На заседанието на комисията Сотир Цацаров поставя друг въпрос - защо се допуска по закон съществуването на митнически и данъчни складове Това давало възможност да има реална ситуация с гориво, което се разтоварва от танкер на цистерни, а след това да се измери количеството в склад, който се намира на 200 км във вътрешността на страната. “Какво се тегли и как се губи, никой не може да каже. Това е нещо, което трябва да бъде решено законодателно”, казва главният прокурор. Той поставя и темата за т.нар. ведомствени бензиностанции и защо за тях има толкова много облекчения и те не отговарят на изискванията, които има за другите бензиностанции. Според Цацаров ведомствени бензиностанции трябва да има само като цистерни, които зареждат земеделските производители, тъй като те няма как да отидат с комбайните до редовна бензиностанция. Цацаров дава и пример, че в деня на заседанието на комисията в акция на окръжната прокуратура, ДАНС и Икономическа полиция в Пловдив са заловени 100 хил литра горива без никакви документи за тях. Те се продавали в бензиностанции в Пловдив, Хасково и на ГКПП Капитан Андреево. Открити са и 750 хил. евро, резултат на тази дейност. В края на заседанието на комисията председателят на газовата и петролна асоциация Валентин Златев казва, че са давани примери за престъпления, но няма наказани. Всъщност именно след сигнал на асоциацията, внесен до главния прокурор в края на 2015 г., започна проверката и се стигна до секретния доклад на ДАНС. ", "date": "2018.01.18", "title": "Показали на депутати филм как цистерни с гориво пресичат страната, но системата на митниците не ги засича"}
{"url": "https://www.24chasa.bg/novini/article/6670742", "text": "82-годишен софиянец е видял един от атентаторите срещу Алексей Петров десетина дни преди покушението срещу бившата барета. Килърът дебнел в двора на пенсионера, скрит в шумата, бил с камуфлажни дрехи и направил знак на възрастния човек да мълчи. Това стана ясно при разпита на Петър Куюмджиев. Той бе един от свидетелите, разпитани на първото заседание по делото за атентата. То се гледа в Софийския градски съд (СГС). Петров бе обстрелван с два гранатомета на 29 октомври 2015 г. Той се размина на косъм със смъртта само защото мерцедесът му бил брониран. Единственият подсъдим за покушението е 49-годишният украинец Роман Логвиненко. Според прокуратурата той е организатор на атентата, намерил е гранатометите и е набавил колите, с които се придвижвали атентаторите. За изпълнители на покушението са сочени сънародниците му Артьом Темпински и Максим Чорни. Те се издирват от Интерпол. “Чух два силни гърмежа, голям черен предмет удари колата вляво, а вторият гръм я разклати и пукна панорамното стъкло. Автомобилът, който има различни системи за сигурност, влезе в авариен режим”, разказа шофьорът на Петров Стефан Борисов. Двамата с шефа му се погледнали и се попита ли взаимно какво става. “Тогава си казахме: Май ни гръмнаха”, обясни Борисов. На делото бяха разпитани и трима свидетели, които чули гърмежите и веднага след тях видели двама маскирани мъже да изскачат от храстите и да се качват в червен “Опел Астра”. Логвиненко отново поиска обвинителният акт срещу него да бъде върнат на прокуратурата, защото открил противоречия. Досега той бе връщан два пъти. При третото искане съдът обяви, че грешките са отстранени.", "date": "2018.01.18", "title": "Мъжът, гърмял с РПГ по Алексей Петров, го дебнел  в съседен имот, дядо го видял"}
{"url": "https://www.24chasa.bg/novini/article/6670823", "text": "Военните хеликоптери да се ремонтират и преоборудват, за да могат да се използват за линейки и пожарни. Това разпореди премиерът Бойко Борисов преди правителственото заседание днес. “Имаме хеликоптери, които може да се използват изцяло за Бърза помощ. Имаме хеликоптери, които може да преоборудваме за горски пожари. Ще ги карат военните, така че хем ще натрупват допълнителни летателни часове, хем ще тренират, хем в същото време ще вършат работа и ще спасяваме човешки животи”, отсече премиерът. Той уточни, че техника има, но тя не се поддържа. Според него не е нужно да се купуват нови хеликоптери, какъвто вариант военният министър Красимир Каракачанов лансира наскоро. Борисов се ангажира правителството да намери средства за поддръжката на тези, които сега не летят. В сряда е имало среща за състоянието на хеликоптерите при Каракачанов. Той ще направи предложение да се сформира междуведомствена работна група, в нея ще има и експерти от здравното министерство. Ще се изготви финансов разчет колко ще излязат ремонтът и преоборудването на хеликоптерите. Правителството одобри и националния план за заетостта за тази година. В него е разписано, че 18 000 безработни ще започнат работа, като за целта държавата е предвидила 73 млн. лв. Освен това заплатите на младежите, включени в програма “Старт на кариерата”, ще се повишат от 550 на 600 лв., а на младежките медиатори към общините – от 580 на 630 лв., а на психолозите и мениджърите – от 600 лв. на 650 лв.", "date": "2018.01.18", "title": "Дават стари военни хеликоптери за линейки и пожарни (Обзор)"}
{"url": "https://www.24chasa.bg/novini/article/6670818", "text": "Премиерът Бойко Борисов изпрати вицепремиера Валери Симеонов да говори с екозащитниците и да им обясни, че в Пирин ще се строи само втори лифт. “Това е нашата позиция - много точна, много ясна, много зелена. Изцяло свързана с опазване на околната среда. Не става въпрос за хотели, чайна не може да се направи, тоалетна не може да се направи. Това им обяснете още веднъж”, заръча Борисов в началото на правителственото заседание в четвъртък. Той обясни, че единствената цел е да се улесни качването на скиорите, сноубордистите и всички останали в планината и да се намали замърсяването. “Поел съм ангажимент към “Зелените”. Важно е да знаят, че по-зелено правителство от нашето няма. Ще забраним движението на автомобили нагоре, така че няма да е нужно да се поддържа пътят, да се осолява и да гинат дървета”, казва Борисов. Екоминистърът Нено Димов повтори, че оспорваното от природозащитниците решение на правителството за промяна на плана за управление на парк “Пирин” разрешава строежи само на ски съоръжения върху буферната зона, която е 2% от територията на парка. Той подчерта, че държавата полага сериозни грижи за парка, като през последните години се е увеличил прирастът на гора. Димов обеща, че ще се направи преглед за състоянието на дърветата около пътя заради движението на автомобили в планината. “Има една просека унищожени дървета, която е по-голяма от евентуалната бъдеща, която ще се прави за новия лифт”, включи се и вицепремиерът Валери Симеонов. Той също подчерта, че ще се прави единствено нова кабинка. “Добре е това да го казваме, да го повтаряме, за да не се спекулира. Никакво строителство няма да има, защото и законът, и планът за управление го забраняват”, каза още Симеонов. Той подчерта, че зимният туризъм в курорта не може да се задушава повече.", "date": "2018.01.18", "title": "Борисов прати Симеонов при зелените да обясни за Банско (Обзор)"}
{"url": "https://www.24chasa.bg/novini/article/6670798", "text": "Христо Ботев - това е България, а без Христо Ботев нямаше да има България. Така председателят на Народното събрание Цвета Караянчева мотивира големия смисъл и цел на честванията на 170 години от рождението на великия поет и революционер. Кметове, политици, научни светила, медийни хора се събраха в парламента, за да обменят идеи как да почетем Ботев. “Важното е децата и младите хора да бъдат въвлечени в тази идея”, смята г-жа Караянчева, която е патрон на честванията. Специален сайт, на който ще бъдат отбелязани най-важните събития през цялата година, ще заработи до седмици. 291 училища, които носят името на Христо Ботев, ще се съберат на национален събор. Координаторът на инициативния комитет - кметът на Карлово Емил Кабаиванов, очаква още идеи към изложбите, конкурсите за есета и стихотворения. Три нови паметника на Христо Ботев - във Велико Търново, Русе и Силистра, ще се появяват тази година. Емблематичният паметник на поета обаче в центъра на Враца е с над 70 пукнатини, разместени гранитни плочи, стълбовете с осветление се клатят. Това научиха от кмета на Враца Калин Каменов вицепремиерът Красимир Каракачанов, министърът на културата Боил Банов. “24 часа” заедно с Книгоиздателска къща “Труд” готви уникално издание - тефтерче със записките на Ботев. То ще излезе в края на март в две части - фототипно издание на оригинала и разчетения текст от проф. Николай Жечев и Цветолюб Нушев. Заедно с това към училища и читалища ще тръгне ново издание на публицистиката и писмата на Ботев. “Приех да бъда патрон на тази инициатива, защото преди 170 г. в поробена България се ражда един от най-светлите умове - авантюрист и пророк, безумец и спасител, знаменосец за правда, изключително мъдър за възрастта си. Той изумява с ораторска дарба, политически гений с нечовешка дързост и чутовен промисъл. Нека не забравяме Ботевото верую - българският народ е способен сам да гради бъднините си”, заяви Караянчева. “Да наречем випуска на Военна академия и военното училище “ботевски”, предложи началникът на отбраната ген. Андрей Боцев.", "date": "2018.01.18", "title": "291 училища с името Христо Ботев ще са  център на 170-годишнината на великия поет и революционер (Обзор)"}
{"url": "https://www.24chasa.bg/novini/article/6670722", "text": "Две сравнително малки общини, в които обаче има развита енергетика - Раднево и Козлодуй, бият по средни заплати големи индустриални центрове в България като Пловдив, Варна, Стара Загора. А заплатите в Козлодуй изпреварват дори тези в столицата Това показват  В Раднево и близкото до него Гълъбово са разположени най-големите мини в страната - “Марица- изток”, и най-големите тецове, които произвеждат почти половината от тока в България. Средната заплата в Раднево например е 1053 лв. и това класира общината на трето място след Козлодуй и столицата. В община Козлодуй според изследването средната заплата е 1465 лв., докато в столицата е 1174 лв. ( .)Това се дължи изключително на атомната централа, в която и за която се труди половината от работоспособното население на общината - 4900 човекаот общо 10 000. В самата централа средната заплата е около 2000 лв., а в някои специфични дейности достига дори 3104 лв., но все пак такива заплати получават сравнително малко хора, е отбелязано в изследването. Все пак средната за община Козлодуй заплата е с 25% по-висока от втората за страната и с около 66% над средната за България. Разликата с Хасково, който е икономическият център с най-ниско средно възнаграждение, е над 2 пъти. Анализът на ИПИ определя двайсет икономически центъра в страната, в които се правят 85% от продукцията на България и които привличат работната ръка от околните общини. Тези центрове обаче далеч не съвпадат с големите областни градове и нямат връзка с административно-териториалното деление на страната. Освен София, Пловдив, Варна, Бургас, Стара Загора, Русе, Велико Търново, Благоевград и Плевен сред развитите икономически центрове са и Козлодуй, Раднево, Севлиево, Сопот, Казанлък, Търговище, Шумен, Пазарджик, Ямбол и Хасково. В тези градове има развита промишленост, което кара над 10% от населението на околните общини да пътуват всеки ден на работа дотам и обратно. Освен това всички те заедно привличат 81% от чуждите инвестиции в страната и в тях се правят три четвърти от всички разходи в държавата за дълготрайни материални активи. Другата им характерна особеност е, че безработицата в тях е много ниска. Рекордът в това отношение принадлежи на София с нейните едва 3,5% безработица. В Севлиево е 4,9%, а във Велико Търново - 4,2%. От изследването на ИПИ излиза, че тези 20 икономически центъра се събират върху едва една трета от територията на страната, макар че в тях живее над половината от населението на България. Другата характерна особеност е, че между икономически развитите центрове в Южна България има връзка и те са много близо разположени, почти преливайки се един в друг. Общо-взето, следват трасето на магистрала “Тракия”. Докато в Северна България икономически развитите центрове са като острови и почти нямат връзка помежду си. Там са Плевен, Козлодуй, Русе, Велико Търново, както и Варна, която е много близо до Добрич, Шумен и Търговище “Това навежда на мисълта, че икономическите центрове се обособяват около добри пътни артерии и че магистралите са част от решаването на проблеми, свързани с икономическото развитие”, каза при представянето един от авторите на изследването - старши икономистът на ИПИ д-р Десислава Николова. Според нея с изграждането на магистрала “Струма” е напълно възможно и Югозападна България да развие повече близко разположени силни икономически центрове, защото в момента там силно развит е единствено Благоевград, който привлича работната ръка от съседните Симитли и Кочериново. Хасково например според Николова дължи развитието си през последните няколко години почти изключително само на магистрала “Марица”. Според Николова постепенното сближаване между икономическите центрове в Южна България няма нищо общо с парите, които евентуално са дошли в тези региони по линия на европейските програми за сближаване. Перник е общината с най-силно развита нетна трудова миграция в страната, т.е. най-голям дял от населението ѝ пътува всеки ден навън - предимно до София, за да работи. В същото време самата община Перник привлича работна ръка от съседните на нея общини и това прави софийския икономически център най-големия в страната. Според изследването там към края на 2015 г. са произвеждани 43% от общата продукция в страната, докато четири години по-рано продукцията е била с 1 процентен пункт по-малко - 42%. Центърът около Пловдив, който е вторият по големина в страната, обхваща 12 общини и в него се генерира една десета от производството в България. Този център, който почти се е слял с Пазарджик, отбелязва едни от най-високите темпове на растеж през последните 5 години. През 2015 г. например там се е произвеждала с 39% повече продукция в сравнение с 2011 г. Това е вторият най-голям ръст след този за икономическия център около Русе, където за същия период е бил 40%. Според изследването на ИПИ Стара Загора, в която има цели четири икономически развити центъра - Стара Загора, Сопот, Казанлък и Раднево, се оформя като естествен индустриален център в Южна България. Ако местната власт успее да разработи добре замислената индустриална зона “Загоре” по подобие на пловдивската “Тракия”, това ще превърне областта в отделна нова инвестиционна дестинация, което ще задържи много работна ръка в региона, както това стана с Пловдив, се казва в изследването.", "date": "2018.01.18", "title": "Раднево бие по заплати Пловдив, а Козлодуй - София (Обзор)"}
{"url": "https://www.24chasa.bg/novini/article/6670956", "text": "Макрон и Мей подписаха договор за контрол на имиграцията между Франция и Великобритания, съобщи Франс прес, цитирана от БТА. Лондон ще даде още 50 милиона евро за граничния контрол в Кале. Френският президент Еманюел Макрон и британският премиер Тереза Мей казаха, че двете страни подписали договор за по-добра охрана на общата си граница и по-хуманно отношение към мигрантите, предаде Асошиейтед прес. Макрон съобщи, че документът, наречен Договор от Сандхърст, е бил подписан от министрите на вътрешните работи на двете страни на днешната двустранна среща на върха, състояла се в британската Кралска военна академия \"Сандхърст\". По думите на френския президент споразумението предвижда да се съкрати времето за разглеждане на случаите на мигрантите, които се събират в северното френско пристанище Кале с надеждата да стигнат до Великобритания, и така процедурите по отношение на тях ще са по-хуманно и по-ефикасни. Въпросът за границата е общо предизвикателство и заедно ще успеем да го решим, каза Макрон. Двамата лидери потвърдиха, че Великобритания се е съгласила плати 44,5 милиона лири (50 милиона евро) за укрепване на сигурността по морската граница между двете страни, минаваща по Ламанша. Средствата ще се използват за изграждане покрай шосето в района на Кале на ограда, дълга 1 км, която да защитава отиващите в пристанището камиони от проникване на нелегални мигранти. Предвижда се и монтиране на видеокамери за външно наблюдение в пристанищата на Кале и може би в Дюнкерк, съобщи ТАСС. Франция иска също Обединеното кралство да приема повече мигранти от Кале, особено непридружени деца, но по този въпрос на пресконференцията не беше съобщено нищо. \"С днешната инвестиция, за която се споразумяхме, ще направим границите на Обединеното кралство още по-сигурни\", каза Мей. Лондон заяви и че ще изпрати три хеликоптера \"Чинук\" на Кралските военновъздушни сили и десетки военни за участие във френската военна мисия срещу ислямските екстремисти в африканския регион Сахел. Франция оглави усилията за борба срещу Ал Каида и свързаните с \"Ислямска държава\" джихадистки групировки в обширния регион южно от пустинята Сахара. Мей приветства постигнатите споразумения с Франция, които освен миграцията и сигурността, засягат още сферите на въздухоплаването, културата, енергетиката и космоса, предаде ДПА.                                                                                       ", "date": "2018.01.18", "title": "Макрон и Мей договориха контрол на имиграцията (Обновена)"}
{"url": "https://www.24chasa.bg/novini/article/6670772", "text": "Проекти с инвестиции за 700 млн. лв. са стартирали в последните 20 дни. Това заяви министърът на икономиката Емил Караниколов, преди да връчи днес сертификати клас А на три проекта за над 269 млн. лв. Те са на “Амилум България”, която разширява завода си в Разград и удвоява производството с инвестиция от над 242 млн. лв. Компанията преработва 1/4 от царевицата в България в глюкозо-фруктозен сироп, царевично нишесте и технически спирт. “Кастамону България” получи сертификат за инвестиция от 15 млн. лв. Производителят на плочи от дървесни частици, ламинирани плочи и пелети се разширява, като до три години сумата щяла да набъбне до 100 млн. евро и до 1000 нови работни места. “ВИТТЕ аутомотив България”, която произвежда заключващи системи за автомобили, също разширява производството си в Русе, влага 12 млн. лв. От началото на годината други 10 проекта за 588,59 млн. лв. са получили сертификати, каза министърът. В края на 2017-а и началото на тази година са сключени 7 договора, като общият размер на инвестициите е 100 млн. лв. Общо от последните два дни на 2017 г. досега има вложения за около 350 млн. евро и 2700 нови работни места, обобщи Караниколов. За сравнение - за цялата 2017 г. са сертифицирани 31 проекта за над 300 млн. лв. 15 от тях са в сектора на високите технологии, по-рано са били в логистика. В последните две тримесечия двигател на растежа на икономиката са инвестициите, а не износът и вътрешното потребление, заяви зам.-министър Лъчезар Борисов, който се позова на данни на НСИ. Ръстът на инвестициите е 4,3%.", "date": "2018.01.18", "title": "Проекти за 700 млн. лева стартирали за 20 дни"}
{"url": "https://www.24chasa.bg/novini/article/6670964", "text": "За първи път България е страна-партньор на „Зелена седмица“ Берлин. Изложението е сред най-престижните международни форуми за храни и селскостопански продукти, съобщиха от пресцентъра на земеделското министерство. „Земеделието и преработвателният сектор на България притежават значителен потенциал за производство на качествена продукция с висока добавена стойност, която да удовлетворява разнообразните и нарастващи изисквания на европейските потребители и на световните пазари“. Това заяви министърът на земеделието, храните и горите Румен Порожанов, при откриването на „Зелена седмица“, най-престижното и водещо в света събитие за представяне на селскостопански продукти и продукти от хранително-вкусовата промишленост и градинарство. Министър Порожанов почерта, че 2018 започва с много отговорности за България като председател на Съвета на ЕС и като страна-партньор на „Зелена седмица“. „Модернизирането и опростяването на ОСП след 2020 г. и бюджетът за земеделие в рамките на следващата Многогодишна финансова рамка са основните приоритети на Българското председателство в областта на земеделието. Изключително важни са и темите за нелоялните търговски практики, състоянието на международните двустранни и многостранни търговски преговори и ветеринарната област“, заяви министърът. „Основното послание на България към гостите на изложението е да се подчертае важното място на селското стопанство и на хранителната индустрия в икономиката на страната и спазването на стандартите за качество и безопасност“, каза още той. Страната ни участва за 29-ти път в изложението, което тази година провежда своето 83-то издание. 62 фирми и 12 земеделски производители представят България Традиционно страната се представя с национален щанд. Тази година като страна-партньор българските традиционни продукти ще бъдат представени в палата с площ от 1 640 кв. м. с над 30 щанда. В изложението ще вземат участие 62 фирми и 12 земеделски производители, членове на различни асоциации и съюзи, които имат дългогодишни традиции в областта на селското стопанство, хранително-вкусовата промишленост и градинарството. В българската палата гостите ще открият специфичните български бит и култура, традиционните местни кулинарни традиции под фолклорен съпровод и атракции. Посетителите ще могат да пробват и традиционни български ястия в специално подготвен за целта ресторант. Гостите могат да се насладят на всички характерни продукти за страната като биологичен пчелен мед, вина, ракии, месни продукти, лютеница, конфитюри, сладка, био зеленчуци и плодове, млечни продукти, риба и рибни продукти, а също и козметични продукти на основата на българска роза и лавандула. Тазгодишното ни участие е под мотото „Ароматът на слънцето“ – символизиращ българската роза. В нашата палата гостите ще могат да се докоснат до българския бит в обособен кът за занаяти и ловен щанд, под съпровода на народната музика в изпълнение на ансамбъл БЪЛГАРЕ, свежо ухание и красива декорация от живи рози. Изложението “Зелена седмица“ обръща специално внимание на възобновяемите ресурси, биологичното земеделие, градинарството и бъдещето на развитието на селските райони, като едновременно с това предлага възможността да се опитат традиционни вкусове от цял свят. В рамките на изложението се провежда и поредният Глобален форум за храни и земеделие, който е от съществен интерес и значение както за представителите на политическо ниво, така и за бизнеса. „Земеделските дейности ще останат важен източник на доходи за голяма част от населението и допирна точка между хората и околната среда“, подчерта още в речта си министър Порожанов.", "date": "2018.01.18", "title": "Порожанов в Берлин: Имаме значителен потенциал за качествена продукция"}
{"url": "https://www.24chasa.bg/novini/article/6670866", "text": "Ураганни ветрове в цяла България събориха покриви, затвориха зимните курорти, оставиха половин България без ток и комуникации. Повече от 60 училища бяха разпуснати. Най-пострадал е регионът около Смолян. Според специалисти в обсерваторията “Рожен” в града и околностите вятърът е бил със скорост над 85 км/ч. “Обявих бедствено положение, защото пораженията са във всяко населено място. Така мога да мобилизирам доброволци, частни фирми с техниката им и всички служби”, обясни кметът на Смолян Николай Мелемов. Изцяло е съборен покривът на триетажна къща в кв. “Райково”. В дома на ул. “Георги Русев” живеят 5-има души - Георги Илчев, съпругата му двамата им синове и братът на съпругата - Кузман Славчев. Покривът е отнесен, докато всички били в къщата Къщи без покриви има и в с. Турян, а самото село бе и без достъп заради паднали дървета на пътя. “Трудна е и телефонната връзка с доста селища, защото клетките на мобилните оператори не работят”, заяви зам.-кметът на Смолян Марияна Цекова, която оглавява кризисния щаб. Цял ден в четвъртък кметът Николай Мелемов призоваваше от фейсбук хората да не напускат домовете си, а директорите на учебните заведения да не пускат децата навън. Затворени бяха детските градини и училища в Смилян, Момчиловци и Ряка. В община Баните заради паднали 15 дървета накуп на няколко места бе затворен пътят Давидково - Манастир. Още сутринта Пампорово затвори ски зоната и спря лифтовете. 75 екипа на EVN отстраняваха на авариите Паднали дървета късат далекопроводите, а след това вятърът ги оплита, обясниха енергетици. 156-метровата тв кула на връх Снежанка се отклонявала вчера с рекордни за последните години стойности. “Съоръжението се клатеше в горния си край с близо метър. Трудно се стъпва и запазва равновесие, усещането е, че се намираш в кораб и морето е бурно”, каза инж. Атанас Попалов, който е част от екипа на тв кулата. Тя обаче е направена здраво и елементите са качествени, а под земята е вкопана цели 30 метра, има възглавници, които поемат тези отклонения и няма опасност от падане.   Силният вятър събори части от покриви на болницата в   и на училище “Христо Проданов”. Кризисният щаб в града обяви бедствено положение. Много автомобили в Карлово са били смачкани от паднали клони и дървета. До 90 км/ч стигнаха поривите на вятъра и в  . Той изпочупи клони, изкриви метални огради на строежи и повали чадъри по центъра. 10-метрово дърво беше изкоренено на бул. “Васил Априлов”, но се размина без пострадали. Ски зоната в   в остана затворена. На сайта и в официалната страница на курорта в социалната мрежа бе пуснато съобщение, че курортът остава затворен до промяна на метеорологичните условия. Съоръженията ни са нови и модерни, но все пак има изисквания за безопасна експлоатация, дадени от производителя, и ние ги спазваме. Силният вятър може да доведе до удар на кабинка в поддържащ стълб и инцидент. Заради това затворихме ски центъра, коментира маркетинг директорът Иван Обрейков. Уеб камерите в зоната, които предават в реално време, показваха, че на начална станция на кабинковия лифт в Банско скоростта на вятъра е 30 км в час. На Платото (2200 м) около 12 ч скоростта бе 50 км в час, а на Тодорка (2550 м) поривите достигаха до 140 км в час. В ранния следобед вятърът временно утихна, като в града спадна до 10 км/ч, на Тодорка бе около 70, но имаше до 100 км в час.   19 сигнала за паднали клони и дървета са получени в Столичната община заради силния вятър - най-много са за район “Витоша”. Подадени са и 5 сигнала за клатещи се билбордове, а на фирмите, които ги стопанисват, е разпоредено да ги обезопасят. ЯРОСЛАВА ПРОХАЗКОВА - Климатът е динамична система. Климатът е голямото природно явление, което няма нищо общо с моментното представяне на синоптичната обстановка. Във връзка с двете последователни студени вълни, които заляха централните и североизточните щати на САЩ Доналд Тръмп обяви, че глобалното затопляне не съществува. Това е ярък пример как се смесват двете неща - конкретната метеорологична обстановка и климатът, който е статистически ансамбъл от състоянията, през които преминава климатичната система за 30 години. Климатът е много по-голям и това, че има глобално затопляне, е факт. - Бурите в четвъртък вече са спомен за Североизточна България. Температурите в петък ще достигнат до 7-8 и до 10 градуса. Времето е динамично. Още в събота следобед над Западна България отново ще се заоблачи. В по-ниските части ще завали дъжд, а във високите - сняг. София ще е на границата, но няма да натрупа. И в сряда снегът не беше много, но силният вятър го навя на преспи. По проходите снегът е 5-6, на места до 8 сантиметра. Миналата година в продължение на 48 часа на 7 и 8 януари бушуваше страшна виелица. Това са прояви на времето в конкретния момент, които нямат нищо общо с дългосрочните прогнози на климата. - Зимата засега е топла. Януари е с 2-3 градуса по-топъл от нормалното. Това навън подхожда на март. Баба Марта се разфучава със силен вятър и на втория ден блесва слънце и всичко се стопява. Този януари имаме типично мартенско метеорологично време. Още в петък ще е топло, след това се очаква дъжд и сняг. Ще има поледици в неделя. При всички положения поледици ще има в Северна България, където ще го обърне на сняг, по високопланинските проходи, на сенчестите места, което е абсолютно нормално за януари. Това не е нищо свръхестествено. Тази година атмосферната циркулация не само над нас, но и над цяла Европа е много динамична и носи атлантически въздух. Той винаги е по-топъл, което не изключва на места да вали сняг. В четвъртък сериозен атлантически циклон нанесе много пакости в Холандия и Германия. - Напълно нормална зима протича в Европа, нищо че понякога има крайни прояви на времето. Европа отдавна не е обхваната от тежка зима. Нормално е в някоя държава да има заледяване, катастрофи по пътищата, но обилни снеговалежи няма. В Германия имаше риск от локални наводнения, но те се разминаха. Няма нищо общо с големите наводнения отпреди години в Централна и Северна Европа. Няма екстремни прояви на времето в Европа. Може би малко по-динамично е времето над Британските острови, но то се отразява и в останалата част на Европа. Просто станахме по-чувствителни и всички по-крайни прояви на времето се тълкуват като катастрофа. Нищо ненормално и свързано с глобалното затопляне не се е случило до този момент нито в Европа, нито в САЩ.", "date": "2018.01.18", "title": "Ураган събори покриви и вековни дървета, кулата на връх Снежанка с отклонение над метър"}
{"url": "https://www.24chasa.bg/novini/article/6670756", "text": "България има потенциала да стане СПА столица на Европа благодарение на изобилието си от минерални води, медицинска кал, лечебен торф. Така министърът на туризма Николина Ангелкова представи страната ни в интервю за световното списание “Нешънъл джиографик”. Тя добавя, че България е втора в Европа по тези природни ресурси, а най-горещият гейзер на континента е в Сапарева баня. В момента министерството работело по създаването на балнео- и спа маршрути. Според Ангелкова българското председателство на ЕС е шансът на България да се представи като уникална туристическа дестинация. Ведомството ще участва в много събития през следващите 6 месеца, сред които международното изложение “Ваканция и спа”. Те биха могли да привлекат голям брой туристи и инвеститори, изтъква тя. ", "date": "2018.01.18", "title": "България  може да е СПА столица на Европа"}
{"url": "https://www.24chasa.bg/novini/article/6670747", "text": "Близо 3 млрд. лв. ще получи Държавен фонд “Земеделие” за 2018 г. 2,637 млрд. лв. от тях са от Европейския съюз, а останалите 276 млн. лв. - от националния бюджет. Средствата са разпределени на заседанието на Съвета на ЕС по земеделие и рибарство през декември 2017 г., а решението беше одобрено от правителството в четвъртък с вносител земеделският министър Румен Порожанов. 857,9 млн. лв. са за развитие на селските райони. Плащанията ще бъдат насочени основно по мерките “Инвестиции в материални активи”, “Развитие на стопанството и стопанската дейност”, “Основни услуги и обновяване на селата в селските райони” и ЛИДЕР. За директни плащания са 319,8 млн. лв., които ще са за агроекология и климат, биологично земеделие и “Натура 2000”. Най-голяма сума - 1,551 млрд. лв., е за единно плащане на площ и за обвързани с производството плащания за животни, плодове, зеленчуци. 38,3 млн. лв. са по програмата за морско дело и рибарство по общо 5 мерки. Останалите 145,2 млн. лв. са за пазарни мерки, програмата за пчеларство, схемите “Училищен плод” и “Училищно мляко”, програмата за подпомагане на лозаро-винарския сектор и други.", "date": "2018.01.18", "title": "3 млрд. лв. за фермерите през тази година"}
{"url": "https://www.24chasa.bg/novini/article/6670768", "text": "Турция и Германия се договориха да възобновят сътрудничеството си в борбата срещу тероризма, след като високопоставени официални представители от двете страни се срещнаха в Берлин тази седмица, съобщава Анадолската агенция. \"Двете страни се договориха да си сътрудничат тясно в областта на борбата срещу тероризма, нелегалната миграция, контрабандата и трафика на наркотици\", заяви официален представител, пожелал анонимност. Мухтерем Индже, подсекретар в турското вътрешно министерство, и Емили Хабер, държавен секретар в германското вътрешно министерство, се срещнаха в Берлин в сряда, предаде БТА. Това беше първата среща на високо ниво между представители на службите за сигурност на двете страни след месеци на политическо напрежение между Турция и Германия, което подкопа сътрудничеството в областта на сигурността и борбата с тероризма. Турция иска от Германия по-сериозни мерки срещу забранени групи и терористични организации като Кюрдската работническа партия /ПКК/ и ФЕТО, която Анкара обвинява за осуетения опит за преврат през юли 2016 г. Според турските власти тези организации използват страни като Германия за събиране на средства, набиране на членове и пропагандни дейности.", "date": "2018.01.18", "title": "Турция и Германия отново заедно в борбата срещу тероризма"}
{"url": "https://www.24chasa.bg/novini/article/6670774", "text": "Русия обвини украинските власти, че се готвят за нова война, след като парламентът в Киев прие закона за реинтеграция на Донбас, определящ въоръжения конфликт в източната част на страната като \"временна руска окупация\", предадоха Франс прес и ТАСС, цитирани от БТА. \"От момента на одобряването му на първо четене, на 6 октомври миналата година, този документ претърпя известни корекции, но запази главната си цел - да подкрепи законово линията на Киев за решаване на \"Донбаския проблем\" по силов път\", се казва в комюнике на руското външно министерство. \"На практика Порошенко получава неограничени, близки до диктаторските правомощия за потискане на инакомислието и недоволството. Това може да бъде определено само като подготовка за нова война\", заяви руското външно министерство. \"В закона се заявява безапелационно, че Русия била извършвала престъпен акт на агресия срещу Украйна\", се посочва в комюникето. \"Фактически Киев се опитва да отхвърли отговорността за разрушенията и страданията, които носят на народа необмислените действия на украинските власти и да прехвърли вината на Русия\", се посочва в документа и се отбелязва, че приемането на закона е съвпаднало с обявената от Вашингтон готовност да достави на Украйна смъртоносни оръжия. За съжаление, сме свидетели как се създава ситуация, в която има опасност от ескалация на напрежението в Украйна с потенциално непредсказуеми последствия за общия мир сигурност, предупреждава външното министерство. \"Киев погребва постигнатите в Минск споразумения и всички съществуващи механизми за търсене на взаимноприемливи решения за преодоляване на украинската криза, включително \"нормандския формат\", се казва в комюникето, цитирано от ТАСС. Конфликтът в Източна Украйна започна след свалянето на проруския президент Виктор Янукович. От април 2014 г. загинаха над 10 000 души. Споразуменията от Минск, подписани през февруари 2015 г. с посредничеството на Русия, Франция и Германия, позволиха намаляване на интензивността на боевете, но не доведоха до политическо уреждане на конфликта, припомня АФП.", "date": "2018.01.18", "title": "Москва обвини Киев, че се готви за нова война"}
{"url": "https://www.24chasa.bg/novini/article/6670726", "text": "Промяната на плана за управление на природен парк “Пирин”, който кабинетът прие на 29 декември, е обжалван в съда, научи “24 часа”. Това ще забави процедурата по приемането му и внасянето на инвестиционно предложение за втория лифт над Банско. Обжалването е направено в последния възможен момент - в късния следобед на 15 януари чрез деловодството на Министерския съвет. По закон кабинетът трябва да внесе жалбата във ВАС в тридневен срок. Тогава ще стане ясно и кой е жалбоподателят, тъй като от правителството отказват да посочат дали е физическо лице или екоорганизация.", "date": "2018.01.18", "title": "Планът за Пирин е обжалван"}
{"url": "https://www.24chasa.bg/novini/article/6670771", "text": "Милионер, поръчал стриптизьорки за рождения ден на 12-годишния си син, разбуни социалните мрежи. Видеото показва как екзотични момичета танцуват с невръстното момче. Неудобният момент за момчето идва, когато танцьорите \"трият\" гърди в лицето му, пише \"Дейли Мейл\". Няколко испански сайта съобщиха новината, но все още не е известно къде точно е направен записът и какво е националността на семейството. Видеото бе качено няколко пъти в \"YouTube\", където предизвика гневни реакции.", "date": "2018.01.18", "title": "Милионер поръча стриптизьорки за 12-я рожден ден на сина си (Видео 18+)"}
{"url": "https://www.24chasa.bg/novini/article/6670732", "text": "\"Ще отнеса нещата в съда в Страсбург, няма да ги оставя така. Действията срещу мен дойдоха от прокуратурата съвместно с ДАНС\". Това каза за БТА зам.-председателят на Бюрото за контрол на СРС Георги Гатев, след като днес стана ясно, че Достъпът му бе отнет след искане на прокуратурата заради данни, че Гатев е нарушил служебните си задължения. Гатев каза, че все още не се е запознал с решението и мотивите на съда. Той обясни, че след като остава без достъп до секретна информация Народното събрание трябва да му прекрати мандата и да обяви нов избор за член на негово място. Гатев допълни, че е бил сигурен, че решението на ДКСИ е щяло да бъде потвърдено от съда. Той каза още, че не вярва действията срещу него да са политическа атака. На въпрос дали те са заради някакви неща, които е направил, той отговори, че е възможно и допълни, че е сигурен в това, че има недоволни от негови действия. Решението на ВАС по жалбата на Гатев е окончателно. Повече подробности не могат да бъдат предоставени, тъй като делото е секретно, казаха от пресцентъра на ВАС. Мотивите на съда по делото са около 15-16 страници.", "date": "2018.01.18", "title": "Георги Гатев: Ще търся правата си в съда в Страсбург"}
{"url": "https://www.24chasa.bg/novini/article/6670706", "text": "До месец Върховният касационен съд ще реши дали футболистът на “Монтана” Борислав Балджийски ще лежи в затвора за убийство по непредпазливост на юрисконсулт пред казино в София. Вчера магистратите обявиха делото за решаване. То за първи път е на вниманието на последната инстанция. През 2016 г. градският съд в София даде на юношата на “Левски” 4-годишна ефективна присъда. Апелативните съдии не се съгласиха с тежкото наказание на полузащитника и го замениха с условно от 3 г. с 5-годишен изпитателен срок. Според двете инстанции обаче няма съмнение, че на 7 август 2013 г. футболистът забил юмрук в лицето на Алексов, при което той паднал. Ударил главата си в метална шахта, получил черепно-мозъчна травма и издъхнал. Разпрата тръгнала след обидна реплика на юриста към приятелка на футболиста, с която той и негов авер минавали с кола покрай казино “Милениум” на бул. “Гоце Делчев”. Преди това Алексов гледал с приятел мача “Лудогорец” - “Партизан”. Един от мотивите на апелативния съд да наложи условна присъда на футболиста бе, че ако той влезе в затвора, кариерата му ще претърпи крах Днес бившият играч на “Славия” поиска да бъде оправдан. Почернената майка на юриста Виолета Алексова помоли съда Балджийски да лежи в затвор и да ѝ плати кръвнина от 300 хил. лв. за сина ѝ. Върховните съдии могат да потвърдят условната присъда на полузащитника. Ако преценят обаче, че той заслужава по-строго наказание, те трябва да върнат делото на нов състав на апелативния съд.", "date": "2018.01.18", "title": "До месец решават ще лежи ли футболистът Балджийски в затвора"}
{"url": "https://www.24chasa.bg/novini/article/6670734", "text": "За пръв път дрон помогна на двама закъсали в океана млади сърфисти, като спусна в близост до тях надуваемо спасително средство, предадоха световните агенции. Това стана в района на Ленъкс Хед, популярна плажна дестинация за сърфисти на юг от град Бризбейн. Спасителите използваха дрона \"Литъл рипър лайфсейвър\". Той бил изпратен в помощ на двама тийнейджъри сърфисти на 15 и 17 години. Силното морско течение ги издърпало навътре в океана. За възникналата опасност сигнализирали приятели на сърфистите, които ги наблюдавали от брега, съобщи БТА. Веднага след като бил подаден сигналът на оператора на дрона, той насочил безпилотния апарат към мястото на бедстващите момчета и той пристигнал при тях в рамките на 1-2 минути. Австралия е лидер в използването на дронове в при водноспасителни операции, припомнят агенцията. Страната-континент прибягва до безпилотни апарати и за откриване на присъствието на акули в близост до плажната ивица.", "date": "2018.01.18", "title": "За пръв път дрон помогна на сърфисти по време на спасителна акция в Австралия"}
{"url": "https://www.24chasa.bg/novini/article/6670740", "text": "Спрени са влаковете по направление София – Бургас заради инцидент в района на Казанлък, съобщи  . Влак е блъснал каруца на около километър от ромската махала „Казмера” в посока Бургас. Няма жертви и пострадали при инцидента. Неустановеният към този момент от полицията „водач” на каруцата, натоварена с крадени дърва, се опитал да премине жп линията на нерегламентирано място. Каруцата заседнала на релсите, мъжът освободил коня от впряга и напуснал мястото на гърба му като оставил каруцата си на релсите. Нанесени са материални щети по локомотива на влака.", "date": "2018.01.18", "title": "Изоставена каруца спря влаковете между София и Бургас"}
{"url": "https://www.24chasa.bg/novini/article/6670739", "text": "Броят на жертвите на бурята \"Фридерике\" в Европа расте, в четири страни - Германия, Холандия, Белгия и Италия - са загинали най-малко шестима души, съобщиха ДПА и Франс прес, цитирани от БТА. В Германия жертви на стихията станаха трима души. 59-годишен човек беше премазан от дърво в Емерих, в провинция Северен Рейн - Вестфалия. Шофьор на камион загина в същата провинция при катастрофа, свързана с бурята. В Тюрингия загина пожарникар, премазан от паднало дърво. В южните предградия на белгийската столица Брюксел една жена беше премазана от дърво, паднало върху колата й. В Холандия паднали дървета отнеха живота на двама мъже в град Зволе и град Енсхеде. И двамата са на 62 години, съобщава АФП. По данни на Ройтерс загиналите в Холандия са най-малко трима. В Холандия и Германия бяха спрени много влакове. През нощта буреносен вятър се очаква в източната част на Германия.", "date": "2018.01.18", "title": "Шест души загинаха след бурята \"Фридерике\" в Европа"}
{"url": "https://www.24chasa.bg/novini/article/6670813", "text": "В рамките на работното си посещение в Лондон, председателят на Комисията по вътрешна сигурност и обществен ред в Народното събрание и председател на ПГ на ГЕРБ Цветан Цветанов проведе днес редица двустранни срещи, включително с представители на министерски съвет и министерство на вътрешните работи, съобщиха от пресцентъра на ГЕРБ. Цветан Цветанов е на работна визита в Лондон по покана на посланика на Великобритания у нас Н. Пр. Ема Хопкинс. В първата си среща за деня, Цветанов разговаря с министъра по сигурността Бен Уолъс. Двамата обсъдиха актуални теми от сектора, свързани със Западните Балкани, киберсигурността, както и сътрудничеството между България и Великобритания след Брекзит. Цветан Цветанов и Бен Уолъс се обединиха около становището, че доброто сътрудничество между двете държави и обмяната на добри практики в сектора ще продължат и след напускането на Великобритания на ЕС. Председателят на парламентарната комисия по вътрешна сигурност и обществен ред Цветан Цветанов се срещна и със заместник-директора по киберсигурност към Министерския съвет на Великобритания Ник Дийн. По време на срещата двамата обсъдиха важността на различни аспекти на киберсигурността за националната сигурност и сигурността на гражданите.", "date": "2018.01.18", "title": "Цветанов обсъжда в Лондон киберсигурността след Брекзит"}
{"url": "https://www.24chasa.bg/novini/article/6670820", "text": "Министър-председателят Бойко Борисов проведе телефонен разговор с люксембургския си колега Ксавие Бетел, съобщиха от правителствената пресслужба. Двамата обсъдиха приоритетите на Българското председателство на Съвета на ЕС и по-конкретно темата за цифровизацията и единния цифров пазар. В разговора си Борисов и Бетел подчертаха, че това е област от взаимен интерес и България и Люксембург ще си партнират за бързото развитие на този приоритет. Премиерът на Люксембург изрази интерес заедно с българското Министерство на транспорта, информационните технологии и съобщения да съорганизират неформална среща на министрите на телекомуникациите, заедно с ресорния еврокомисар Мария Габриел в София през април. Целта е подпомагане на по-бързото развитие на единния цифров пазар и телекомуникациите на Европейския съюз. Срещата на министрите на телеокомуникациите на страните от ЕС ще е и потвърждение на заявения пред естонския премиер Юрий Ратас от министър-председателя Бойко Борисов ангажимент страната ни, като председател на Съвета на ЕС да продължи усилията по развитието на тази приоритетна за много държави-членки област. Премиерът на Люксембург Ксавие Бетел използва момента и да поздрави българския министър-председател Бойко Борисов за началото на председателството на Съвета на ЕС и речта, която изнесе пред Европейския парламент в Страсбург на 17 януари. Бетел също така пожела успех на Борисов и българското правителство в следващите 6 месеца, а българският премиер го покани в София, където двамата да обсъдят актуалните европейски въпроси и да обединят усилия за постигане на добри резултати.", "date": "2018.01.18", "title": "Борисов разговаря за единния цифров пазар с премиера на Люксембург"}
{"url": "https://www.24chasa.bg/novini/article/6670792", "text": "Банките трябва да отпускат жилищни заеми, без да надценяват имотите, да се придържат към пазарната цена и да прилагат консервативни стандарти при кредитирането. Това е една от препоръките на БНБ, чийто шеф е Димитър Радев. Това става ясно от специализирано издание за състоянието на банките у нас. БНБ посочва, че не бива да се залага на продължаващо поскъпване на имотите при отпускането на заеми за тях, защото тенденцията за ръст на цените може да се обърне. Банките трябвало и да ограничат риска от нови кредити за икономически сектори и предприятия, при които е видно, че са достигнали максимума на задлъжнялостта си. БНБ посочва още, че през последните месеци българската банкова система оперира в сравнително благоприятна среда, като се създава възможност за оптимизация на балансите и бизнес стратегиите и намаляване на необслужваните заеми. Положителна тенденция били и повишаването на кредитния рейтинг на няколко международни банкови групи с дейност у нас и доброто представяне на цената на техните акции. Но все още имало остатъчен кредитен риск, който изисквал заделянето на капиталови буфери. Централната банка посочва, че този проблем в различна степен се появява в отделните кредитни институции. Трябвало да продължат и политиките за намаляване на необслужваните кредити. Според последните обявени данни делът им е паднал под 12% от всички отпуснати заеми. Въпреки това все още се усещали последствията от нарастването им по време на кризата. ", "date": "2018.01.18", "title": "БНБ: Банките да отпускат кредити според стойността на имотите, а не да ги надценяват"}
{"url": "https://www.24chasa.bg/novini/article/6670834", "text": "Европейската комисия обвини Русия, че води дирижирана прокремълска дезинформационна кампания в страните от ЕС, и констатира “със съжаление”, че тази пропаганда “може да бъде изключително ефикасна”, предаде Франс прес. “Има малко съмнения, че прокремълската дезинформационна кампания е дирижирана стратегия, която доставя едни и същи дезинформационни статии на възможно най-голям брой езици чрез възможно най-голям брой канали толкова често, колкото е възможно”, каза еврокомисарят за сигурността Джулиан Кинг. Британецът говори на дебат в ЕП за влиянието на руската пропаганда в ЕС. За две години ресорният орган на ЕК е събрал над 3500 примера за прокремълска дезинформация, която противоречи на фактите и въпреки това е достъпна за обществото. Еврокомисарят за сигурността подчерта, че руските власти изобщо не крият целите на тази кампания. “В официалната военна доктрина на Русия, както и в официалните изявления на руски генерали те описват употребата на “фалшиви данни” и на “дестабилизираща пропаганда” като легитимни средства, а информацията - като “друг тип въоръжена сила”, се аргументира Кинг и призова към бдителност. ", "date": "2018.01.18", "title": "ЕК: Русия дирижира дезинформации в Европа"}
{"url": "https://www.24chasa.bg/novini/article/6670878", "text": "На свое заседание Регионалният пандемичен комитет в Пазарджик взе решение да бъде обявена грипна епидемия на територията на областта. Грипната епидемия влиза в сила от утре – 19 януари и ще продължи до 23 януари включително, съобщи \"Фокус\". Ще бъдат прекратени учебните занятия, женските и детски консултации, плановите операции, свижданията. От областта са изпратени 10 проби в Националната референтна лаборатория, като от тях 7 са положителни за грипен щам „Ямагата“. Заболеваемостта в региона остава висока – 255 на 10 000 души. Това са данните от миналата седмица, а тези за настоящата ще излязат в понеделник. РЗИ – Перник обяви грипна епидемия на територията на Пернишка област, която влезе в сила от 13 януари. Там до второ нареждане също са преустановени детските и женските консултации, свижданията в лечебните заведения за болнична помощ и провеждането на профилактични имунизации. Дните 15, 16 и 17 януари бяха обявени за неучебни на територията на цялата област. На 18 януари обаче грипната ваканция на учениците бе удължена до 19 януари. Така училищата ще отворят врати отново на 22 януари. Във връзка с грипната епидемия от РЗИ - Перник препоръчват затворените помещения да се проветряват възможно най-често, да се избягва събирането на много хора на едно място и при най-малки симптоми да се уведомява личният лекар.", "date": "2018.01.18", "title": "След Перник, и Пазарджик обяви грипна епидемия"}
{"url": "https://www.24chasa.bg/novini/article/6670751", "text": "Правителството реши днес да оттегли жалба на държавата срещу съдебно решение, с което се признава правото на собственост на “Авиокомпания “Хемус ер” върху части от поземлен имот в местността Летищен комплекс - София. Прекратяването на съдебния спор ще даде възможност да се изпълни инвестиционен проект на “Луфтханза Техник София” и “България ер Меинтенанс”, съобщиха от правителствената пресслужба. От министерството на транспорта поясниха, че става дума за имот, който е бил собственост на летище София. Държавните дялове са продадени след оценка на лицензиран оценител за развитие на третия проект на “Луфтханза Техник”, но към него е имало претенции и от Министерството на отбраната. Правителството оттегля жалбата, за да не се бави инвестиция за близо 70 млн. лв. на “Луфтханза Техник София”, която е партньор с “България ер Меинтенанс”. Германската компания стъпи у нас през 2007 г. и оттогава инвестира в халета за ремонт на самолети. Първият проект бе за 39,8 млн. лв., а вторият - за 25,5 млн. лв. Третият е за хале за базово техническо обслужване на най-висок клас самолети Еърбъс. С него базата на “Луфтханза техник” в София ще стане най-голямата в Централна и Източна Европа. За правителството тя е приоритетен инвестиционен проект и има сертификат клас А.", "date": "2018.01.18", "title": "Кабинетът оттегля жалба за имот на летището"}
{"url": "https://www.24chasa.bg/novini/article/6670896", "text": "Невиждана буря мина през Европа и уби 5-има души. Трима загинаха в Холандия при различни инциденти, след като ураганен вятър събори дървета, преобърна камион и отмени стотици полети, съобщи Ройтерс. Поривите събориха човек и го търкаляха десетки метри в Холандия. Един загина в Белгия, друг бе открит мъртъв в румънския окръг Вранча. Летище “Схипхол” в Амстердам спря работа, тъй като вятърът достигна 140 км/ч. Най-малко 260 полета бяха отменени. В страната е обявен червен код. В Ротердам силният вятър събори контейнери от кораби и покриви на домове. Главната жп гара в Хага е затворена.  Германската жп компания “Дойче бан” прекъсна трафика в западната провинция Северен Рейн-Вестфалия. В Мюнхен бяха отменени 8 полета на “Луфтханза”. Властите предупредиха, че бурята Фридерике на места де движи с 160 км/ч. Снежни бури и силни ветрове затвориха училища и основни пътища в Румъния и оставиха хиляди без ток. Властите изтеглиха заседнал в преспи автобус, превозващ 22-ма души. Затворени са черноморските пристанища, отменени са полети от букурещкото летище “Отопени”. Бурни ветрове връхлетяха и Великобритания, където хиляди домове останаха без ток в Югоизточна Англия. Ветрове със скорост 110 км/ч повредиха част от електрическата мрежа на влаковете и повалиха дървета върху релсите. Пътната обстановка в части на Шотландия е крайно опасна. Властите предупредиха шофьорите да не пътуват. Белгийското пристанище Гент бе затворено заради силните ветрове, а в Брюксел се наложи на някои места да бъдат спрени трамваите. Над 11 000 потребители останаха без ток в Северна Франция и на о-в Корсика заради ветрове от над 130 км/ч. Заради ураганния вятър е спряно движението на фериботите в пристанищата Пирея, Рафина и Лаврион в Гърция. ", "date": "2018.01.18", "title": "Ураганен вятър уби петима в Европа, отвя мъж, обърна камион (Обзор)"}
{"url": "https://www.24chasa.bg/novini/article/6670727", "text": "В Североизточна България без ток все още са 24 населени места, съобщиха от пресслужбата на \"Енерго-Про\" във Варна. Повечето от тях - 15, са в област Добрич, а останалите - в Габровско. Аварийните екипи на дружеството днес са възстановили захранването в 216 населени места. Те ще продължат да работят и през нощта, за да отстранят всички аварии.", "date": "2018.01.18", "title": "В Североизточна България без ток все още са 24 населени места"}
{"url": "https://www.24chasa.bg/novini/article/6670686", "text": "340 хил. лв. е заделила Община Бургас в бюджета си за 2018 г., за да субсидира евтините полети с нискотарифната авиокомпания \"Ryanair\". Това се разбра от отговора на местната администрация на питане от председателя на Комисията по туризъм в общинския съвет Живко Табаков. Полетите до 10 нови дестинации започват целогодишно от април. От тази пролет евтино от Бургас в двете посоки ще се лети до Мюнхен Меминген, Братислава, Милано Бергамо, Дюселдорф Везе, Франкфурт-Хан, Краков, Рига, Жешов, Тел Авив и Варшава Модлин. Община Бургас е с най-голям дял в общия фонд, чрез който става субсидирането на полетите. Нужната сума е 400 хил.лв., която бе осигурена с миналогодишната вноска от 60 000 лв. от Бургас плюс новите 340 хил. лв., заложени в бюджета. Във фонда с по-малко средства участват и морските общини Несебър, Поморие и Созопол. \"Най-важното е, че освен по-голямото отваряне на Бургас към света, срещу тази сума се осигурява огромна инвестиция от 100 млн. долара и се откриват нови 200 работни места\", коментира Табаков.", "date": "2018.01.18", "title": "С 340 хил. лева Бургас дава рамо на евтините полети"}
{"url": "https://www.24chasa.bg/novini/article/6670710", "text": "Президентът Румен Радев обсъди с представители на водещи германски компании, развиващи бизнес у нас, перспективите и трудностите пред чуждестранните инвеститори в България. Срещата се проведе на „Дондуков“ 2 и в нея участваха фирми, членуващи в Германо-българската индустриално-търговска камара. Това съобщиха от прессекретариата на държавния глава. Германия е стратегически партньор за България и ние високо ценим усилията на институциите и бизнеса за разширяване на двустранните икономически отношения, заяви Румен Радев. По думите на президента, българската държавна администрация трябва да подобри работата за привличане и задържане на инвеститори у нас. „Това ще допринесе не само за развитието на икономиката, но ще създаде положителни модели в обществен и институционален план“, заяви Румен Радев. По думите на президента една от възможностите за повишаване на конкурентоспособността на страната ни е адекватна политика при въвеждането на електронно управление и услуги. Президентът и представителите на бизнеса обсъдиха предприемането на мерки за връщането у нас на млади българи, дипломирали се в чужбина, както и за задържането на квалифицираната работна ръка на пазара на труда в България. От Германо-българската идустриално-търговска прогнозират пореден рекорд в търговския стокообмен между двете страни за 2017 година, като за изминалата година българският износ се развива изпреварващо в сравнение с вноса от Германия. Германските компании призоваха за устойчивост в законодателната рамка и откроиха недостига на работна ръка, квалифицирана според нуждите на бизнеса, както и липсата на дългосрочна стратегическа визия в икономически и политически план, като основни трудности пред инвеститорите за разрастването им на българския пазар. Много от представителите на малкия и среден бизнес срещат редица административни препятствия, повишаващи риска от корупция, беше посочено още по време на срещата.", "date": "2018.01.18", "title": "Радев обсъди с германски инвеститори трудностите пред бизнеса им в България"}
{"url": "https://www.24chasa.bg/novini/article/6670700", "text": "Започна официалната среща между британския премиер Тереза Мей и френския президент Еманюел Макрон в Сандхърст, Великобритания. Министър-председателят на Обединеното кралство предложи на Франция 44,5 милиона лири за подобряване на граничната охрана от френската страна на Ламанша. Това е част от мерките за задълбочаване на сътрудничеството, което Мей се надява да демонстрира добронамеренност в преговорите за излизането на Лондон от ЕС, предаде Ройтерс, цитирана от БТА. Разговорите се водят във военната академия в Сандхърст. Посещението на Макрон започна с обяд с Мей в пъб в град Мейдънхед, Южна Англия, избирателния район на британската министър-председателка.", "date": "2018.01.18", "title": "Започна срещата между Тереза Мей и Макрон (Снимки)"}
{"url": "https://www.24chasa.bg/novini/article/6670368", "text": "Постановлението на Софийска градска прокуратура, с което е отказала да образува досъдебно производство за нередности в системата БАЦИС е изпратено в Народното събрание преди две седмици в секретното деловодство, стана ясно от думите на говорителя на главния прокурор Румяна Арнаудова. Още през 2015 година Валентин Златев е подал сигнал в прокуратурата за нередности в системата. Той е бил изпратен в ДАНС за проверка. В агенцията изготвили два секретни доклада, които били изпратени до прокуратурата. Въз основа на тях Софийска градска прокуратура е отказал да образува досъдебно производство. Материалите от ДАНС са изпратени също така на главния прокурор. Той ги е препратил на премиера, който пък ги е дал и на министъра на финансите за предприемане на конкретни действия.", "date": "2018.01.18", "title": "Проверката на прокуратурата на системата БАЦИС е изпратена в Народното събрание"}
{"url": "https://www.24chasa.bg/novini/article/6670389", "text": "Pulse Fitness & Spa дари днес пътека-тренажор на стойност 12,570 лева на фондация „Сийдър“, обяви изпълнителният директор на спортния клуб Андон Атанасов. Устройството ще бъде използвано за рехабилитация на над 100 деца с ограничена двигателна способност в център на фондацията в Кюстендил. 2,282 лева са средствата, събрани от клубни членове на Pulse Fitness & Spa, а остатъкът е безвъзмездно дарение от ръководството на компанията. „В България има десетки хиляди деца в неравностойно положение. Те имат нужда да бъдат обичани, да ходят на училище, да имат приятели, да започнат работа. Ето защо тази Коледа ние решихме да сбъднем едно тяхно желание и да им помогнем да имат малко по-добър живот.“, споделя Атанасов. Кампанията за набиране на средства е организирана в обекти на Pulse Fitness по време на коледните празници, дарителите са стотици, а някои членове са дарявали пари и по банков път, защото не са имали възможност да посетят клубовете, но въпреки това са искали да допринесат, съобщават от спортния клуб. „Гордеем се с нашите членове. Те показаха, че можем много лесно да постигаме благородни цели, ако сме сплотени. Някои клубни членове нямаха възможност да посетят наш клуб по време на празниците, но въпреки това съумяха да покажат своята подкрепа. Това е неоспоримо доказателство за добросърдечния дух на българина и за това, че съумяваме да социализаме нашите членове в рамките на малката ни клубна общност“, коментира Атанасов. Инициативата е част от годишната програма за социална отговорност на компанията, чиято мисия е да насърчава развитието на спорта и активния живот у нас. От Pulse Fitness отбелязват, че децата, за които се грижи фондация „Сийдър“, ще покажат, че човек може да спортува дори и в неравностойно положение. „Поставихме едно добро начало на програмата ни за социална отговорност за 2018-та още преди да е започнала годината. За нас е от изключителна важност да подкрепяме организации, които споделят визията ни за развитие на активния живот в България и ще продължим да правим това, докато не започнем да виждаме реално повишаване на процента българи, занимаващи се със спорт, който сега е един от най-ниските в Европа – едва 9%“, категоричен е изпълнителният директор на Pulse Fitness. Пътеката за бягане и ходене е най-нужният уред в помощ на рехабилитацията на децата според информация от лекарите-рехабилитатори на центъра и ще помогне на фондация „Сийдър“ да изпълни една от стратегическите си цели за периода 2016-2020 г.,а именно осигуряването на възможност за по-голяма самостоятелност на младежите в социалните центрове. Фондацията поддържа 9 обекта за социални услуги – едно защитено жилище, един център за социална рехабилитация и 7 центъра за настаняване от семеен тип на територията на общините Кюстендил и Казанлък. Неправителствената организация е активен участник във формулирането, изпълнението и оценката на политиките в областта на деинституционализацията и предоставя денонощна индивидуална грижа и специализирана подкрепа на деца и младежи в неравностойно положение.", "date": "2018.01.18", "title": "Pulse Fitness & Spa дари 12,570 лева за рехабилитация на деца в неравностойно положение"}
{"url": "https://www.24chasa.bg/novini/article/6670388", "text": "Над 400 млн. лв. повече от предвиденото са били изразходвани през миналата година за болниците и за лекарства. Това каза здравният министър Кирил Ананиев по време на заседание на парламентарната комисия по здравеопазване, цитиран от БТА. За болниците са били предоставени 238 млн. лв. повече, а за лекарства - 187 млн.лв., уточни министър Ананиев. За тази година заложената сума за лекарства е 1 млрд. лв., посочи още министър Ананиев и подчерта, че е важен контролът върху изразходването на средствата и проследяването на терапията. Държим и на регистъра на пациентите с онкологични заболявания, който е важен елемент за проследяването на разходите за лекарства, добави той. До края на февруари ще са готови медицинските стандарти, ще се преразгледат алгоритмите на клиничните пътеки, националната здравна карта. До края на март се очаква да има и промени в наредбата за специализацията.", "date": "2018.01.18", "title": "Изразходвали над 400 млн. лв. повече за болниците и лекарства през 2017 г."}
{"url": "https://www.24chasa.bg/novini/article/6670404", "text": "Италианската полиция проведе съвместно с френските и испанските органи на реда операция срещу китайска мафиотска организация в различни европейски градове, при която бяха арестувани 33 човека, предадоха ТАСС и Асошиейтед прес. Прокуратурата в италианския град Флоренция каза, че организацията е използвала мафиотски методи, включително сплашване, изнудване и насилие. Води се разследване срещу над 50 човека, предимно в град Прато, който е ключов център на китайския бизнес в Италия, предаде БТА. Групата е печелила пари от трафик на наркотици, хазарт и проституция. Използвала е парите от престъпната дейност, за да печели позиции в транспортния сектор, не само в Италия, а и на други места в Европа. Според следователите мафиотската организация е контролирала търговията с китайски стоки по улици и магистрали в Европа. Доходите от престъпната дейност са били изпирани чрез законен бизнес.", "date": "2018.01.18", "title": "Разбиха китайска мафиотска организация в Италия"}
{"url": "https://www.24chasa.bg/novini/article/6670416", "text": "Apple официално обяви намеренията си да върне в САЩ над $250 милиарда, пазени в чуждестранните сметки, да построи още един голям офис, да разкрие 20 000 работни места и през следващите 5 години да вложи в икономиката на САЩ $350 милиарда, съобщи В края на миналата седмица САЩ прие промени в данъчното законодателство, които дават възможност на Apple да върне в САЩ целия си чуждестранен капитал при минимални финансови загуби.", "date": "2018.01.18", "title": "Apple връща в САЩ $350 млрд., създава 20 000 работни места и плаща $38 млрд. данъци"}
{"url": "https://www.24chasa.bg/novini/article/6670436", "text": "Правителството прие решение за утвърждаване на годишните разчети на сметката за средствата от Европейския съюз на Държавен фонд \"Земеделие\" за 2018 г., съобщи пресслужбата на кабинета. Планирани са общо 2,91 млрд. лева за финансиране на директните плащания на площ, пазарните мерки, Програмата за развитие на селските райони и Програмата за морско дело и рибарство. От тях 2 636 703 700 лв. са за сметка на ЕС и 275 890 800 лева - от националния бюджет. От МС посочиха, че 857,9 млн. лв. са предвидени за развитие на селските райони. Основно плащанията ще се насочени по мярка 4 \"Инвестиции в материални активи\", мярка 6 \"Развитие на стопанството и стопанската дейност\", мярка 7 \"Основни услуги и обновяване на селата в селските райони\" и мярка 19 ЛИДЕР. По линия на директните плащания са заложени 319,8 млн. лв., които ще обхващат направленията агроекология и климат, биологично земеделие и Натура 2000. 1 551,4 млн. лв. са определени по схемата за единно плащане на площ, както и за обвързани с производството плащания за животни, плодове, зеленчуци и други. По Програмата за морско дело и рибарство 2014-2020 г. са разчетени 38,3 млн. лв. по мерките 1.7 \"Добавена стойност, качество на продуктите и използване на нежелания улов\", 1.8 \"Инвестиции за подобрение на инфраструктурата в рибарските пристанища\" и 2.2 \"Продуктивни инвестиции в аквакултура\", мярка 4.2 \"Изпълнение на стратегиите за ВОМР\" и мярка 5.4 \"Преработване на продуктите от риболов и аквакултури\". От правителствената пресслужба допълват, че 145,2 млн. лв. са предвидени за пазарни мерки, включително и за Националната програма по пчеларство, схема \"Училищен плод\", схема \"Училищно мляко\", Националната програма за подпомагане на лозаро-винарския сектор, преструктуриране на лозовите масиви, промоционални програми, възстановявания при износ и други схеми.", "date": "2018.01.18", "title": "Финансират с почти 3 млрд. лева земеделските програми през 2018 г."}
{"url": "https://www.24chasa.bg/novini/article/6670434", "text": "Над 18 000 безработни ще започнат работа по програми и мерки, предвидени в Националния план за действие по заетостта през 2018 г. Документът беше одобрен на днешното правителствено заседание. В него се предвижда над 10 600 души да бъдат включени в обучения, за да станат по-конкурентоспособни на пазара на труда. Финансирането на заложените дейности ще е в рамките на утвърдените средства за активна политика на пазара на труда – 73 млн. лв. От 2018 г. се предвижда да се увеличи трудовото възнаграждение на наетите по плана безработни. Заплатите на младежите, включени в програма „Старт на кариерата“, ще се повишат от 550 лв. на 600 лв., на младежките медиатори към общините – от 580 лв. на 630 лв., а на психолозите и мениджърите на случай – от 600 лв. на 650 лв. Заплатите на ромските медиатори със средно образование ще се увеличат от 500 лв. на 550 лв., а на тези с висше образование – от 550 лв. на 600 лв. Средствата за подкрепена заетост на лица с трайни увреждания или други групи в неравностойно положение, наети на несубсидирани работни места, ще нараснат от 300 лв. на 500 лв. Трудовите възнаграждения на включените в субсидирана заетост ще бъдат съобразени с минималната работна заплата, която от началото на 2018 г. е 510 лева при пълен работен ден. Субсидираното трудово възнаграждение за един нает по всички мерки от плана по заетостта ще се увеличи от 300 лв. на 400 лв. При наемане на безработен с висше образование ще се субсидират 480 лв. и дължимите осигуровки. Останалата част от трудовото възнаграждение ще се осигурява от работодателя. Предвижда се мярката за насърчаване на работодателите да наемат продължително безработни да включва пълно финансиране на разходите за техните заплати и осигуровки. По регионалните програми за заетост на 28-те области се предвижда през 2018 г. работа да започнат 2000 безработни. По проект „Красива България“ ще се осигури заетост на 200 души.", "date": "2018.01.18", "title": "Над 18 000 души започват работа по Националния план по заетостта"}
{"url": "https://www.24chasa.bg/novini/article/6670506", "text": "Върховният административен съд (ВАС) е потвърдил отнемането на допуска до класифицирана информация на Георги Гатев. Съдебното решение е взето в сряда. Мотивите, с които за законосъобразно се обявява решението на Държавната комисия за сигурността на информацията (ДКСИ), са 16-страници, но те няма да бъдат публикувани, тъй като носят гриф \"секретно\", съобщи  . Съдебното решение е окончателно и не подлежи на обжалване. Това означава, че Гатев повече не може да заема длъжността заместник-председател на Националното бюро за контрол на Специални разузнавателни средства (НБКСРС). Парламентът следва да избере нов член на Бюрото за контрол на подслушванията.", "date": "2018.01.18", "title": "Георги Гатев окончателно без допуск до тайни, отпада и от Бюрото за СРС"}
{"url": "https://www.24chasa.bg/novini/article/6670522", "text": "Европейската сметна палата (ЕСП) изрази пълна подкрепа и даде висока оценка на програмата и приоритетите на Българското председателство на Съвета на ЕС през първите 6 месеца на тази година, съобщиха от пресцентъра на министерството. Това стана по време на работна среща на министърът за Българското председателство на Съвета на ЕС Лиляна Павлова с Колегиума на Европейската сметна палата в Люксембург. Това е институцията, която одитира европейския бюджет и контролира всеки цент от общия финансов план на 28 държави членки да бъде инвестиран и харчен по прозрачен и целесъобразен начин. Министър Павлова отговори на всички въпроси, които представителите в Колегиума на всяка държава-член на ЕС повдигнаха относно вижданията ни и ролята в дебата за бъдещата многогодишна финансова рамка, Кохезионната политика, сигурността и общата селскостопанска политика. Преди това министър Лиляна Павлова проведе среща с председателя на ЕСП г-н Клаус-Хайне Лене и българският член на Колегиума на ЕСП Илиана Иванова. Тя получи одобрение на заявката, че Българското председателство ще е максимално отворено към гражданите на ЕС. „Благодаря на министър Лиляна Павлова за убедителното представяне на приоритетите на българското европредседателство! Нейното посещение днес е отличен пример за сътрудничество между европейските институции, за повече прозрачност и отчетност на европейския бюджет. Приветствам фокуса в приоритетите за бъдещето на кохезионната политика и подкрепата за младите хора! Успех на целия български екип пожелаха и всички мои колеги днес в Люксембург!“. Това каза след срещата Илиана Иванова, българският член на Колегиума на ЕСП, която сподели впечатленията от срещата с министър Павлова и във Фейсбук. Програмата на министъра в Люксембург продължи със среща с управляващия директор на Европейския механизъм за стабилност Клаус Реглинг и генералния секретар Калин Янсе. Разговорите по приоритетите на Българското председателство във финансовия сектор ще продължат в София през март и април, когато ще се проведат Конференцията за многогодишната финансова рамка и заседанието на финансовите министри ЕКОФИН. Министърът за Българското председателство Лиляна Павлова е на двудневно работно посещение във Великото херцогство, по време на която се срещна с представители на различни финансови институции на Европа, включително и българи, които работят за Европейската инвестиционна банка, Европейския механизъм за стабилност и Европейския инвестиционен фонд.", "date": "2018.01.18", "title": "Европейската сметна палата даде висока оценка на приоритетите на председателството ни"}
{"url": "https://www.24chasa.bg/novini/article/6670540", "text": "Лидерът на Гражданското движение на косовските сърби „Свобода, демокрация, справедливост“ (СДП) Оливер Иванович е погребан в Алеята на почетните граждани на Новото гробище в сръбската столица Белград, предава македонската медия „Алсат-М“, цитирана от \"Фокус\". Освен семейството и партийните му колеги, много граждани от цяла Сърбия изразиха почитта си на убития политик от Косово. Правителствената делегация е ръководена от министър-председателя Ана Брнабич и от директора на сръбската правителствена служба за Косово и Метохия Марко Джурич. Пред сръбските медии съпругата на Оливер Иванович Милена заяви, че никога няма да се завърне в Косово“. Агенция „Фокус“ припомня: На 16 януари 2018 г. в Косовска Митровица бе застрелян Оливер Иванович, един от лидерите на косовските сърби. Според данни на полицията, той е излизал от централата на воденото от него гражданско движение „Сърбия, демокрация, справедливост“, когато на улицата край сградата е преминал лек автомобил, от който срещу Иванович са били изстреляни няколко фатални изстрела.", "date": "2018.01.18", "title": "Оливер Иванович погребан в Белград в алеята на почетните граждани"}
{"url": "https://www.24chasa.bg/novini/article/6670557", "text": "Заместник-министърът на земеделието, храните и горите Атанас Добрев информира, че се поддържа координация с директорите на държавните горски предприятия във връзка с усложнената обстановка в страната предвид на силния вятър в много области на страната. Това съобщи пресцентърът на МЗХГ. На шестте държавни горски предприятия и техните териториални поделения - горски и ловни стопанства, са дадени указания и имат готовност да реагират и съдействат на общините за почистване на пътищата от паднали дървета на техните територии, е подчертал заместник-министърът. Най-тежка е ситуацията в района на Смолян, където община Смолян обяви бедствено положение. От Южноцентралното държавно предприятие в Смолян имат готовност да окажат съдействие на общинските власти във възстановяването на пътната инфраструктура. Заради силния вятър в района има повалени множество дървета и десетки селища са без ток. Пътят до село Турян е затворен. Екипи на Държавното горско стопанство в Смолян и на Държавното горско стопанство в Смилян имат готовност да окажат съдействие за отстраняване на повалените дървета от пътя след нормализиране на обстановката. До късно следобед вятърът още не е стихнал и има опасност от падане и на други дървета. Към момента в Югозападното държавно предприятие в Благоевград няма информация за нанесени сериозни щети от силния вятър. По сигнал е отстранено едно дърво на територията на ДГС-Брезник. От предприятието припомнят, че още през ноември във всички териториални поделения на ЮЗДП бяха сформирани групи за реагиране при аварийни ситуации. Те са в готовност за разчистване на паднали дървета покрай републиканската пътна мрежа в обхвата на предприятието или за премахване на дървета, които биха могли да бъдат опасни. На територията на Североизточното държавно предприятие съобщават, че в Шумен, Варна и Търговище проблеми няма с паднали дървета по досега постъпила информация. В района на Добрич тази сутрин е имало силен вятър, но вече е утихнал. Временно е бил затворен пътят за Варна, но заради снегонавяване, а не заради паднали дървета в близост до горски територии. В района на Шумен са взети превантивни мерки, като през есента структурите на предприятието са оказали съдействие на общините при кастренето на опасни дървета. И от Северноцентралното държавно предприятие в Габрово информират, че към момента няма постъпили сигнали за паднали дървета, възпрепятстващи пътната мрежа, но са в готовност да реагират. Няма поражения от силния вятър и в района на Северозападното държавно предприятие във Враца, където също са подготвени за реакция при необходимост от съдействие. В района на ДГС-Троян е постъпила информация за паднали 3 букови дървета. Те са затворили горски земен път в землището на село Чифлик. Пътят не е в територията на стопанството и обслужва частен имот. На територията на Югоизточното държавно предприятие в Сливен тази сутрин е имало затворен пътен участък в района на Прохода на Републиката. Със съдействието на Държавното горско стопанство в Гурково пътят е разчистен.", "date": "2018.01.18", "title": "Държавата ще помага на общините за\nпочистване на пътища от паднали дървета"}
{"url": "https://www.24chasa.bg/novini/article/6670586", "text": "І. МЕТЕОРОЛОГИЧНА ОБСТАНОВКА: Температурите са в интервала от – 6° до + 11°. Времето над цялата страната е облачно. Умерен до силен вятър духа над по-голямата част от страната и бурен в областите Сливен Смолян, Враца и Търговище. Слаб сняг вали в област Габрово Пътните настилки са предимно мокри, частично заледени и заснежени – обработени и опесъчени. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: няма ограничения. АМ „Хемус“: няма ограничения. АМ „Струма“: няма ограничения. АМ „Марица“: няма ограничения. АМ „Черно море“: няма ограничения. АМ „Люлин“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки” - затворен за всички МПС. Срок: целогодишно; - „Златишки” - затворен за всички МПС. Срок: целогодишно; - „Троянски” - забранен за всички МПС. - „Айтоски” - отворен за всички МПС; - „Обзорски” - отворен за всички МПС; - „Печинско” - отворен за всички МПС; - „Превала” - отворен за всички МПС; - „Предел” - отворен за всички МПС; - „Ришки” - отворен за всички МПС; - „Рожен” - отворен за всички МПС; - „Вратник” - забранен за МПС над 10 т. Срок: целогодишно; - „Дюлински” - забранен за МПС над 3,5 т. Срок: целогодишно; - „Котленски” - забранен за МПС над 12 т; - „Пампорово” - забранен за МПС над 3,5 т. Срок: целогодишно; - „Петрохан” - забранен за МПС над 12 т; - „Републиката“ - забранен за МПС над 12 т; - „Твърдишки” - забранен за МПС над 10 т. Срок: целогодишно; - „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения. област Кърджали: Черноочене-Кърджали – ограничено е движението на МПС над 15 т. Срок до 21.12.2018 г. Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Област Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г. ОПУ-Варна: Временно са въведени следните ограничения за движение на МПС: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г. Обходен маршрут: Лозен – Драганово – Янтра – Поликраище – Полски Тръмбеш; Път ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г. Обходен маршрут: Чешма – Сливовица – Горско Ново село – Джулюница – Кесарево. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. ОПУ-Ловеч: Временно са въведени следните ограничения за движение на МПС: Път III-358: Движението по път III-358 Шипково – Рибарица е ограничено за движение на МПС над 12 т, поради обилен снеговалеж и навявания. Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. ОПУ-Монтана: Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. ОПУ-Перник: Временно са въведени следните ограничения за движение на МПС: Път ІІ-63: Ограничено движение по път ІІ-63 Перник – Брезник – Трън от км 20+500 до км 21+500 (в чертите на гр. Брезник) във връзка с провеждане на Маскараден фестивал “СУРВА БРЕЗНИК 2018 г.“ за времето от 8:30 до 21:00 часа на 20.01.2018 г. (събота). Обходен маршрут: по ул. „Мала река“ и ул. „ Ангел Коцелянов“ част от път ІІІ-811; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. Път III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. ОПУ-Разград: Временно са въведени следните ограничения за движение на МПС: няма ограничение. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г. Обходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. Път III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г. Обходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г. Път ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г. ОПУ-Силистра: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. ОПУ-Сливен: Временно са въведени следните ограничения за движение на МПС: няма ограничения. ОПУ-Смолян: Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. 3 Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Път III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище: Временно са въведени следните ограничения за движение на МПС: Път III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. ОПУ-Шумен: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г. Обходен маршрут: Шумен – Овчарово – Друмево. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.; Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.01.18", "title": "Виж актуалната пътна обстановка към 17,30 часа"}
{"url": "https://www.24chasa.bg/novini/article/6670558", "text": "Несебърският бизнесмен Кирил Христов, който застреля готвача си Никола Колев, ще бъде съден за умишлено убийство. Обвинителният акт ще бъде внесен до месец, съобщиха от прокуратурата. До този развой на събитията се стигна, след като Апелативната прокуратура се е произнесла срещу преквалифициране на обвинението срещу Христов в по-леко. След проведени 3 следствени експеримента първоначалното обвинение на Принц Киро в убийство бе променено в причиняване на смърт по непредпазливост. Апелативните прокурори обаче от мениха това решение. Убийството стана през април 2016 г. в ресторанта на Христов \"Принц Кирил\" в стария Несебър. Няколко часа по-рано бизнесменът и готвачът Колев се черпили в друго заведение в Несебър. После продължили в заведението на Христов, където по някое време в малките часове на нощта той започнал да стреля със законния си пистолет. Тогава компанията се отървала на косъм от инцидент. Когато готвачът Колев решил да си тръгва и се качил в колата на един от гостите на заведението, Христов отново произвел изстрел. Той попаднал в гърдите на готвача и го ранил смъртоносно. Няколко месеца след нелепото убийство Кирил Христов бе пуснат под домашен арест.", "date": "2018.01.18", "title": "Съдят за умишлено убийство Киро Принца, застрелял пиян готвача си"}
{"url": "https://www.24chasa.bg/novini/article/6670587", "text": "Служители на \"ДГС Самоков\" са били нападнати с брадви от заловени на място системни нарушители, които впоследствие чупят и стъкло на служебния им автомобил. Поредното грубо посегателство се случва на 17 януари, след констатирана незаконна сеч в местността Ридо в близост до ромската махала на Самоков. Нападението е извършено при опит от страна на горските да конфискуват каруците и незаконната дървесина. По-рано същия ден при съвместни проверки на горските с представители на полицейското управление в гр. Самоков в местността Продановски рид е установено друго нарушение – незаконна сеч и транспортиране на дървесина. От бракониерите са задържани 2 бензиномоторни триона и две каруци. За случая е уведомена Районната прокуратура в Самоков.", "date": "2018.01.18", "title": "Роми нападнаха с брадви горски край Самоков"}
{"url": "https://www.24chasa.bg/novini/article/6670629", "text": "Столичното Първо РУ издирва 30-годишната Ивелина Иванова Кръстанина от София. Тя напуснала дома си в началото на месеца и оттогава е в неизвестност, съобщиха от пресцентъра на МВР. Ивелина е висока около 156 см, с дълга до раменете тъмно кестенява коса и кафяви очи. Умоляват се всички, които имат информация за издирваната, да се обадят на тел. 112, 02/9827119, 02/9827166 или в най близкото районно управление на МВР.", "date": "2018.01.18", "title": "Издирват 30-годишна софиянка, напуснала дома си в началото на януари"}
{"url": "https://www.24chasa.bg/novini/article/6670637", "text": "Един човек загина в Германия, премазан от дърво, повалено от силната буря, която вилнее в Европа, предаде Асошиейтед прес, цитирана от БТА.  Полицията съобщи, че 59-годишният мъж е починал на място от раните си в къмпинга \"Емерих\", близо до границата с Холандия. Още няколко души бяха ранени от падащи дървета. Бурята \"Фридерике\" отне живота и на най-малко един човек в Белгия и един в Италия, съобщава ДПА. Германската метеорологична служба този следобед повиши оценката си за силата на бурята. Поривите на вятъра достигат до 130 км/ч. Около 100 000 души останаха без електричество и училищата отмениха занятията си. Германската железопътна компания \"Дойче бан\" съобщи, че железопътният транспорт в цялата страна е спрян заради бурята, обхванала Германия и Холандия, предаде ДПА. Не е ясно кога ще бъде подновено движението, но вече потеглилите влакове ще се опитат да стигнат до крайните си спирки. Силно ограничен е и въздушният транспорт, много вътрешни полети са отменени.", "date": "2018.01.18", "title": "Паднало дърво уби мъж в Германия, спряно е движението на влаковете"}
{"url": "https://www.24chasa.bg/novini/article/6670017", "text": "Врачанският окръжен съд потвърди решение на колегите си от районния и оправда напълно братята Иван и Десислав Дамянови по обвинение в побой по хулигански подбуди и повреда на возилото на 18-годишния Тодор Йорданов. Делото започна заради сбиване между известните като Поничките братя и ученика от местна гимназия на ул. „Иванка Ботева“ във Враца през януари 2016 г. Приет веднага след уличния скандал в местния спешен център, Тодор почина в ръцете на лекарите. Смъртта му предизвика поредица от бурни протести във Враца срещу Поничките и съдебната система. Според излязлата по-късно съдебно-медицинска експертиза обаче младежът починал не заради нанесения му побой, а заради изострило се наследствено сърдечно заболяване. Първоначално Поничките бяха обвинение от окръжната прокуратура в непредумишлено убийство, впоследствие след намесата на Главна прокуратура братята бяха обвинени в предумишлено убийство. След като не бяха събрани достатъчно доказателства за това, делото бе прехвърлено в районната прокуратура, където срещу Поничките бяха повдигнати обвинения за хулиганство и посегателства върху чуждо имущество.", "date": "2018.01.18", "title": "И окръжният съд във Враца оправда Поничките"}
{"url": "https://www.24chasa.bg/novini/article/6669988", "text": "Бурята, разразила се от снощи в Белгия, взе първа жертва, съобщиха местни медии. Жена е загинала в автомобила си, затисната от паднало дърво. По-рано днес бе съобщено за училищен автобус, попаднал под скършено дърво. В автобуса пътували 16 деца, но за щастие са останали невредими, информира БТА. Скоростта на вятъра на отделни места в страната достигна 110 км/ч., нанесени са материални щети. Движението на трамваите в Брюксел и на влаковете във Фландрия е било леко затруднено. ", "date": "2018.01.18", "title": "Бурята в Белгия взе жертва, вятърът достигна скорост от 110 км/ч."}
{"url": "https://www.24chasa.bg/novini/article/6670012", "text": "Индийските въоръжени сили проведоха успешен изпитателен пуск на междуконтиненталната балистична ракета „Агни-V”, съобщава Си Ен Ен. Изстрелването от източната част на страната е поредно за комплекса, който се тества от 2012 г. и, според анализатори, е поредна стъпка преди официалното му влизане на въоръжение. Сред вероятните цели на пуска са полетните характеристики и точността. Крайната цел е ракетата да може да носи ядрена бойна глава. Американски учени изчисляват, че Индия има между 120 и 130 заряда с висок тротилов еквивалент, предаде  . 50-тонната „Агни-V” има радиус на действие от близо 5800 километра, което означава, че може да стигне чак до Франция и покрива огромна част от територията на Русия. Изцяло в обсега й са и двете най-силно разгневени от изпитанието страни – Пакистан и Китай. В края на 90-те Делхи и Исламабад бяха изключително близо до конфликт, който можеше да включва и неконвенционално оръжие. Пакистан също е ядрена държава, като възможностите му са по-ограничени, но достатъчни за тежък удар по съседна държава. Двустранните отношения от десетилетия са силно изострени. В последно време Индия и Китай също имат сериозни гранични спорове. Анализатори са на мнение, че изстрелването на „Агни-V” е знак именно към Китай.", "date": "2018.01.18", "title": "Индия изпробва балистична ракета, която достига половин Европа"}
{"url": "https://www.24chasa.bg/novini/article/6669924", "text": "Кметът на Белово Костадин Варев се изправи днес пред Окръжния съд в Пазарджик като подсъдим по две различни наказателни дела. Според магистрати това е прецедент в съдебната практика. Делата, които бяха обявени като разпоредителни, обаче не успяха да стартират, т. к. председателят на съдебните състави, и в двата процеса, Александър Александров върна на прокуратурата обвинителните актове, заради допуснати процесуални нарушения. В първото дело освен кметът на Белово като обвиняема е привлечена и бившата директорка на общинската служба \"Земеделие\" Анета Кечева. Срещу Костадин Варев са повдигнати обвинения за нанесени имуществени вреди на община Белово в размер на 1 141 117 лв. от продажбата на 148 имота. Анета Кечева е обвинена, че като началник на служба \" Земеделие\" е издала заповеди за сформиране на комисия за извършване на проверки на място, които да установят начините на трайно ползване на имотите за земеделски нужди, с което е нанесла имуществени вреди за 1 141 117 лева.  Във второто дело, на което Костадин Варев се яви като подсъдим, той е обвинен, че като кмет на община не е положил достатъчно грижи по възложената му работа за изваждане на стари, излезли от употреба тръбопроводи, вследствие на което е нанесъл щети на общината в размер на 48 745 лева. Костадин Варев отказа да коментира повдигнатите срещу него обвинения по двете наказателни дела.", "date": "2018.01.18", "title": "Кметът на Белово подсъдим по две наказателни дела в един ден"}
{"url": "https://www.24chasa.bg/novini/article/6670072", "text": "На 17.01.2018г. Софийски градски съд уважи молбата на Васил Маникатов за условно предсрочно освобождаване от изтърпяване на наложено му наказание, като го освободи с остатък от наказанието в размер на 6 години и 6 месеца, съобщиха от Прокуратурата.  Непосредствено след проведено съдебното заседание, Софийска градска прокуратура подаде протест срещу определението на съда, тъй като счита, че то е неправилно и незаконосъобразно. Васил Маникатов изтърпява поотделно две наказания за разпространения на наркотици, като за първото деяние му е наложено наказание „лишаване от свобода“ в размер на 8 години, а второто му наказание в размер на 15 години „лишаване от свобода“ е сформирано чрез групиране на наказания по няколко отделни присъди. Към настоящия момент Маникатов е изтърпял общо от двете наказания 16г. и 5 месеца. Софийска градска прокуратура не споделя становището на Софийски градски съд, че спрямо Маникатов са осъществени целите на наказанието и е постигнато превъзпитателно въздействие. Не са налице доказателства за неговото поправяне и с оглед обществената опасност като деец и тежестта на извършените от него престъпления е необходимо да изтърпи я цялост наложените му наказания. Предстои произнасяне по протеста на СГП от Апелативен съд гр. София.", "date": "2018.01.18", "title": "Прокуратурата протестира срещу предсрочното освобождаване на Маникатов"}
{"url": "https://www.24chasa.bg/novini/article/6670035", "text": "Китайската икономика се разшири с 6,9% през 2017-а година след експанзия с 6,7% през 2016-а година (най-слаб растеж от 26 години насам), като това представлява първо ускоряване на растежа на втората по сила икономика в света от 2010-а година насам, показват данни на Националното статистическо бюро на Китай. Очакванията на финансовите пазари бяха за икономическа експанзия от 6,8%, докато заложената от властите в Пекин цел беше за доста по-скромен растеж през изминалата година от около 6,5 на сто, предаде . По-доброто представяне на икономиката през 2017-а година е факт въпреки предприетите от китайските власти мерки за ограничаване на масивните дългове и политиката на ребалансиране на икономическия растеж от експортно-ориентиран към растеж, генериран от вътрешното потребление. Експанзията през миналата година се дължи до голяма степен на силен инвестиционен импулс, особено в инфраструктура и в пазара на недвижими имоти, както и от части на подобрение на международната търговия и по-специално на китайския износ. Само в рамките на октомври - декември 2017-а година брутният вътрешен продукт нарасна за второ поредно тримесечие с 6,8%, докато осреднената прогноза на финансовите пазари беше за забавяне на растежа до 6,7 на сто. Принос за по-бързия от очакваното икономически растеж в края на 2017-а година оказват отскокът в индустриалния сектор, солидният пазар на недвижими имоти и силният експортен растеж. Националното статистическо бюро представи и последни данни за продажбите на дребно, индустриалното производство и дълготрайните бизнес инвестиции в страната през последния месец на 2017-а година. Индустриалното производство, което представлява груб индикатор за икономическия растеж в страната, се повиши през декември с 6,2% на годишна база при очаквания за запазване на ноемврийското темпото на растеж от 6,1%. За цялата 2017-а година индустриалното производство нарасна с 6,6% след повишение с 6,0% година по-рано. В същото време растежът на продажбите на дребно се забави през декември до 9,4% от 10,2% през ноември и при прогноза за повишение с 10,2%, като в рамките на цялата 2017-а година търговията на дребно нарасна с 10,2 на сто след повишение с 10,4% през 2016-а година. Дълготрайните бизнес инвестиции през дванадесетте месеца на миналата година отбелязаха най-слаб растеж от 1999-а година насам, повишавайки се със 7,2 на сто след растеж с 8,1% през 2016-а година. Дълготрайните инвестиции в частния сектор обаче се увеличиха с 6,0%, почти дублирайки растежа от 3,2% през 2016-а година. Въпреки днешните по-добри от очакваното данни за представянето на китайската икономика през изминалата година, агенция Ройтерс цитира неназовани правителствени източници, според които властите в Пекин ще запазят целта си за растеж на БВП с около 6,5% през 2018-а година с оглед на продължаващите усилия за намаляване на рисковете, свързани с прекомерните нива на задлъжнялост. Междувременно Министерството на финансите представи данни, показващи че дълговете на местните власти в Китай са нараснали за пореден път през изминалата година, въпреки усилията на властите в Пекин да намалят държавната задлъжнялост. Спрямо 2016-а година дълговете се увеличават със 7,5% до 16,47 трлн. юана (около 2,56 трлн. щатски долара), въпреки че са под очакваните от правителството задължения за 18,82 трлн. юана. Трябва да се има предвид, че от глобалната финансова криза през 2008-а година насам, дългът на Китай като процент от БВП на страната нараства ежегодно с повече от 10%, според оценка на МВФ и през 2016-а година е достигнал огромните 234% от БВП. В края на 2017-а населението на Китай е нараснало със 7,37 милиона души до 1,39 милиарда, отчете днес правителството. Тези данни не включват жителите на Тайван, а също и на специалните административни райони на Китай - Хонконг и Макао. В края на 2017 година населението на Китай е наброявало 1 милиард 390 милиона души. Прирастът е около 7,37 милиона души в сравнение с 2016-а, се уточнява в доклада на китайските власти. Мъжете са били 711,37 милиона, а жените - около 678,71 милиона. Работоспособното население на възраст от 16 до 59 години е 64,9 на сто от общия му брой и е достигнало 901,99 милиона души. Живеещите в градовете са близо 58,52 на сто, което е с 1,17 на сто над коефициента на урбанизация през 2016 година. Вътрешните трудови мигранти са били 244 милиона или с 820 000 души по-малко, отколкото през 2016 година", "date": "2018.01.18", "title": "Икономиката и населението на Китай нараснаха през 2017 година"}
{"url": "https://www.24chasa.bg/novini/article/6670085", "text": "Амстердамското летище \"Схипхол\" заработи отново след неколкочасово спиране заради силната буря, която връхлетя Холандия и други страни от Северозападна Европа, съобщи ТАСС. \"Въздушният трафик на летището е възстановен\", съобщи в Туитър неговата пресслужба. По-рано днес управата на летището съобщи, че то спира да обслужва излитащи и кацащи полети до второ нареждане поради лошото време - скоростта на вятъра в околностите на летището достигаше 39 метра в секунда, предава БТА. Авиокомпания Ер Франс-Ка Ел Ем (Air France-KLM) отмени 228 полета по европейски маршрути от и до \"Схипхол\".", "date": "2018.01.18", "title": "Амстердамското летище \"Схипхол\" възобнови работата си"}
{"url": "https://www.24chasa.bg/novini/article/6670057", "text": "Турският министър на външните работи Мевлют Чавушоглу заяви, че турската армия няма да се откаже от провеждането на военна операция в сирийските райони Африн и Манбидж за прочистването на тези райони от сирийските кюрдски милиции и Кюрдската работническа партия /ПКК/, които представляват заплаха за турската страна като терористични групировки. Чавушоглу каза това в отговор на изявлението, направено от американския държавен секретар Рекс Тилърсън, че \"американската армия ще остане в Сирия, докато джихадистката групировка Ислямска държава не бъде окончателно победена, както и за да противостои на иранското влияние и в крайна сметка да се помогне за свалянето на Башар Асад\", предава БТА. \"Не сме удовлетворени от изявленията на американската страна и няма да отложим операцията срещу Африн и Манбидж\", каза Чавушоглу, подчертавайки, че Анкара неведнъж е настоявала за прекратяване на американската подкрепа за кюрдските милиции и ПКК в Северна Сирия. Според военни специалисти евентуална военна операция на турската армия ще включва и въздушни удари. Чавушоглу посочи, че е необходима координация във връзка с въздушните удари. \"Провеждаме консултации с Русия и Иран за тази цел. При предишната операция срещу Идлиб бяха осигурени наблюдатели, както бе договорено на конференцията в Астана, възможно е същото да се направи и сега, при въздушна офанзива срещу Африн и Манбидж\", заяви турският първи дипломат. В същото време началникът на турския генерален щаб Хулуси Акар, придружаван от ръководителя на турската национална разузнавателна служба Хакан Фидан, заминаха за Москва. Визитата се преценява за особено критична предвид на присъствието на сирийската кюрдска Партия на демократичния съюз и ПКК в Северна Сирия и подготовката на турската армия за офанзива срещу тях и според наблюдатели има за цел договаряне на последните подробности. В разговорите с началник щаба на руската федерация Валери Герасимов ще бъдат обсъдени въпроси, свързани със сигурността в региона, обстановката в Сирия, а също и процесът от Астана, отбелязват турски източници. Кореспонденти на турски медии съобщиха, че днес са продължили артилерийски обстрели на турската армия срещу позиции на ПДС/ПКК в Северна Сирия. От сирийска страна също са били изстрелвани снаряди. Съобщава се още, че турската армия продължава да прехвърля значителни сили и военна техника към района на пограничния град Хатай.", "date": "2018.01.18", "title": "Чавушоглу: Турция няма да се откаже от провеждането на операция в Африн"}
{"url": "https://www.24chasa.bg/novini/article/6670114", "text": "България е тазгодишната страна-партньор на най-голямото изложение за селскостопански продукти „Зелена седмица“, което се провежда ежегодно в Берлин. Страната ни се предствя с разнообразни свои стоки и продукти самостоятелно в цяла палата. Успоредно с това от седмица по германските медии тече кампания за рекламиране на български храни и ястия. Представяне на типични нашенски блюда през последната седмица направи и берлинското „Радио 1“, което на шега предложи на слушателите си да си направят паролите за интернет непробивеми, заемайки имена от типични български ястия като „кавърма“, „снежанка“ или „кьопоолу“. За откриването на Зелената седмица в Берлин в петък пристига българският министър на земеделието и горите Румен Порожанов. Обиколка на българската палата той ще направи заедно със своя колега от германска страна Кристиан Шмид. На откриването ще присъстват още и еврокомисарят по земеделието Фил Хоган, кметът на Берлин Михаел Мюлер, вицепрезидентът на федералния съюз на германската хранителна индустрия Кристиан фон Бьотихер и президентът на Германския селскостопански съюз Йохаим Рюквид. За церемонията по откриването в панаирната палата в Берлин се очакват над 3500 гости. България ще се представи с някои от най-известните си певци и музиканти. Освен народни танци и песни, изпълнявани от „Българе“, ще има и изпълнения на Люси Дяковска от най-популярната германска момичешка попбанда „Ноу Ейнджълс“ и Адриана Николова-Печенката, която комбинира бийтбокс с оперно пеене. Студенти от музикалната академия в Пловдив пък ще представят с класическа музика града си, който догодина ще е европейска столица на културата.", "date": "2018.01.18", "title": "Немско радио предлага „кьопоолу“ и „кавърма“ за пароли за интернет"}
{"url": "https://www.24chasa.bg/novini/article/6670111", "text": "Моделът на управление на ГЕРБ убива конкурентоспособността на българския бизнес. Това заяви лидерът на БСП - София Калоян Паргов при участието си в предаването \"Резонанс\" по телевизия \"Евроком\". Той коментира предстоящия вот на недоверие и приоритетите на българското европредседателство, съобщиха от пресцентъра на БСП-София.  \"Като говорим за приоритетите, да вземем единия от тях само - конкурентоспособността. Отдавна е доказано, че корупцията влияе контрапродуктивно на конкурентоспособността. Какво се случва в България? Икономическите субекти са свикнали да печелят обществени поръчки основно на един принцип - кой знае телефона на правилния човек и кой първи ще го набере. Представете си как тези икономически субекти стоят в европейски или дори в балкански план - когато трябва да се конкурират с чуждестранни фирми. Тоест, този модел убива конкурентоспособността на българските фирми. Защото подобни компании не се грижат за бизнеса си - не инвестират в персонала, в обучения, в машини и съоръжения, в различни иновации. На тях просто не им е нужно, защото са свикнали да получават достъп до обществен ресурс по порочен начин. И тук идва важният въпрос - кой позволява това да се случва? И защо? Това ли е начинът да развиваш една държава и да създаваш конкурентоспособен бизнес? Точно тези въпроси са в основата на искания от нас вот на недоверие заради корупция. И нашата цел в момента не е да даваме оценка само на правителството \"Борисов 3\", а на 10-годишното управление на ГЕРБ\". Според Калоян Паргов, метрото в София и изградените пътища по никакъв начин не могат да отменят въпроса за корупцията в държавата. \"За 3 мандата и 10 години управление имаме ли днес усещане за някаква промяна? Има ли обществото ни усещане за свобода? Медиите свободни ли са, попита още той. - Кой, как, защо и на какво основание разпределя порциите в държавата? Ето това искаме да разберем. И как този модел влияе на общата конкурентоспособност на България на Балканите, в Европа, в света\". Лидерът на БСП - София добави, че не вижда къде точно е ръстът на инвестициите през миналата година, за който говори постоянно премиерът. \"През 2016-а инвестициите са над милиард, а през 2017-а са под милиард, заяви той. - За какъв ръст става въпрос? И тук е важно да отбележим, че много по-мъдро би било да създадем в държавата подходяща бизнес среда, отколкото да разчитаме само на чуждестранните инвестиции. Да създадем спокойствие и перспектива. Защото, ако местният бизнес отвори авоарите си и ги инвестира тук, а не в чужбина, тези инвестиции ще са много по-ценни за нас\". Калоян Паргов заяви още, че оценката за справянето на България с европредседателството ще бъде дадена от БСП на база изпълнение на приоритета Западни Балкани. \"Много са совалките, посещенията в различни държави в района, хубавите слова, потупванията по рамото, снимките. Ще видим дали всичко това ще доведе до резултат, коментира той. - Западните Балкани е българският приоритет в европредседателството ни. Останалите са приоритети на Брюксел. Там няма да имаме водеща позиция. Затова и нашата оценка ще я дадем на база на постигнатите резултати по отношение на Западните Балкани\".", "date": "2018.01.18", "title": "Паргов: Моделът на управление на ГЕРБ убива конкурентоспособността на бизнеса"}
{"url": "https://www.24chasa.bg/novini/article/6670118", "text": "Европейската комисия не потвърди днес  предаде БТА. ЕС е готов да продължи диалога с Турция, доскоро се обмисляше подобна среща, но засега не можем да потвърдим такова събитие, заяви говорител на комисията. Той припомни думите на председателя на ЕК Жан-Клод Юнкер в София преди дни, че ЕС и Турция имат общ интерес да останат близки партньори и да продължат съвместните разговори и действия, но Турция се отдалечава от ЕС и ако иска да се върне обратно, трябва да положи необходимите усилия. Няма да има напредък в отношенията, докато журналисти се намират в турски затвори, добави тогава Юнкер. Следващия месец ЕК ще предложи стратегия за присъединяването към ЕС на напредналите в подготовката си държави от Западните Балкани, поясни говорителят. Той уточни, че през април комисията ще представи годишните си доклади за напредъка на държавите, стремящи се към присъединяване. На 17 май в София е насрочена среща на държавните и правителствените ръководители от страните от ЕС и от Западните Балкани, отбеляза говорителят. По-рано днес германско издание цитира неназовани източници, според които през март може да има среща ЕС-Турция. Според изданието в тази среща биха участвали единствено представители на Анкара и на институциите на ЕС.", "date": "2018.01.18", "title": "ЕК не потвърждава информацията за предвидена среща между ЕС и Турция"}
{"url": "https://www.24chasa.bg/novini/article/6670146", "text": "От началото на 2018 г. са издадени 10 сертификата по Закона за насърчаване на инвестициите (ЗНИ) с общ размер от близо 600 млн. лв. и планирани 877 нови работни места. В края на 2017 г. и началото на 2018 г. министерството на икономиката сключи договори за насърчаване на 7 сертифицирани проекта по ЗНИ с общ размер на инвестициите 99.76 млн. лв. и 1905 нови работни места. Това заяви министърът на икономиката Емил Караниколов по време на брифинг, на който присъстваха зам.-министрите на икономиката Лъчезар Борисов и Александър Манолев, както и изпълнителният директор на Българската агенция за инвестиции Стамен Янев, къобщиха ог икономическото ведомство. Икономическият министър подчерта, че един от финансовите стимули по ЗНИ, който има значение за предприятията в производството е изграждането на елементи на довеждаща инфраструктура. В тази връзка стана ясно, че в края на 2017 г. са сключени договори с инвеститорите и общините, в които се осъществяват сертифицираните инвестиционни проекти, като на общините Габрово и Девня и Белослав е предоставен ресурс от бюджета на министерството в общ размер на 3.94 млн. лв. „Тази положителна тенденция се потвърждава от броя на сертифицираните проекти по ЗНИ“, категоричен бе министър Караниколов. По думите му през 2017 г. са издадени 31 сертификата. Общо предвидените с проектите инвестиции възлизат на 311.5 млн. лв. и се очаква разкриване на 5850 нови работни места. 15 проекта се осъществяват във високотехнологични производства и услуги и са разпределени на територията на различни области в страната. За сравнение през 2016 г. са сертифицирани 24 проекта, а през 2015 г. само 12. От своя страна зам.-министър Лъчезар Борисов заяви, че за първи път през последните две отчетени тримесечия от НСИ става ясно, че генератор на икономически растеж са инвестициите, а не само потреблението и износът, които растат с 4,3% в реално изражение. По време на брифинга министър Караниколов връчи и три сертификата на фирмите „Амилум България“ ЕАД, „Кастамону България“ АД и „Витте Аутомотив България“ ЕООД за инвестиция клас А по реда на ЗНИ. Общият размер на инвестициите на сертифицираните фирми е 269 472 000 лв., като се предвижда откриването на 362 нови работни места. Инвеститорите благодариха на Министерство на икономиката и БАИ за ползотворното сътрудничество. В заключение министър Караниколов изрази увереност, че 2018 година ще е много успешна, като разчита за това на конструктивния диалог с работодателските организации и бизнеса.", "date": "2018.01.18", "title": "Караниколов: Инвестиции за 700 млн. лева и 2700 нови работни места има от края на 2017 г."}
{"url": "https://www.24chasa.bg/novini/article/6670165", "text": "Бутилиращата компания ДЕВИН ЕАД сключи договор за партньорство с южнокорейската фирма Encyiks and Human Co. (Енсийкс енд Хюман Ко). Съгласно споразумението, ДЕВИН ще предоставя натурална минерална, газирана и изворна вода, която ще бъде дистрибутирана на територията на Южна Корея. Компанията планира в бъдеще да разшири дейността си и да предлага водата с марка DEVIN и в други азиатски страни.  – коментира Изпълнителният директор на ДЕВИН ЕАД г-н Томас Кренбауер по време на официалната церемония по подписването на договора и първата поръчка към Южна Корея. , каза г-н Гилберт Лим, Изпълнителен директор на Encyiks and Human Co. Ltd. Официални гости на церемонията по подписването на договора в София бяха посланикът на Република Корея в България Н. Пр. Шин Бунам и посланикът на Република Белгия в България Н. Пр. Франсоа Бонтан, които пожелаха късмет на двете компании в бъдещото им бизнес сътрудничество. , каза по време на церемонията Негово Превъзходителство Шин Бунам, посланик на Корея в България.  – коментира посланикът на Белгия в България Негово Превъзходителство Франсоа Бонтан. Срокът на партньорското споразумение между DEVIN и Encyiks and Human Co. е за период от три години, с опцията да бъде удължен при интерес от двете страни. Продуктите, които ще бъдат предлагани в Южна Корея, ще имат специален етикет, включващ логата и търговските наименования на компаниите, както и информация за характеристиките и срока на годност на бутилираната вода. На южнокорейския пазар ще бъдат достъпни разфасовките на DEVIN Минерална, DEVIN Air и DEVIN Изворна вода от 0.33 л; 0.5 л; 1.5 л и 19 л.", "date": "2018.01.18", "title": "ДЕВИН ще изнася бутилирана вода за Южна Корея"}
{"url": "https://www.24chasa.bg/novini/article/6670167", "text": "Българският премиер Бойко Борисов заяви, че премиерите на Македония и Гърция Зоран Заев и Алексис Ципрас могат да решат дългогодишния спор за името чрез директни преговори, предаде агенция МИА. В изявление за гръцката агенция АНА-МПА Борисов каза, че е оптимист и че насърчава двамата премиери да седнат на масата и да решат проблема, както направиха той и Заев с Договора за добросъседство между Македония и България, предава БТА. Борисов подчерта, че е оптимист за решаването на спора за името и предложи помощ на двамата премиери, ако им е необходима. \"София желае отлични отношения между Атина и Скопие, каквито България има и с двете страни\", каза Борисов.", "date": "2018.01.18", "title": "Борисов: Премиерите на Гърция и Македония да решат спора за името с директни преговори"}
{"url": "https://www.24chasa.bg/novini/article/6670197", "text": "Британските учени изключиха най-лошия сценарий за глобалното затопляне, при който заради парниковите газове средната температура на нашата планета през 2100 година може да се покачи с 4-5 градуса по Целзий, пише в.\"Гардиън\", цитиран от БТА. Изданието се позовава на изследване на специалисти от университета в Ексетър. ООН прогнозира, че при дойно увеличаване на обема на въглеродния диоксид в атмосферата, температурата на планетата ще се покачи с 1,5-4,5 градуса по Целзий. Този показател учените наричат чувствителност на климата. Но по мнението на проф. Питър Кокс и неговите колеги, използвайки нови методики на изследване, те са получили други параметри. \"Нашата разработка изключва на практика както много ниските, така и много високите стойности на чувствителността на климата\", заяви ученият. По разчетите на британските изследователи средната температура може да се повиши до 2,2-3,4 градуса по Целзий. А най-вероятната оценка е 2,8 градуса. От една страна това е повод за оптимизъм, тъй като ако прогнозата се окаже вярна, тя ще изключи най-разрушителните сценарии за глобалното затопляне. Но от друга, това означава, че сегашните планове, лежащи в основата на Парижкия договор за климата, на практика ще се окажат неосъществими. Те предвиждат държавите да вземат мерки, за да не се допусне повишаването на глобалните температури с над 2 градуса до 2100 година. Страните се ангажираха да задържат глобалното затопляне в рамките на 1,5 градуса по Целзий.", "date": "2018.01.18", "title": "Британските учени изключиха най-лошия \nсценарий за глобалното затопляне"}
{"url": "https://www.24chasa.bg/novini/article/6670204", "text": "Всякаква военна операция на Турция в района на сирийския град Африн ще бъде смятана за акт на агресия, заяви днес сирийският заместник-външен министър Файсал Мекдад, цитиран от Ройтерс и ТАСС. \"Ние предупреждаваме турското ръководство, че съгласно нормите на международното право всяка инициатива за започване на бойни действия в района на Африн ще бъде смятана за акт на агресия на турската армия срещу териториалната цялост на Сирия\", заяви дипломатът, предава БТА.  Мекдад добави, че сирийската противовъздушна отбрана \"е готова да унищожи всяка турска мишена\" във въздушното пространство на Сирия.", "date": "2018.01.18", "title": "Сирия: Всяка военна операция на Турция в Африн ще бъде смятана за акт на агресия"}
{"url": "https://www.24chasa.bg/novini/article/6669672", "text": "Москва смята за напълно необосновани обвиненията на президента на САЩ, че Русия нарушава санкциите на ООН срещу Северна Корея, предаде Ройтерс. Това заявил днес неназован източник от руското външно министерство, цитиран от Интерфакс. Вчера в интервю за Ройтерс Доналд Тръмп каза, че Русия помага на Северна Корея да заобикаля санкциите и че вероятно съдейства за снабдяването на Пхенян с всичко, което Пекин е престанал да му доставя, предава БТА.", "date": "2018.01.18", "title": "Русия: Обвиненията на Тръмп, че нарушаваме санкциите срещу КНДР са необосновани"}
{"url": "https://www.24chasa.bg/novini/article/6669668", "text": "Откритият мъртъв в дома си 50-годишен мъж от с. Бутан не е умрял от насилствена смърт. Това съобщиха от пресцентъра на ОДМВР-Враца. След извършена днес аутопсия на трупа на 50-годишният Едуард Тодоров от село Бутан, заключението на медицинския екип е, че няма никакви следи и данни за насилствена смърт. На главата на мъжа е имало огромна рана. Полицията започна разследване по случая. Една от версиите, по които полицията работи е, че мъжът е паднал и сам се е наранил, като вследствие на удара е починал.", "date": "2018.01.18", "title": "МВР: Откритият мъртъв 50-годишен мъж от врачанското с. Бутан не е бил убит"}
{"url": "https://www.24chasa.bg/novini/article/6669693", "text": "По искане на Окръжна прокуратура - Сливен, съдът „задържа под стража“ Милан Й. на 22 г., от Твърдица, съобщиха от пресцентъра на съда. Той е обвинен за това, че на 13 януари 2018 г. в Твърдица е направил опит умишлено да умъртви 18-годишно момиче, като деянието е извършено с особена жестокост. Според прокурора, налице е обосновано предположение, че Милан Й. е извършил престъплението, за което е обвинен. Представителят на държавното обвинение е категоричен, че обвиняемият може да се укрие или да извърши ново престъпление. Той мотивира тезата си с начина на извършване на престъплението, а така също и с обремененото му съдебно минало, което го характеризира като личност със завишена степен на обществена опасност. Съдът прие мотивите на прокурора и „задържа под стража“ Милан Й. Определението на Окръжен съд - Сливен може да бъде обжалвано пред Апелативен съд - Бургас. ", "date": "2018.01.18", "title": "Оставиха в ареста мъжа, опитал да убие 18-годишна в Твърдица"}
{"url": "https://www.24chasa.bg/novini/article/6669697", "text": "Шофьор е обвинен за нанесен побой и последвала смърт на възрастен пешеходец. Окръжна прокуратура  Благоевград внесе в съда обвинителен акт срещу 28-годишния Иван Пиринлиев за смъртта на 68-годишния Иван Шущарков пред магазин в Гоце Делчев. На 28 април м. г. Пиринлиев заедно с негови приятели гледал състезанието \"Млад огнеборец\" на стадиона в Гоце Делчев. След това подкарал лек автомобил \"Деу\" към центъра. Около 11,30 ч наближили супермаркет, където обвиняемият искал да остави колата на паркинга. В този момент към магазина пеш идвал Иван Шущарков. Пиринлиев го видял и подал звуков сигнал. Възрастният пешеходец се обърнал, забавил ход, отдръпнал се назад и отправил реплика към водача му: \"Какво си се разсвирил. Подразнен от реакцията му, Пиринлиев го напсувал, след което продължил шофирането и спрял на паркинга. Пенсионерът тръгнал към мястото, където спряла колата, застанал до вратата на шофьора и заявил:\"Ти какъв си бе, мухльо, че ме псуваш\". Хванал водача за тениската и започнал да го дърпа, при което дрехата се скъсала. Това ядосало Пиринлиев, който слязъл от колата и се нахвърлил върху пешеходеца с юмруци. Нанесъл му силни удари в главата и лицето, от които той паднал на земята и си ударил главата. Пострадалият лежал безпомощно по гръб на асфалта, по главата и ушите му имало кръв, а лявото му око било подуто. Обвиняемият се изплашил, взел шише с вода и го напръскал, за да се свести. Повдигнал главата му, за да промие раната и го обърнал настрани, за да не си глътне езика. Пътуващите в автомобила подали сигнал на тел. 112. Пострадалият бил транспортиран до МБАЛ Гоце Делчев, а от там по спешност в болнично заведение в София, където бил веднага опериран. След продължилото 46 дни интензивно лечение възрастният мъж починал. Според експертното заключение, между получените травматични увреждания и настъпилата смърт на Шущарков има пряка причинно-следствена връзка. Предстои да започне съдебен процес срещу И. Пиринлиев, обвинен в умишлено нанесена тежка телесна повреда, причинила смърт на възрастен мъж.", "date": "2018.01.18", "title": "Шофьор на съд, набил пешеходец, който починал"}
{"url": "https://www.24chasa.bg/novini/article/6669690", "text": "Председателството на Съвета на Европейския съюз е реален шанс, от който ще се възползваме, за да  представим България като уникална туристическа дестинация. Това заяви министърът на туризма Николина Ангелкова в интервю пред National Geographic, съобщиха от пресцентъра на Министерство на туризма. Пред световно известното издание тя каза, че следващата половин година за България, освен огромна отговорност, ще бъде възможност да покаже природа, култура, традиции, история, иновации и уникалните дадености на държавата ни, предаде \"Фокус\". \"Тук човек може както да се откъсне от суетата на глобалния свят, да се наслади на автентични хилядолетни традиции и да се зареди от непокътната природа, така и да се възползва от удобствата на най- модерните дигитални възможности\", обясни министърът на туризма. \"През следващите 6 месеца се предвиждат множество участия в публични събития от страна на Министерството на туризма. Именно тези прояви биха могли да привлекат голям брой туристи и инвеститори в страната\", заяви министър Ангелкова. \"Част от предвидените дейности, в които ще вземем участие са Международното изложение „Ваканция и спа“, международна кръгла маса на тема „Дигиталната трансформация в туризма“, както и международен форум в областта на туризма и енергетиката в рамките на българското председателство на Дунавската стратегия\", добави тя. \"България има потенциала да стане СПА център на Европа благодарение на изобилието си от минерални води, медицинска кал, лечебен торф\", каза още министър Ангелкова. Тя добави, че страната ни е втора в Европа по тези природни ресурси след Исландия. \"Най-горещият гейзер на континента се намира в нашия планински курорт Сапарева баня. Министерството на туризма работи по създаването на балнео- и СПА маршрути, до момента над 30 общини са проявили интерес към инициативата\", добави министър Ангелкова. Друга тема на разговора бе развитието на висококачествения туризъм в България. \"За насърчаване на сектора създадохме Карта на инвестиционните проекти, в която влизат 30 обекта. Активно промотираме тази карта пред чуждестранни вложители\", добави министър министърът пред National Geographic. \"Страната ни е изключително спокойно място за почивка, климатът тук е здравословен, храната е качествена, естествена и вкусна. България може да предложи огромно разнообразие за всякакъв вид туризъм\", каза още министърът на туризма.", "date": "2018.01.18", "title": "Ангелкова: България е с потенциал за СПА столица на Европа"}
{"url": "https://www.24chasa.bg/novini/article/6669711", "text": "Петдесет и двама узбекистанци са загинали при запалването на автобус в Казахстан днес, предаде Ройтерс, като се позова на казахстанското министерство на вътрешните работи. В автобуса с казахстанска регистрация е имало общо 57 човека - по уточнени данни - 54 пътници узбекистанци и трима казахстански шофьори, предаде ТАСС, като се позова на казахстанското министерство на извънредните ситуации. Само петима души успели да се спасят - тримата казахстански шофьори и двама пътници от съседен Узбекистан, предава БТА. Двама от оцелелите са с тежки изгаряния, а останалите трима са леко ранени, съобщи представител на казахстанското министерство на извънредните ситуации, цитиран от Франс прес. Трагедията станала в северозападната казахстанска Актюбинска област на пътя Шимкент-Самара, посочва ДПА. Автобусът \"Икарус\" унгарско производство е пътувал от казахстанския за руския град. Причините за пожара не са изяснени. Автобусът бързо бил обхванат от пламъците. Казахстански медии твърдят, че пожарът е бил причинен от късо съединение, предаде Франс прес. Според тях водещата версия засега е лошото състояние на автобуса. Създадена е експертна комисия, която да разследва трагедията. На снимка се вижда, че автобусът е изгорял напълно. Пътят между руския град Самара до Шимкент, Южен Казахстан, близо до границата с Узбекистан, е използван често от узбекистанци, работещи в Русия, отбелязва Ройтерс. През октомври влак удари в Русия казахстански автобус, превозващ над 50 узбекистанци, който бил заседнал на релси. 17 души загинаха при тази злополука.", "date": "2018.01.18", "title": "Загиналите в запалилия се автобус в Казахстан са узбекистанци"}
{"url": "https://www.24chasa.bg/novini/article/6669701", "text": "„Днес имаме исторически шанс да установим нови отношения с гражданите на ЕС. Европа трябва да защити най-важните ценности за своите граждани - свободата на движение, солидарността в политиката на сближаване и Икономическият съюз“, заяви българският евродепутат от ГЕРБ/ЕНП Ева Майдел в сряда, 17 януари 2018г., по повод първото пленарно заседание относно бъдещето на Европа с участието на ирландския министър-председател Лео Вардакар. Това съобщиха от пресцентъра на ГЕРБ.  Според българския евродепутат, който е президент на Международното европейско движение, много европейци днес искат по-ангажиран ЕС в сфери като управлението на миграцията, сигурността и отбраната и дори социалната политика. „Дневният ред, който поставяме днес, е показател за каква Европа се стремим - Европа, която защитава, Европа, която предлага решения на своите граждани в необлагодетелстваните региони, Европа, която има ясни и единни правила за гражданите на трети страни. Европейският съюз създава стабилност за своите непосредствени съседи. Българското председателство поставя тези теми в контекста на дебата за бъдещето на Европа в центъра на своите приоритети“, категорична бе Ева Майдел. Ева Майдел сподели, че е жизнено важно да съхраним вече изградените и утвърдени ценности. „Имаме нужда от Европа, която може да се промени и адаптира. Нивата на подкрепа за ЕС се върнаха към тези преди кризата. 57% от европейците днес подкрепят членството на страната им ЕС. 64% смятат, че членството в ЕС е от полза за тяхната страна“ .", "date": "2018.01.18", "title": "Ева Майдел: Имаме исторически шанс за нови отношения с гражданите на ЕС"}
{"url": "https://www.24chasa.bg/novini/article/6669734", "text": "Антимафиоти свалиха от интернет роман на Дан Браун, разпространяван незаконно. Проверката била по сигнал на български издател за нарушение на авторските права във Фейсбук, информират от полицията. Незаконното споделяне на романа започнало няколко дни след издаването му в България. Част от потребителите са разпространили книгата, като трябвало да докажат, че са участвали в дарителски кампании.", "date": "2018.01.18", "title": "Спряха незаконно разпространение на роман на Дан Браун в интернет"}
{"url": "https://www.24chasa.bg/novini/article/6669736", "text": "Над 18 000 безработни ще започнат работа по програми и мерки, предвидени в Националния план за действие по заетостта през 2018 г. Документът беше одобрен на днешното правителствено заседание. В него се предвижда над 10 600 души да бъдат включени в обучения, за да станат по-конкурентоспособни на пазара на труда. Финансирането на заложените дейности ще е в рамките на утвърдените средства за активна политика на пазара на труда – 73 млн. лв. От 2018 г. се предвижда да се увеличи трудовото възнаграждение на наетите по плана безработни. Заплатите на младежите, включени в програма „Старт на кариерата“, ще се повишат от 550 лв. на 600 лв., на младежките медиатори към общините – от 580 лв. на 630 лв., а на психолозите и мениджърите на случай – от 600 лв. на 650 лв. Заплатите на ромските медиатори със средно образование ще се увеличат от 500 лв. на 550 лв., а на тези с висше образование – от 550 лв. на 600 лв. Средствата за подкрепена заетост на лица с трайни увреждания или други групи в неравностойно положение, наети на несубсидирани работни места, ще нараснат от 300 лв. на 500 лв. Трудовите възнаграждения на включените в субсидирана заетост ще бъдат съобразени с минималната работна заплата, която от началото на 2018 г. е 510 лева при пълен работен ден. Субсидираното трудово възнаграждение за един нает по всички мерки от плана по заетостта ще се увеличи от 300 лв. на 400 лв. При наемане на безработен с висше образование ще се субсидират 480 лв. и дължимите осигуровки. Останалата част от трудовото възнаграждение ще се осигурява от работодателя. Предвижда се мярката за насърчаване на работодателите да наемат продължително безработни да включва пълно финансиране на разходите за техните заплати и осигуровки. По регионалните програми за заетост на 28-те области се предвижда през 2018 г. работа да започнат 2000 безработни. По проект „Красива България“ ще се осигури заетост на 200 души. Правителството назначи заместник-министъра на здравеопазването д-р Бойко Пенков за член на Управителния съвет на Центъра за оценка на риска по хранителната верига. Той заема мястото на д-р Мирослав Ненков след промяната в ръководния състав на Министерството на здравеопазването. Управителният съвет на Центъра за оценка на риска по хранителната верига се състои от петима членове, които включват директора на центъра – проф. д-р Бойко Ликов, заместник-министрите на земеделието, храните и горите д-р Цветан Димитров и д-р Лозана Василева и заместник-министрите на здравеопазването д-р Бойко Пенков и Светлана Йорданова. Центърът извършва научна оценка на риска по проблеми, които пряко или косвено засягат здравето на животните и растенията, растителните продукти и растителния репродуктивен материал, както и безопасността на храните и фуражите. Центърът изготвя научни становища до компетентните органи и институции, които са основа за вземане на решения по управлението на рисковете по хранителната верига. Правителството отчужди имоти и части от имоти – частна собственост, необходими за изграждането на обходния път на Поморие. Терените се намират в землището на града. Финансирането на отчуждителната процедура се осигурява от Агенция „Пътна инфраструктура“. Решението на Министерския съвет може да бъде обжалвано по реда на АПК в 14-дневен срок от съобщаването му на заинтересованите лица. От публична в частна държавна собственост беше променен статутът на имот в гр. Клисура. Това е ветеринарна лечебница от две сгради и прилежащ терен с площ 1,4 дка. Промяната в статута ще позволи извършването на разпоредителна сделка от Министерството на земеделието, храните и горите. Прокурорът от Върховната касационна прокуратура Иванка Которова е определена от правителството за национален член в Евроюст от страна на България. Помощник на националния член ще бъде прокурорът от Софийската градска прокуратура Димитър Хаджийски. Мандатът и на двамата е четири години, считано от 12 февруари 2018 г. Сега национален член в Евроюст е Камен Михов, чийто мандат изтича на същата дата. Евроюст е специализирана структура на Европейския съюз със седалище в Хага. Създадена е като орган за засилване на борбата с тежката престъпност. Задачата й е да подкрепя и засилва координацията и сътрудничеството между националните органи за разследване и съдебно преследване на тежката престъпност, засягаща две или повече държави членки. Правителството даде съгласието си Република Косово да открие почетно консулство в България и да назначи Пламен Копчев за свой почетен консул. Пламен Копчев притежава богат професионален опит в областта на туризма, търговията с петролни продукти, както и в сферата на високите технологии. Член е на Управителния съвет на „Слънчев бряг“ АД и на Съюза на собствениците на хотели на к. к. „Слънчев бряг“. Има опит като административен ръководител от работата си в БДЖ. Политическият диалог между България и Косово се развива все по-интензивно през последната половин година, което създава предпоставки за активизиране на двустранните икономически отношения в области като туризма, енергетиката, строителството, инфраструктурата, телекомуникациите, както и в сферата на културата. Откриването на почетно консулство на Република Косово у нас ще стимулира развитието на сътрудничеството в тези области. Седалището на почетния консул на Косово е град Несебър, а консулският му окръг обхваща територията на цялата страна. Правителството утвърди подписания на 23 ноември 2017 г. в Струмица Меморандум за разбирателство между Министерството на транспорта, информационните технологии и съобщенията на Република България и Министерството на информационното общество и администрацията на Република Македония за намаляване на международните тарифи за роуминг за телекомуникационни услуги. Документът предвижда страните да насърчават мобилните оператори да постигнат конкретни споразумения помежду си, които да доведат до трайното намаляване на международните тарифи на роуминг услугите. В момента те са едни от най-високите в Европа – между 2,99 лв. и 6,99 лв. на минута и около 25 лв. на мегабайт. Отпадането на роуминга на страните от Западните Балкани с Европейския съюз е сред приоритетите на българското правителство и на българския еврокомисар Мария Габриел. То е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите. Наред с политическата подкрепа за европейската интеграция на Западните Балкани, правителството е решено да подкрепи и редица практически решения, които да подпомогнат развитието на региона като общ пазар от 22 млн. души. Правителството одобри присъединяването на България към Програмно споразумение за многонационално модулно медицинско формирование. Документът ще бъде подписан също от Австрия, Белгия, Кипър, Чехия, Финландия, Германия, Гърция, Унгария, Италия, Холандия, Румъния, Словения, Испания и Швеция, както и от Европейската агенция по отбрана. Споразумението е част от инициативата на ЕС „Обединяване и споделяне“. Целта на проекта е да бъдат смекчени критичните военномедицински дефицити в държавите членки. Концепцията за многонационална медицинска поддръжка позволява дори и на страни с относително ограничени ресурси в тази сфера да участват в модулни медицински формирования чрез обединяване и споделяне на способности и по този начин да допринасят за предоставянето на възможно най-добрата медицинска помощ по време на мисии или операции в рамките на Общата политика за сигурност и отбрана на Европейския съюз. От българска страна в проекта участва Военномедицинската академия. Министерският съвет одобри проекта на междуправителствена програма на България и Индия за сътрудничество в областта на науката, образованието и културата в периода 2018-2020 г. С решението се осигурява продължаването на културния, образователния и научния обмен между двете страни. Програмата има за цел подпомагане на развитието на българистиката в Индия, както и на индологията в България чрез осигуряване на лектори за висши училища и от двете страни. Тя ще допринесе и за взаимното популяризиране на културата и изкуството на България и Индия чрез разширяване на контактите между заинтересованите институции. Предвижда се възможност за организиране на художествени изложби, размяна на изпълнителски групи, обмен на специалисти в научната област и в областта на управление на културата, популяризиране на българското кино в Индия. Правителството одобри позицията на страната ни за заседанието на Съвета на Европейския съюз по икономически и финансови въпроси, което ще се проведе на 23 януари в Брюксел. На него Българското председателство ще представи работната си програма, а Комисията – приетия на 6 декември м. г. пакет по задълбочаване на Икономическия и паричен съюз, по който ще се проведе дебат. В рамките на дневния ред предстои да бъдат одобрени заключения на Съвета във връзка с Европейския семестър за 2018 г. и да се приеме препоръка по отношение на икономическата политика на еврозоната. Предвидена е и дискусия за прилагането на плана за действие за справяне с необслужваните кредити в Европа. Министерският съвет се запозна и с резултатите от проведени в Брюксел четири заседания на Съвета на ЕС. Съветът по конкурентоспособност (вътрешен пазар, индустрия, научни изследвания и космическо пространство) заседава на 30 ноември и 1 декември. Министрите на икономиката от държавите членки приеха общ подход по предложението за създаване на единен цифров портал за предоставяне на информация, като основа за водене на преговори с Европейския парламент. Предложението е важна стъпка към цифровизацията на услугите в публичния сектор и изграждането на цифрова Европа. Министрите обсъдиха и какви да бъдат средносрочните и дългосрочните цели на индустриалната политика на ЕС. Приоритетите, които ще бъдат заложени в стратегията, са: насърчаване на цифровизацията и въвеждането на иновации в предприятията, подобряване на бизнес средата за малките и средните предприятия, разширяване присъствието на европейски предприятия на международните пазари, определяне на измерима цел от над 20% цял на индустрията от БВП на ЕС в новата индустриална стратегия и др. Съветът обсъди също бъдещите действия по отношение на Програмата на ЕС за космическо пространство. В рамките на Съвета ЕКОФИН, проведен на 5 декември, беше обсъден пакетът за укрепване на Банковия съюз. Комисията представи законодателно предложение по темата за административно сътрудничество при ДДС. Приети бяха и Заключения на Съвета относно данъчното облагане на печалбите от цифровата икономика и относно списъка на ЕС на юрисдикциите, неоказващи съдействие за данъчни цели. Съветът „Правосъдие и вътрешни работи“, проведен на 7 декември във формат „Вътрешни работи“, обсъди регламента за eu-LISA (Европейската агенция за оперативното управление на широкомащабни информационни системи), оперативната съвместимост на информационните системи на ЕС, реформата в областта на убежището, противодействието на радикализацията, вкл. в Интернет, както и сътрудничеството между мисиите по линия на Общата политика за сигурност и отбрана и агенциите по линия на ПВР. На заседанието на Съвета по земеделие и рибарство, проведено на 11 и 12 декември, Комисията представи своето Съобщение относно бъдещето на прехраната и земеделието, в което се очертават насоките на визията й за бъдещата обща селскостопанска политика след 2020 г. Министрите се съгласиха като цяло, че основните характеристики и стълбовата структура на ОСП трябва да бъдат запазени. Те подчертаха значението на адекватното финансиране на ОСП от бюджета на ЕС и потвърдиха необходимостта от продължаване на директните плащания. Министрите се противопоставиха на идеята за съфинансиране на Първи стълб (Обща организация на пазарите на селскостопански продукти) с цел гарантиране на равни условия. Правителството одобри издаването на разрешени на ЕТ „Ясен Райков-2012“ за проучване на скалнооблицовъчни материали в площта „Симона“. Теренът се намира в землищата на селата Хвостяне и Долно Дряново в община Гърмен. Проучвателните дейности ще се осъществяват 18 месеца, като инвестициите ще са близо 27 хил. лв. Проучването ще се извършва за сметка на титуляра на разрешението и при спазване на всички ограничения, наложени от законодателството. Той ще заплати нормативно определената такса за площ, а за обезпечаване на задълженията по опазване на околната среда и земите ще представи банкова гаранция, валидна за целия срок на договора. Правителството одобри проект за изменения в Закона за подпомагане на земеделските производители и предлага на Народното събрание да го приеме. Промените прецизират текстове в Закона, които се отнасят до подаването на общо заявление за подпомагане. Включва се разпоредба за извършване на проверки от страна на Държавен фонд „Земеделие“ – Разплащателна агенция за изкуствено създадени условия за подпомагане от страна на бенефициентите по всички схеми за подпомагане. С промените се гарантира и по-голям достъп до предоставената обществена информация, като се предвижда заповедта на министъра на земеделието, храните и горите за одобряване на окончателния слой „Площи, допустими за подпомагане“ да бъде публикувана, освен на официалния сайт на Министерството на земеделието, храните и горите, и в „Държавен вестник“. Правителството одобри промени в Закона за Селскостопанската академия и предлага на Народното събрание да ги приеме. Тяхната цел е да се постигне по-добра връзка на работата на ССА с бизнеса и потребителите на научно-приложни продукти. Съгласно предлаганите изменения, представители на браншови организации ще участват в Управителния съвет на ССА, както и в координационните съвети на центровете за изследвания и иновации. Разписан е специален ред за осъществяване на взаимодействие с бизнеса при изпълнение на научни и научно-приложни проекти. С промените се цели и въвеждане на финансова самостоятелност при управлението на паричните средства, определяне на параметрите на изразходване на средствата, създаване на иновационни центрове и оптимизиране на структурата на Академията. Предвижда се значително увеличение на собствените приходи, с което ще се оптимизира и стабилизира научната, научно-приложната и експериментално-производствената дейности, както и ще се осигурят допълнителни работни места. Възможността да се получава възнаграждение, базирано на положения труд, ще доведе до по-висока активност на работещите в системата на Селскостопанската академия. Финансовата промяна предполага по-добра мотивация за работа на служителите и за създаване на качествен продукт. Заложено е част от опитните станции, които са държавни предприятия, да станат структурни звена на институти, други, които са уникални по своята същност, да се превърнат в научни центрове, а тези, които се занимават основно със земеделие, да бъдат обединени в едно държавно предприятие чрез сливане. По този начин ще се повиши възможността им за участие в програми за модернизиране и развитие като демонстрационни и образователни структури на институтите. Правителството одобри Наредба за съществените изисквания и оценяване на съответствието на уредите, захранвани с газово гориво. С Наредбата се осигурява прилагането на Регламент (ЕС) 2016/426 относно уредите, захранвани с газово гориво. Той уеднаквява подхода към уреди и устройства по отношение на изискването за нанасяне на маркировката „СЕ“ и съставяне на ЕС декларация за съответствие. Уредите и устройствата, които ще продължат да се предлагат на пазара след 21 април 2018 г., ще трябва да преминат ново оценяване на съответствието съгласно изискванията на Регламента. Въвежда се ново задължение за производителите, вносителите и дистрибуторите – осигуряване на проследимост на уредите и устройствата. Те ще трябва да поддържат информация за всеки икономически оператор, който им е доставил даден уред или дадено устройство, и за всеки икономически оператор, на когото те са доставили даден уред или дадено устройство. Тази информация трябва да е налична за срок от 10 години от датата на доставката. Правителството прие Наредба за изискванията и критериите за ВиК операторите и квалификацията па персонала им, с която се цели уеднаквяване па правилата за предоставяните от тях услуги и повишаване на качеството им. В наредбата са определени основните критерии, на които следва да отговарят ВиК операторите по отношение на ефективността на приходите, внедряване на система за управление на качеството, както и необходимата техника за извършване на дейността им. Конкретизирани са минималните професионални и квалификационни изисквания към управленския, техническия и стопанско-административния персонал и изисквания за повишаване на квалификацията на служителите във ВиК дружествата, както и условията и редът за провеждане па обучението им, с оглед на подобряване на качеството на предоставяните ВиК услуги на потребителите. С регламентиране на изисквания за повишаване на квалификацията на работещите във ВиК дружествата се цели и оптимизиране дейностите при предоставяне на услугите по доставяне на вода на потребителите и отвеждане и пречистване на отпадъчни води. ВиК операторите трябва да изпълнят изискванията по Глава втора „Изисквания и критерии, на които трябва да отговарят ВиК операторите“ до 31 декември 2019 г. Указания но прилагането й ще бъдат давани от министъра на регионалното развитие и благоустройството. Правителството прие Наредба за формата и съдържанието на документите, необходими за издаване на разрешение за предоставяне на пазара на биоцид или на група биоциди по чл. 18 от Закона за защита от вредното въздействие на химичните вещества и смеси (ЗЗВВХВС). С приемането на документа подзаконовата нормативна рамка се привежда в съответствие с измененията и допълненията на Закона. В случаите по чл. 18 от ЗЗВВХВС, към документите, които заявителите подават в Министерство на здравеопазването за издаване на разрешение за предоставяне на пазара на биоцид, трябва да приложат техническо досие на биоцида. Неговата форма и съдържание, както и тези на документите, представени от заявителя за издаване на разрешение и съответните разрешения, се определят с наредба на Министерския съвет. Към настоящия момент изискванията към техническото досие, необходимо за издаване на разрешение на биоцид са регламентирани в Наредба, приета на отпаднало правно основание. С приетата днес Наредбата се осигурява възможност на юридически лица, заявители на съответната административна услуга, за достъп до актуални изисквания към документите, необходими за издаване на разрешение за предоставяне на пазара на биоцид. Правителството одобри промени в Наредбата за държавните изисквания за придобиване на висше образование на образователно-квалификационна степен „бакалавър“ в професионално направление „Военно дело“ по специалностите от регулираните професии „офицер за тактическо ниво на управление“. Промяната позволява войници/матроси, сержанти/старшини и офицерски кандидати да се обучават и в задочна форма. Причината е в спецификата на тяхната работа, която изключва възможността за редовна форма на обучение във висшите военни училища. Допълва се и Наредбата за държавните изисквания за придобиване на висше образование на образователно-квалификационна степен „магистър“ в професионално направление „Военно дело“ по специалностите от регулираните професии „офицер за оперативно ниво на управление“ и „офицер за стратегическо ръководство на отбраната и въоръжените сили“. Целта е да се изчистят неточности по прилагането й. Правителството прие решение, с което дава съгласие да бъде оттеглена въззивна жалба на държавата срещу съдебно решение, с което се признава правото на собственост на „Авиокомпания Хемус Ер“ ЕАД върху части от поземлен имот в местността „Летищен комплекс – София“. Прекратяването на съдебния спор ще даде възможност да се изпълни инвестиционен проект по Закона за насърчаване на инвестициите на „Луфтханза Техник София“ ООД и „България Ер Меинтенанс“ ЕАД. Правителството предлага промени в Закона за устройство на територията, които водят до отпадане на изискването за представяне на някои официални удостоверителни документи на хартиен носител. Това са част от мерките на кабинета за намаляване на административната тежест върху гражданите и бизнеса. Конкретната промяна е предвидена в чл. 167 – да отпадне изискването при издаване от началника на ДНСК на удостоверение за извършване на дейностите по чл. 166, ал. 1, т. 1 от ЗУТ да се представя на хартиен носител документ за признаване на придобито висше образование в чуждестранни висши училища, издаван от Националния център за информация и документация. Удостоверението ще се набавя по служебен път. 100 нови социални услуги в общността за над 2000 лица с увреждания и възрастни, които не могат да се обслужват сами, ще бъдат създадени до 2021 г. Това предвижда Планът за изпълнение на Националната стратегия за дългосрочна грижа за периода 2018-2021 г., който беше одобрен от правителството. Над 30 000 души с увреждания и възрастни хора ще могат да ползват патронажна грижа и социални услуги в домашна среда – личен асистент, социален асистент и домашен помощник, през следващите четири години. Основната цел на плана е да се подобри качеството на живот и възможностите за социално включване на хората с увреждания и възрастните хора чрез осигуряване на мрежа от услуги и мерки за подкрепа в общността. Документът включва мерки за управление на социални предприятия за насърчаване на трудовата заетост на хората с увреждания, подобряване на нормативната уредба и ефективността на системата за дългосрочна грижа и обучения за повишаване на капацитета на специалистите в тази област. Включени са и дейности за закриване на 10 специализирани институции за лица с психични разстройства и умствена изостаналост с недобри условия на живот. От тях ще бъдат изведени над 700 потребители, за които ще се осигури качествена грижа чрез осигуряване на социални услуги в общността, включително и от резидентен тип. Финансирането на мерките по плана ще е по линия на оперативните програми „Развитие на човешките ресурси“ и „Региони в растеж“ и от държавния бюджет. Министерският съвет одобри допълнителни разходи по бюджета на Държавната агенция „Държавен резерв и военновременни запаси“ за 2018 г. в размер на 108 млн. лв. Средствата са за изпълнение на дейности, предвидени в Инвестиционната програма 2018-2022 г. на държавната агенция. Те ще бъдат използвани за реконструкция, основен, текущ и авариен ремонт на предоставени й бази, предназначени за съхранение на горива, зърнени храни, медицински и индустриални запаси. Правителството прие решение за утвърждаване на годишните разчети на сметката за средствата от Европейския съюз на Държавен фонд „Земеделие“ за 2018 г. Планирани са общо 2,91 млрд. лева за финансиране на директните плащания на площ, пазарните мерки, Програмата за развитие на селските райони и Програмата за морско дело и рибарство. От тях 2 636 703 700 лв. са за сметка на ЕС и 275 890 800 лева – от националния бюджет. 857,9 млн. лв. са предвидени за развитие на селските райони. Основно плащанията ще се насочени по мярка 4 „Инвестиции в материални активи”, мярка 6 „Развитие на стопанството и стопанската дейност“, мярка 7 „Основни услуги и обновяване на селата в селските райони“ и мярка 19 ЛИДЕР. По линия на директните плащания са заложени 319,8 млн. лв., които ще обхващат направленията агроекология и климат, биологично земеделие и Натура 2000. 1 551,4 млн. лв. са определени по схемата за единно плащане на площ, както и за обвързани с производството плащания за животни, плодове, зеленчуци и други. По Програмата за морско дело и рибарство 2014-2020 г. са разчетени 38,3 млн. лв. по мерките 1.7 „Добавена стойност, качество на продуктите и използване на нежелания улов”, 1.8 „Инвестиции за подобрение на инфраструктурата в рибарските пристанища“ и 2.2 „Продуктивни инвестиции в аквакултура”, мярка 4.2 „Изпълнение на стратегиите за ВОМР“ и мярка 5.4 “Преработване на продуктите от риболов и аквакултури“. 145,2 млн. лв. са предвидени за пазарни мерки, включително и за Националната програма по пчеларство, схема „Училищен плод”, схема „Училищно мляко“, Националната програма за подпомагане на лозаро-винарския сектор, преструктуриране на лозовите масиви, промоционални програми, възстановявания при износ и други схеми.", "date": "2018.01.18", "title": "Вижте какво реши Министерският съвет днес"}
{"url": "https://www.24chasa.bg/novini/article/6669790", "text": "Тежки бури удариха Нидерландия в четвъртък, в резултат на което всички полети от и до амстердамското летище „Схипхол“ бяха анулирани, съобщава AFP. Съгласно разпространената информация, скоростта на ветровете в страната достигнат до 140 километра в час, предава \"Фокус\". „Поради тежките метеорологични условия целият въздушен трафик е спрян до по-нататъшно предизвестие\", се казва в съобщение от летището, което е едно от най-натоварените в Европа. Съобщението бе разпространено, след като малко по-рано в четвъртък Националната метеорологична служба издаде червен предупредителен код за голяма част от страната.                                                                                                                                                                                                                                                                    ", "date": "2018.01.18", "title": "Анулираха всички полети на амстердамското летище \"Схипхол\" заради силната буря"}
{"url": "https://www.24chasa.bg/novini/article/6669822", "text": "а, се разпадна на части след навлизането си в плътните слоеве на земната атмосфера, предаде ТАСС. Последвалият взрив достигна мощност 100 тона тротилов еквивалент, оповести Центърът за космически полети на НАСА в Хънтсвил, Алабама. Специалистите поясниха, че траекторията на падане на космическото тяло е определена въз основа на наблюдения на очевидци, предава БТА. \"Аналитиците ни стигнаха до същите заключения - увери американското космическо ведомство на страницата си във Фейсбук. - Изчислихме, че метеорът се е движел с относително малка скорост - около 45 000 км/ч. Този факт и яркостта на явлението, която навежда на мисълта, че космическото тяло е с диаметър най-малко 0,91 метра, показват, че то е проникнало дълбоко в атмосферата, преди да се разпадне на части.\" Както уточни научният сътрудник от НАСА Бил Кук, последвалият взрив с мощност 100 тона тротилов еквивалент предизвикал ударна вълна и гръм, който изплашил много жители в югоизточната част на Мичиган. \"Обикновено огнени кълба падат на земята под формата на метеорити, когато ударната вълна достигне повърхността\", отбеляза Кук. Той припомни, че метеоритите са с прекалено малки размери, за да убият човек, но могат да причинят щети на автомобили и покриви на къщи. Специалистите коригираха Геоложката служба на САЩ, която първоначално съобщи, че метеорит, паднал на 8 км от селището Ню Хейвън, разположено североизточно от Детройт, е предизвикал земетресение с магнитуд 2.0. \"Макар на явлението да бе приписан магнитуд 2.0, въпросната скала се използва за измерване силата на земетресения и не е подходяща за наблюдения на метеори\", каза геофизикът Уилям Йек от Националния център за оповестяване на земетресения към Геоложката служба в Колорадо пред в. \"Дейли мейл\". ", "date": "2018.01.18", "title": "Мощността на взрива на метеора над Мичиган е стигнала 100 тона тротилов еквивалент"}
{"url": "https://www.24chasa.bg/novini/article/6669836", "text": "Общинският съвет в Свищов ще гласува 1000 лв. еднократна помощ на трите жени, които живеят изолирани и в неописуема мизерия в къща в Свищов, съобщи кметът на града Генчо Генчев. \"Социален работник се е ангажирал да следи за правилното изразходване на средствата, за да се оправят битовите условия\", каза Генчев. Той се ангажира също да изпрати техници, които да оправят бойлера и да осигурят топла вода на мизерстващата фамилия. \"Утре ще стане, днес помолиха да си починат\", допълни кметът. Продължават разпитите на свидетели по случая с двете дъщери на 65-годишната Пенка Стефанова, които били под ключ години наред в дома им в Свищов. \"Разследването е затова, че не са били положени грижи, с което двете жени са били поставени в положение на сериозно затруднение, ако случаят не представлява по-тежко престъпление\", обясни прокурор Блага Георгиева. Засега няма привлечено обвиняемо лице, а майката е само свидетел. Прокуратурата е разпоредила оглед на къщата и изготвяне на фотоалбум, за да се изясни къде и как живеят Анжела и Стефка. Второто указание било да се извърши освидетелстване от лекар - дали имат рани, насинявания и други следи от насилие. \"Събираме доказателства и ще се реши дали ще се назначава някаква експертиза, тъй като според социалния доклад, те са \"лица в риск\", но никъде не пише, че имат нужда от психиатрична помощ\", допълни Георгиева. На 16 януари при проверката на адреса служители на РУ на МВР – Свищов и социални установиха двете сестри висшистки на 43 и 42 г., за които майката твърдяла, че живеят в София. Макар да тънели в пълна мизерия и според кмета на Свищов Генчо Генчев да били \"във видимо ненормално психологическо състояние\", те отрекли да са били държани против тяхната воля в къщата. По тях не са били констатирани видими белези от физическо насилие. Според майката Пенка Стефанова проблем в семейството няма. Дъщерите й били в София и се прибрали преди два месеца. Освен това не било вярно, че не са излизали, даже ходели на църква. Тя самата получава 400 лв. пенсия и им помагала като им пращала храна по автобусите. Затова и пазарувала повече, както забелязали съседите, подали сигнала. Според жената двама лекари са прегледали в сряда дъщерите и са удостоверили, че са психически здрави.\"Но ще се разболеят, вече трети ден не могат да спят заради телевизии, полиция и т.н.\", твърди жената. Тя признава, че преди 5 години едната е посетила психиатър, защото не можела да спи, но той казал, че е абсолютно нормална. Посъветвал я да я лекува с билки. Тя ги взела от билкар от Сливен и близо година ги давала. Междувременно се появи версия, че в основата на скандала с \"къщата на ужасите\" стои предприемач, който имал интерес да изкупи семейния имот.", "date": "2018.01.18", "title": "Дават 1000 лв. еднократна помощ \nна затворените сестри и майка им в Свищов"}
{"url": "https://www.24chasa.bg/novini/article/6669838", "text": "Правителството даде съгласието си Република Косово да открие почетно консулство в България и да назначи Пламен Копчев за свой почетен консул. Пламен Копчев притежава богат професионален опит в областта на туризма, търговията с петролни продукти, както и в сферата на високите технологии. Член е на Управителния съвет на „Слънчев бряг“ АД и на Съюза на собствениците на хотели на к. к. „Слънчев бряг“. Има опит като административен ръководител от работата си в БДЖ. Това съобщиха от правителствената информационна служба. Политическият диалог между България и Косово се развива все по-интензивно през последната половин година, което създава предпоставки за активизиране на двустранните икономически отношения в области като туризма, енергетиката, строителството, инфраструктурата, телекомуникациите, както и в сферата на културата. Откриването на почетно консулство на Република Косово у нас ще стимулира развитието на сътрудничеството в тези области. Седалището на почетния консул на Косово е град Несебър, а консулският му окръг обхваща територията на цялата страна.", "date": "2018.01.18", "title": "Косово открива почетно консулство в България"}
{"url": "https://www.24chasa.bg/novini/article/6669839", "text": "Правителството утвърди подписания на 23 ноември 2017 г. в Струмица Меморандум за разбирателство между Министерството на транспорта, информационните технологии и съобщенията на Република България и Министерството на информационното общество и администрацията на Република Македония за намаляване на международните тарифи за роуминг за телекомуникационни услуги. Документът предвижда страните да насърчават мобилните оператори да постигнат конкретни споразумения помежду си, които да доведат до трайното намаляване на международните тарифи на роуминг услугите. В момента те са едни от най-високите в Европа – между 2,99 лв. и 6,99 лв. на минута и около 25 лв. на мегабайт. Отпадането на роуминга на страните от Западните Балкани с Европейския съюз е сред приоритетите на българското правителство и на българския еврокомисар Мария Габриел. То е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите. Наред с политическата подкрепа за европейската интеграция на Западните Балкани, правителството е решено да подкрепи и редица практически решения, които да подпомогнат развитието на региона като общ пазар от 22 млн. души.", "date": "2018.01.18", "title": "Утвърдиха българо-македонското споразумение за намаляване на тарифите за роуминг"}
{"url": "https://www.24chasa.bg/novini/article/6669848", "text": "Сто нови социални услуги в общността за над 2000 лица с увреждания и възрастни, които не могат да се обслужват сами, ще бъдат създадени до 2021 г., съобщи пресслужбата на кабинета. Това предвижда Планът за изпълнение на Националната стратегия за дългосрочна грижа за периода 2018-2021 г., който беше одобрен от правителството. Над 30 000 души с увреждания и възрастни хора ще могат да ползват патронажна грижа и социални услуги в домашна среда - личен асистент, социален асистент и домашен помощник, през следващите четири години. Основната цел на плана е да се подобри качеството на живот и възможностите за социално включване на хората с увреждания и възрастните хора чрез осигуряване на мрежа от услуги и мерки за подкрепа в общността. Документът включва мерки за управление на социални предприятия за насърчаване на трудовата заетост на хората с увреждания, подобряване на нормативната уредба и ефективността на системата за дългосрочна грижа и обучения за повишаване на капацитета на специалистите в тази област, уточняват от правителството. Включени са и дейности за закриване на 10 специализирани институции за лица с психични разстройства и умствена изостаналост с недобри условия на живот. От тях ще бъдат изведени над 700 потребители, за които ще се осигури качествена грижа чрез осигуряване на социални услуги в общността, включително и от резидентен тип. Финансирането на мерките по плана ще е по линия на оперативните програми \"Развитие на човешките ресурси\" и \"Региони в растеж\" и от държавния бюджет, посочиха от МС.", "date": "2018.01.18", "title": "Създават 100 нови социални услуги за хора с увреждания до 2021 г."}
{"url": "https://www.24chasa.bg/novini/article/6669870", "text": "Правителството предлага промени в Закона за устройство на територията, които водят до отпадане на изискването за представяне на някои официални удостоверителни документи на хартиен носител, съобщиха от пресслужбата на кабинета. Това са част от мерките на кабинета за намаляване на административната тежест върху гражданите и бизнеса, допълниха от Министерския съвет. Конкретната промяна е предвидена в чл. 167 - да отпадне изискването при издаване от началника на ДНСК на удостоверение за извършване на дейностите по чл. 166, ал. 1, т. 1 от ЗУТ да се представя на хартиен носител документ за признаване на придобито висше образование в чуждестранни висши училища, издаван от Националния център за информация и документация. Удостоверението ще се набавя по служебен път, уточниха от МС.", "date": "2018.01.18", "title": "Отпадат хартиени документи, изисквани по Закона за устройство на територията"}
{"url": "https://www.24chasa.bg/novini/article/6669864", "text": "Поради лоши метеорологични условия, влошена пътна обстановка, повреди в отоплителната инсталация, прекъснато електрозахранване или висока заболеваемост в 60 училища в страната няма да има учебни занятия. Това съобщиха от пресцентъра на Министерството на образованието и науката. Учебният процес в 40 училища в област Перник е преустановен на 18 и 19 януари 2018 г. заради обявената грипна епидемия. В ОУ \"Цанко Церковски\" – с. Средище, област Силистра също не се учи 2 дни – 18 и 19 януари, след предписание на РИОКОЗ – Силистра. В ОУ „Св.св. Кирил и Методий“- с. Ясеновец, област Разград, е прекратен учебният процес на 18 януари във връзка с прекъсване на електрозахранването на училището от силните ветрове. В СУ „Васил Воденичарски“ – с. Хайредин, област Враца няма да има занятия от 18 до 22 януари. Заради лошо време и влошена пътна обстановка в 3 училища в област Сливен са прекратени занятията на 18 януари. Това са ОУ „Никола Й. Вапцаров“ – с. Бяла паланка, ОУ „Никола Прокопиев“ – с. Сборище и СУ „Георги Алексиев Каравелов“ – гр. Шивачево, всичките в община Твърдица. В Софийска област поради токов удар и липса на отопление не се учи в ОУ „Васил Левски“ – с. Новачене, община Ботевград. В 2 училища в област Стара Загора няма часове заради прекъсване на електрозахранването. Това са СУ „Христо Смирненски“ – гр. Гурково, и ОУ „Св.св. Кирил и Методий“ – гр. Шипка. На 18 и 19 януари са прекратени учебните занятия в СУ „Отец Паисий“ – гр. Куклен, област Пловдив. На 18 януари не се учи в още 3 училища на област Пловдив – ОУ „Христо Г.Данов“ – с. Клисура, ПГ по икономика – с.Клисура, община Карлово, и ОУ „Христо Ботев“ – с. Поповица, община Садово. В област Добрич, община Генерал Тошево, поради влошена пътна обстановка и лоши метеорологични условия са прекратени учебните занятия на 18 януари в ОУ „Христо Ботев“ – с. Кардам, ОУ „Йордан Йовков“ – с. Спасово, ОУ „Йордан Йовков“ – с. Красен и ОУ „Васил Левски“ – с. Преселенци. От 16 до 18 януари няма да се учи в ОУ „Христо Ботев“ – с. Семчино, област Пазарджик. В област Смолян в 2 училища няма да се учи на 18 януари - ОУ \"Св.Св. Кирил и Методий\"- с. Момчиловци, и ОУ \"Св.Св. Кирил и Методий\"- с. Смилян, поради влошена пътна обстановка и лоши метеорологични условия.", "date": "2018.01.18", "title": "Вижте в кои 60 училища са спрени учебните занятия заради вятъра и грипа"}
{"url": "https://www.24chasa.bg/novini/article/6669867", "text": "Министерският съвет одобри проекта на междуправителствена програма на България и Индия за сътрудничество в областта на науката, образованието и културата в периода 2018-2020 г. С решението се осигурява продължаването на културния, образователния и научния обмен между двете страни, съобщава пресслужбата на кабинета. Програмата има за цел подпомагане на развитието на българистиката в Индия, както и на индологията в България чрез осигуряване на лектори за висши училища и от двете страни. Тя ще допринесе и за взаимното популяризиране на културата и изкуството на България и Индия чрез разширяване на контактите между заинтересованите институции. Предвижда се възможност за организиране на художествени изложби, размяна на изпълнителски групи, обмен на специалисти в научната област и в областта на управление на културата, популяризиране на българското кино в Индия.", "date": "2018.01.18", "title": "България ще си сътрудничи с Индия в областта на културата и науката"}
{"url": "https://www.24chasa.bg/novini/article/6668768", "text": "„Витоша ски” АД е в готовност незабавно да инвестира в модернизацията на всички собствени съоръжения в случай, че това не противоречи на действащото законодателство. За целта е необходимо да бъдат предприети действия по изчистване на спорните разпоредби в Плана за управление на природен парк „Витоша” и в Закона за горите. В противен случай, дружеството е възпрепятствано да осъществи каквито и да било инвестиции по модернизация на съоръженията си, тъй като те противоречат на нормативната уредба. Технически не е възможно ново съоръжение да използва само и единствено стъпките на вече изграден лифт. Съответно е необходимо да бъде издадено право на строеж върху нови стъпки или върху разширяване на старите, което законодателството не позволява. Всичко това поставя планината в омагьосан кръг от недоразумения, които „Витоша ски” АД от години наред се опитва да разреши с помощта на държавата. В тази връзка, поради възникване на обстоятелства по изключване на земя от горски фонд, увреждане на тревно покритие, изграждане на нови въжени линии за достъп до туристическите центрове, както и редица други разпоредби, вписани в законодателството не позволяват нито подмяната на съоръжения, нито изграждането на нови такива. Въпреки това, ние от „Витоша ски” АД, поддържаме старите съоръжения, които са безопасни за използване, за да осигурим достъп до планината на туристите и скиорите. Изготвили сме, съвместно с доказани международни специалисти, предпроектни проучвания и имаме готов идеен проект за модернизиране на съоръженията в планината. Приватизационният договор на „Витоша ски” АД, чрез който дружеството придоби „Въжени линии” ЕАД е сключен в края на 2007 г. оттогава, ние от „Витоша ски” АД стриктно изпълняваме задълженията си като страна по договора. „Витоша ски” АД уверява, че всички действия и намерения на дружеството са свързани само и единствено с модернизация на спортната инфраструктура, чрез изграждането на лифтова система, писти и съоръжения за техническо заснежаване. Категорично заявяваме, че нямаме намерения по строителство на нова леглова база и/или друг тип строителство. Категоричната позиция на дружеството е, че само с подмяна на съоръженията с нови и подобряване на логистиката между тях, ще може да се отговори на съвременните най-високи изисквания за опазване на околната среда, качество на услугата и интересите на обществото.", "date": "2018.01.18", "title": "Обновяването на Витоша може да почне в момента, в който отпаднат законовите пречки"}
{"url": "https://www.24chasa.bg/novini/article/6669869", "text": "Правителството прие решение, с което дава съгласие да бъде оттеглена въззивна жалба на държавата срещу съдебно решение, с което се признава правото на собственост на \"Авиокомпания Хемус Ер\" ЕАД върху части от поземлен имот в местността \"Летищен комплекс - София\", съобщиха от пресслужбата на кабинета. Прекратяването на съдебния спор ще даде възможност да се изпълни инвестиционен проект по Закона за насърчаване на инвестициите на \"Луфтханза Техник София\" ООД и \"България Ер Меинтенанс\" ЕАД, уточниха от правителствената пресслужба.", "date": "2018.01.18", "title": "Кабинетът оттегля съдебна жалба за имот на авиокомпанията \"Хемус Еър\""}
{"url": "https://www.24chasa.bg/novini/article/6669884", "text": "Кухненските микровълнови фурни в Европейския съюз генерират парников газ колкото почти седем милиона автомобили, съобщи Прес асосиейшън, позовавайки се на британски учени. Екип от университета на Манчестър изследва въздействието на микровълновите фурни върху околната среда, от производството и употребата им, до изхвърлянето им, предава БТА. Продажбите на микровълнови фурни в ЕС ще достигнат 135 милиона годишно до 2020 г. Въпреки популярността им, беше известно малко за ефекта им върху околната среда. Британските учени установиха, че микровълновите фурни генерират 7,7 милиона тона въглероден двуокис годишно в ЕС, което се равнява на годишните емисии от 6,8 милиона автомобила. Фурните консумират 9,4 тераватчаса електричество годишно, което е равно на енергията, генерирана от три големи газови електростанции. Една микровълнова фурна използва 573 киловатчаса електроенергия през 8-годишния си живот, което е сравнимо с оставянето на 7-ватова LED-крушка да свети непрекъснато почти девет години. Ръководителят на изследването Алехандро Галего-Шмид изтъкна, че хората купуват нови уреди преди да бъде изчерпан капацитетът на притежаваните от тях. Животът на съвременните микровълнови фурни е почти със седем години по-кратък, отколкото е бил преди 20 години. Основните заплахи за околната среда, свързани с микровълновите фурни, са заради материалите за производството им, производствения процес, и изхвърлянето им.", "date": "2018.01.18", "title": "Микровълновите фурни замърсяват околната среда като автомобилите"}
{"url": "https://www.24chasa.bg/novini/article/6669911", "text": "Кралят на Саудитска Арабия Салман бин Абдулазиз ал Сауд издаде заповед да бъдат внесени 2 милиарда долара в Йеменската централна банка. Това съобщиха от кралството като обясниха, че депозирането на сумата е част от подкрепата за йеменския народ. Целта на помощта от Рияд е да се стабилизира финансовото и икономическото състояние на Йемен и по-специално курса на местната валута. Милициите на хутите, подкрепени от Иран, присвояват приходите на йеменските държавни институции, включително и от продажбата на петролни деривати, като събират сумите в йеменски риали и манипулират валутните курсове. Според саудитските власти това се прави без никакви угризения с цел реализиране на лични интереси, но за съжаление е довело до срив на местната валута, като последствията понася целият йеменски народ. Кралското решение за депозиране на 2 милиарда долара ще помогне на Йемен да се изправи срещу икономическите трудности и идва от загрижеността на Саудитска Арабия за страданията на йеменците, вследствие на престъпленията на иранските хутски милиции, които лишават страната от бъдеще, казват още от Рияд. С това общата сума на вложените от кралството средства в Йеменската централна банка достигнаха 3 милиарда долара. В съобщението за заповедта на крал Салман се казва още, че Саудитска Арабия ще продължи да подпомага йеменското правителство да изпълнява задълженията си за възстановяване на сигурността и стабилността в страната.", "date": "2018.01.18", "title": "Саудитска Арабия внесе $2 млрд в Йеменската централна банка"}
{"url": "https://www.24chasa.bg/novini/article/6669866", "text": " Славчо Пеев и Жоржета Чакърова са актьорите от випуска на Мариана Аламанчева, които докрая остават до нея. Заедно отиват в трупата на Сатиричния театър, сега имали навика да се срещат всеки месец на чаша вино и спомени. Няма я вече Мариана, а двамата й приятели бяха след първите, които се простиха с нея. Тя си отиде в понеделник след като изпадна в тежка диабетна кома и лекарите не успяха да й помогнат. Половин година преди това посегна на живота си дъщеря й Зорница. От 10 до 12 ч във Сатиричния театър минаха предимно актьори със сребро в косите, но и младите членове на трупата поднесоха съболезнования на нейните близки. Дойде Петър Вучков - той е сред близките й приятели - заедно често гостували на селската къща на Николай Николаев - Бате Николай. Глави склониха директорът на трупата на Сатиричния театър Калин Сърменов, Ивайло Калоянчев, Любомир Бъчваров, Мая Владигерова, Стефан Стайчев, Асен Шопов, Меглена Караламбова, Невена Мандаджиева, Йорданка Стефанова, Красимир Куцупаров. Всички си я спомнят като слънчев и усмихнат човек, елегантна и красива, но по свой си начин изолирала се от живота в последните години. Запазила достойнството си. \"Харесва ми  мисълта на един приятел: „Хайде бе, не стига, че им живеем, ами и ще им мрем!\" Няма да им мрем!\", шегуваше се Мариана Аламанчева. Тя бе споделила, че най-хубаво ще бъде да си отиде в съня си - като своите  родители. \"Не искам никакви церемонии. Искам да ме изгорят и пепелта ми да разпръснат над едно мое любимо място. Имахме великолепна 130-годишна къща в софийското село Стъргел, но бяхме принудени да я продадем\", изповядва тя в интервю преди няколко години. Дано да бъде спазена волята й. Никола Петков, който е бил режисьор в театъра в Толбухин, си спомня как Мариана Аламанчева влязла в ролята на Нона в пиесата на Йордан Йовков \"Чифликът край границата\". Веднъж в залата сред публиката била Дора Габе - знае се, че тя е прототип на Йовковата героиня. Когато паднала завесата, поетесата отишла при актрисата и казала: \"Ти си прекрасна в тази роля, защото приличаш на мен!\" \"Какъв по-голям комплимент\" - казва Петков и допълва, че именно изпълнението на Аламанчева го вдъхновило за финала на драмата - над главата на Нона, която се самоубива, безкрайно се върти кръстачката, с която в Добруджа вадят вода от бездънните кладенци... Всички присъстващи неизменно споменаваха и кончината на Стефан Илиев. Той пожелал да бъде опят в черквата \"Св. Георги\". Разбра се, че нелепо падане на бул. \"Дондуков\" го вкарва в болница. Удря си главата. Уж го закрепили, изписали, но края му дойде - почина в сряда (17 януари), дни преди да излезе на сцената в постановката \"Женитба\" на Гогол. Неговите колеги ще я играят в негова памет в 21 януари от 18 ч в салона на бившето кино \"Левски\".", "date": "2018.01.18", "title": "Мариана Аламанчева поискала прахът й да бъде пръснат над село Стъргел"}
{"url": "https://www.24chasa.bg/novini/article/6669943", "text": "Частните охранители имат право да използват физическа сила, само когато това е абсолютно необходимо при задържане на лице. НС обсъжда и приема текстове от Закона за частната охранителна дейност на второ четене. Депутатите предвидиха охранителният състав на едноличния търговец или юридическото лице да използва помощни средства по изключение при условия на неизбежна отбрана и крайна необходимост по смисъла на Наказателния кодекс. Това са белезници - каучукови, пластмасови, щурмови и електрошокови палки и прибори. Използващият помощни средства взема всички мерки за опазване живота и здравето на лицата, срещу които са насочени. При терористичен акт или заплаха от терористичен акт лицата, извършващи частна охранителна дейност, действат по предварително съгласуван със съответната областна дирекция на МВР план, конкретен за всеки обект. При данни за извършващо се или извършено престъпление изпълнителите на частна охранителна дейност незабавно уведомяват полицейските органи. Към ГД \"Национална полиция\" се създава Консултативен съвет за сътрудничество по въпросите на частната охранителна дейност. Той се състои от председател/заместник-директор на дирекцията/ и членове - по един упълномощен представител на всяко от сдруженията на лица, извършващи частна охранителна дейност, и трима служители на дирекцията, определени със заповед на директора й. В МВР се изгражда и поддържа единен автоматизиран централизиран регистър на лицензите за дейностите по този закон. Депутатите разпоредиха също ръководител или изпълнител на частна охранителна дейност да бъде лице, което притежава професионална квалификация по професия \"охранител\", придобита в институция от системата на професионалното образование и обучение. Ръководителите са длъжни да осигурят достъп на органите на МВР и ДАНС до информацията, с която разполагат, включително съдържаща се в записи от видеонаблюдението, за извършено, извършвано или подготвяно престъпление или нарушение на обществения ред, незабавно при узнаването й и/или при поискване от съответните длъжностни лица.", "date": "2018.01.18", "title": "Частните охранители могат да използват физическа сила при необходимост за задържане на някого"}
{"url": "https://www.24chasa.bg/novini/article/6669975", "text": "Линейка с болен на хемодиализа и десетина автомобила са закъсали по пътя Добрич - курортния комплекс \"Албена\" поради навята двуметрова пряспа край село Славеево, съобщават от пресцентъра на областната управа за зимната обстановка в региона. По пътя за Генерал Тошево също има аварирал автобус, който е препречил платното и движението е спряно, предаде БТА. Заради силния вятър, чиито пориви достигат до 12 метра в секунда, в областта има множество прекъсвания на изводи - високо напрежение, и това е причина за нарушеното електроснабдяване в селища. Все още помпените станции на \"ВиК\" са без ток, като екипи на \"Енерго-Про\" отстраняват авариите, информират от областната управа. От Областното пътно управление съобщават, че пътните артерии от републиканската мрежа са проходими при зимни условия, като остават затворени отсечките Добрич-Варна и Добрич-Генерал Тошево-село Кардам. В цялата област 32 машини разчистват снега по всички пътни направления.", "date": "2018.01.18", "title": "Линейка с болен, автобус и десетина коли са аварирали по пътища в Добричко"}
{"url": "https://www.24chasa.bg/novini/article/6669995", "text": "18 януари, 2018 г., гр. София. Телевизионните канали на Нова Броудкастинг Груп предлагат висококачествено и разнообразно съдържание, което е в основата на лидерската ни позиция в България. Независимо, че цените на телевизионното съдържание постоянно нарастват, компанията инвестира в оригинална българска продукция, подкрепя български филми и сериали на всички платформи и предлага многообразие от първокласно забавно и публицистично съдържание. Въпреки силната конкуренция на телевизионния пазар Нова Броудкастинг Груп непрестанно разширява портфолиото си от телевизионни продукти. Един от последните примери за това е обявеното преди дни придобиване на правата за телевизионно излъчване на турнира DIEMA XTRA Sofia Open, който ще срещне зрителите с Григор Димитров и други звезди на световния тенис. По същия открит и професионален начин групата подхожда и към партньорствата си с всички платформени оператори – кабелни, сателитни и интернет, малки и големи, национални и локални. Операторите, като посредник между компанията и зрителите, имат в лицето на Нова Броудкастинг Груп надежден и толерантен партньор, доказал се през годините със своята последователна и конструктивна политика. За съжаление нерегламентираното използване на телевизионно съдържание от определени оператори е феномен без прецедент в рамките на Европейския съюз и значим по мащабите си проблем за България. Пиратството на телевизионно съдържание обогатява незаслужено и единствено собствениците на съответната фирма-разпространител, като ощетява и създателите и потребителите на телевизионни услуги, както и коректните оператори, които са уредили правата си за излъчване на каналите. Нова Броудкастинг Груп залага на дългосрочните и коректни партньорски отношения и държи твърдо да работи само в рамките на правилата, т.е. на база подписани договори с всички оператори. Напомняме, че законът повелява на операторите, които нямат валидни договори с която и да е телевизионна компания, да преустановят излъчването на нейните програми. За съжаление някои кабелни оператори предпочитат да пиратстват и едновременно да търсят начин да легитимират незаконните си действия с абсурдни аргументи. На тези доставчици напомняме, че сами следва да прекъснат предлагането на каналите и събирането на абонаментни такси от тази дейност до регулирането на правните си взаимоотношения с Нова Броудкастинг Груп и другите телевизионни канали, излъчвани без законни договори. Компанията не може да толерира системното нарушаване на законите и ще се обърне към всички заинтересовани институции, за да защити своите интереси. Нова Броудкастинг Груп ще поддържа актуален списък на операторите със сключен договор за разпространение на NOVA и останалите канали от групата на адрес https://nova.bg/info/cable_operators. Списъкът ще се обновява на регулярна база, а целта е да помогнем на крайния потребител при избора на коректни платформени оператори, които могат да гарантират законното излъчване на програмите на компанията.", "date": "2018.01.18", "title": "Становище на \"Нова\"  по повод засиления медиен  интерес към кабелните оператори"}
{"url": "https://www.24chasa.bg/novini/article/6669937", "text": "Обявиха бедствено положение в Карлово. Това съобщи за „Фокус”- Пловдивq зам.-кметът Стойо Карагенски. Кризисният щаб е обявил бедственото положение преди около час, след свое заседание. „Най-тежки са пораженията в болницата, където преди час е паднал покривът на цялата северна част. Има ударени автомобили, а алуминиевата дограма е поддала и е навлязла в кабинетите. Покривът на училище „Христо Проданов” също е на земята, здравната служба в село Васил Левски също е без покрив”, каза още Карагенски. Поддържа се непрекъсната връзка с кметовете на селищата, а общинска комисия обхожда най-пострадалите места. По думите на Карагенски има много дървета, които са препречили улиците, а контейнерите за смет се движат от вятъра. Хората са предупредени да не излизат от домовете си. Няма подадени сигнали за пострадали. Много селища са все още без ток. Почти навсякъде в момента учебните занятия са прекратени. „Силният вятър продължава, с тенденция скоростта му да намалява”, каза още Стойо Карагенски.", "date": "2018.01.18", "title": "Обявиха бедствено положение в Карлово"}
{"url": "https://www.24chasa.bg/novini/article/6669987", "text": "Генералният секретар на НАТО Йенс Столтенберг се срещна днес в Скопие с македонския президент Георге Иванов и с министрите на отбраната и на външните работи, предаде Асошиейтед прес. Столтенберг обсъжда с македонските лидери подновената кандидатура на Македония за членство в НАТО, след като преди 10 години спорът за името на Македония със съседна Гърция спря усилията на страната за присъединяване към пакта, посочва агенцията. Йенс Столтенберг ще се срещне също с македонския премиер Зоран Заев и ще говори пред парламента, предава БТА. Официални представители на Гърция и на Македония изразиха надежда, че дългогодишният спор за името може да бъде решен в рамките на няколко месеца. Членката на НАТО Гърция блокира през 2008 г. кандидатурата на Македония за членство заради спора за името. Атина смята, че името Македония създава предпоставки за териториални претенции спрямо северната й провинция със същото име. Македония отрича това, посочва АП.", "date": "2018.01.18", "title": "Столтенберг обсъди с Георге Иванов членството на Македония в НАТО"}
{"url": "https://www.24chasa.bg/novini/article/6670236", "text": "Президентът на САЩ Доналд Тръмп заяви, че позициите му по изграждането на предложената от самия него стена по южната граница не се е променяла и че Мексико ще плати за стената, било пряко или непряко, предадоха Асошиейтед прес и Ройтерс, цитирани от БТА. \"Стената си е Стената, не се е променяла или развивала от първия ден, в който я замислих\", заяви Тръмп в серия туитове тази сутрин. Тя ще бъде платена, пряко, непряко или чрез дългосрочни плащания от Мексико, което има абсурдният търговски излишък от 71 милиарда долара със САЩ\". \"Стената за 20 милиарда долара е \"дребна сума\" в сравнение с това, което Мексико печели от САЩ\", добави Тръмп, подчертавайки, че \"НАФТА е лоша шега!\" Представители на Демократическата партия, които се срещнаха вчера с началника на канцеларията на Тръмп Джон Кели заявиха, че според него има райони от границата, където не е необходима стена, а Тръмп не знаел това, когато правел предизборните си обещания. Сега президентът написа в Туитър, че част от стената няма да бъде плътна и че \"никога не е имало планове тя да се строи в райони, където има природна защита като планини, пустини или опасни реки или води\".", "date": "2018.01.18", "title": "Тръмп: Не съм променял възгледите си за стената с Мексико"}
{"url": "https://www.24chasa.bg/novini/article/6670198", "text": "Национален инициативен комитет за честване на 170 години от рождението на Христо Ботев учреди днес председателят на Народното събрание Цвета Караянчева. Почетен патрон на честванията ще бъде Караянчева, а в инициативния комитет ще участват вицепремиерът по икономическа и демографска политика Валери Симеонов, вицепремиерът по отбраната Красимир Каракачанов, културният министър Боил Банов, министърът на образованието Красимир Вълчев, министърът на туризма Николина Ангелкова и др. \"Тази година е белязана с 170-те години от рождението на Христо Ботев. По идея на кмета на Карлово Емил Кабаиванов днес учредяваме Национален инициативен комитет за честване на 170 години от рождението на големия наш поет и революционер Христо Ботев. Приех да бъда патрон на тази инициатива, защото преди 170 години в поробена България се ражда един от най-светлите умове - авантюрист и пророк, безумец и спасител, знаменосец за правда, изключително мъдър за възрастта си. Той изумява с ораторска дарба, политически гений с нечовешка дързост и чутовна промисъл. Нека не забравяме Ботевото верую - българският народ е способен сам да гради бъднините си\", заяви Караянчева.", "date": "2018.01.18", "title": "Караянчева учреди комитет за честване на 170 години от рождението на Ботев (Обновена)"}
{"url": "https://www.24chasa.bg/novini/article/6670267", "text": "Иван Бозев става изпълнителен директор и генерален мениджър на Lenovo за Централна и Югоизточна Европа, считано от 1 януари 2018 г. Бозев, който има огромен опит в областта на технологиите и технологичните иновации и до този момент беше изпълнителен директор на Lenovo за Югоизточна Европа, разширява отговорностите си и вече ще управлява PC бизнеса в България, Хърватия, Чехия, Гърция, Унгария, Полша, Румъния, Сърбия, Словакия, Словения и още шест източноевропейски държави. Той ще работи под шапката на Франсоа Борнибу - президент на Lenovo за ЕМЕА (Европа, Близкия Изток и Африка) и ще бъде базиран в София. Иван Бозев работи за Lenovo повече от 17 години. Заемал е различни постове в компанията и познава добре различните бизнес модели и потребителски навици в Югоизточна Европа. “Отдадеността, която Иван демонстрира към компанията през всичките тези години, и богатият му опит в международния IT сегмент ни носят увереност, че той ще донесе нов подход и нови идеи при управлението на бизнеса на Lenovo в Централна и Югоизточна Европа. Неговата експертиза в стратегическото планиране, изграждането на марката и фокуса върху потребителските нужди и изисквания са неговите ключови силни страни като изпълнителен директор на Централна и Югоизточна Европа”, коментира назначението Франсоа Борнибу. “За мен е чест да разширя обхвата на отговорностите си с още три пазара - Полша, Чехия и Словакия, и то в изключително интересен пазарен контекст, в който Lenovo поддържа позицията на динамично развиваща се компания, която следва пазарните тенденции и предлага най-доброто потребителско изживяване”, отбелязва Иван Бозев. Иван Бозев има магистърска степен от Техническия университет във Виена. Живее в София и сред хобитата му са ските, плуването и пътешествията.", "date": "2018.01.18", "title": "Иван Бозев става изпълнителен директор на Lenovo за Централна и Югоизточна Европа"}
{"url": "https://www.24chasa.bg/novini/article/6670273", "text": "Тежката зимна буря, която удари голяма част от Нидерландия в четвъртък, отне живота на двама души, съобщава германският национален ежедневник Die Frankfurter Allgemeine Zeitung. Една от жертвите е 62-годишен мъж, който е ударен от счупен клон на дърво в населеното място Олст, разположено в източната част на страната. Друг мъж е загинал при падане на дърво върху автомобила му в близост до границата с Германия, предава \"Фокус\". Нидерландската метеорологична служба издаде червен предупредителен код за големи части на страната поради тежките бури. Очаква се Нидерландия да бъде ударена с ураганни ветрове, достигащи скорост до 140 км/ч. Бурята доведе до сериозни препятствия в трафика в ранните часове на деня. Няколко камиона бяха преобърнати от тежките пориви на вятъра, в резултат на което бе блокирано движението по ключови магистрали. ", "date": "2018.01.18", "title": "Зимната буря в Нидерландия взе две жертви"}
{"url": "https://www.24chasa.bg/novini/article/6670290", "text": ", такова вече е в сила и в община Карлово. Усложнена остава обстановката и в Добрич, Габрово и Враца, а за цялата страна е валиден жълт код за силен вятър. Десетки населени места все още са без електричество, част от тях са трудно достъпни, заради снегонавявания и паднали дървета, а в 60 училища учебните занятия бяха преустановени, предаде \"Фокус\". По данни на МВР до 13.00 часа в пожарните служби в цялата страна са получени 63 сигнала за произшествия, свързани с метеорологичната обстановка. Основната част от тях са за паднали дървета, съборени билбордове и скъсани електропроводи. Снеговалеж и силен вятър има в областите Варна, Добрич, Габрово, Кюстендил и Пазарджик. 185 населени места в южната част на страната са без електрозахранване. Бедственото положение в Карлово бе обявено със заповед на кмета д-р Емил Кабаиванов след заседание на Кризисния щаб към общината. Най-тежки там са пораженията в болницата, където е паднал покривът на цялата северна част. Има ударени автомобили, а алуминиевата дограма е поддала и е навлязла в кабинетите. Покривите на училище „Христо Проданов” и здравната служба в село Васил Левски също са били срутени. Паднали дървета препречват улиците, а хората са предупредени да не излизат от домовете си. Поддържа се непрекъсната връзка с кметовете на селищата, а общинска комисия обхожда най-пострадалите места. За цялата Пловдивска област са подадени над 30 сигнала за произшествия, свързани с метеорологичната обстановка. 36 са населените места без електричество в областта. Над 40 са произшествията в община Смолян от сутринта, в следствие на силния вятър. Повечето от сигналите са за нападали дървета и затворени пътища. Най-много са падналите дървета по пътя за село Турян и към Ардинското корито. Екипи отстраняват дървета и по пътищата за Пампорово и Мугла. Няма сигнали за пострадали граждани. От сутринта пожарникарите са гасили и 4 пожара. Три от тях са в комини на къщи, а един е в апартамент в квартал „Каптажа“. В град Смолян най-много са подадените сигнали за откъртени облицовки, покриви и ламарини, които висят и застрашават преминаващите хора. Всички те своевременно се обезопасяват. Прекъснато е електроснабдяването в селата Турян, Станевска махала, Река, Требище, цялото Арденско корито, Момчиловци, Соколовци и Тикале. Затворени за движение са пътищата за Турян, Габрица и Левочево, както и около селата Киселчово, Черново, Мугла, и Смолян - Пампорово. Без електричество са 78 населени места. Във Варна и Добрич също са получени десетки съобщения за паднали дървета на територията на двете области. Поради обилен снеговалеж и силен вятър временно е ограничено движението по път II-29 Варна – Добрич, Добрич – Генерал Тошево - Кардам, и път III-2902 Кичево - Аксаковска панорама. Екипи от пожарникари и спасители оказват помощ и на закъсали поради снегонавявания превозни средства. Няма данни за бедстващи хора. Всички влакове от и за Добрич се движат със закъснение. В Гарово все още без електрозахранване са и селата Потока, Генчевци и Фърговци. Продължава обработката на градската пътна мрежа в Габрово, почистват се и пътните участъци към селата с цялата налична техника. Ограничено е движението по път I-5 Казанлък – Шипка, трафикът е насочен по обходен маршрут /път I-6 Казанлък - Дунавци - път III-5601 Дунавци – Шейново – Шипка/. Ограничено е и движението в посока Габрово по път I-5 Казанлък - Габрово. За товарни автомобили над 12 тона е ограничено преминаването по път III-358 Шипково - Рибарица. Затворен за всички видове моторни превозни средства е Троянският проход. Затворени са и проходите Троян-Кърнаре и Шипково-Рибарица.", "date": "2018.01.18", "title": "Ето до какво доведе ураганният вятър в страната (Обзор)"}
{"url": "https://www.24chasa.bg/novini/article/6670280", "text": "Сръбският премиер Ана Бърнабич се присъедини към стотиците хора, които присъстваха на погребението на умерен косовски сръбски политик, който беше застрелян тази седмица в Косово при нападение, което предизвика безпокойства за стабилността на региона, предаде Асошиейтед прес, цитиран от БТА. 64-годишният Оливер Иванович, известен като глас на толерантността на фона на етническото напрежение в Косово, беше прострелян шест пъти от неизвестни нападатели пред офисите на своята партия Гражданска инициатива в етнически разделения косовски град Митровица. Сръбският премиер Ана Бърнабич, както и редица други официални представители и известни личности присъстваха на погребална церемония в новите гробища в Белград. Вчера над хиляда жители на Косовска Митровица изпратиха ковчега с тялото на Оливер Иванович преди то да бъде транспортирано до сръбската столица за погребението.", "date": "2018.01.18", "title": "Сръбският премиер Бърнабич присъства на погребението на убития Оливер Иванович"}
{"url": "https://www.24chasa.bg/novini/article/6670298", "text": "Пред централата на НАТО още има място за нови знамена, заяви днес в обръщение пред македонския парламент генералният секретар на НАТО Йенс Столтенберг, предаде агенция МИА. \"Страните членки са впечатлени от вашата всеотдайност и ентусиазъм за членство в алианса. НАТО желае да успеете, но имате още работа. Преди всичко да решите проблема с Гърция за вашето име\", каза Столтенберг, като добави, че е добре да бъдат амбициозни, но трябва да бъдат и реалисти, предава БТА.  Генералният секретар приветства правителството и неговите усилия за решаване на спора за името с Гърция, като го насърчи да продължи в този дух. Той отбеляза като важна стъпка и Договора за добросъседство с България. Столтенберг каза още, че за алианса е важно да види как Македония инвестира в отбраната, защото НАТО е военен алианс, работещ за обща защита. Докато Столтенберг говореше в парламента, пред сградата се събраха група граждани, протестиращи против членството на Македония в НАТО и \"антимакедонската политика\" на правителството, съобщиха македонските медии.", "date": "2018.01.18", "title": "Столтенберг в Скопие: Пред централата на НАТО още има място за нови знамена"}
{"url": "https://www.24chasa.bg/novini/article/6670325", "text": "Добричкият окръжен съд прекрати съдебното производство срещу бившия директор на областната дирекция \"Земеделие\" Стилиян Митев и върна наказателното дело на прокуратурата за отстраняване на допуснати съществени процесуални нарушения и на явна фактическа грешка, съобщи пресцентърът на институцията, цитиран от БТА. Според съда прокурорът е трябвало да развие в пълнота предявяваната обвинителна теза, както от фактическа, така и от правна страна. Обвинението срещу бившия директор на областната дирекция \"Земеделие\" е повдигнато от специализираното звено \"Антикорупция\" при Софийската градска прокуратура. Според обвинителния акт в периода 2009-2013 година в качеството си на длъжностно лице, заемащо отговорно служебно положение, подсъдимият не е изпълнил служебните си задължения с цел да набави облага за две търговски дружества. В резултат на това негово бездействие е могло да се стигне до замърсяване и увреждане на имот с площ от 14.992 декара в землището на село Кранево - част от държавния поземлен фонд, посочват от прокуратурата. Наказателното дело срещу бившия директор започна дни преди влизането в сила на промените в НПК, но трябваше да продължи по новите правила, тъй като все още не беше даден ход на съдебното следствие, поясняват от съда. Постановеният днес съдебен акт подлежи на обжалване и протест пред Апелативния съд във Варна.", "date": "2018.01.18", "title": "Съдът върна на прокуратурата делото срещу бивш шеф на земеделска служба в Добрич"}
{"url": "https://www.24chasa.bg/novini/article/6670300", "text": "Великотърновският апелативен съд насрочи дата за разглеждане на делото срещу служител на РУ на МВР – Русе, обвинен в разгласяване на информация, представляваща държавна тайна, както и в противозаконно държане на боеприпаси. Първото заседание по въззивното дело ще се проведе на 12 февруари 2018 г. от 10.00 часа, информират от съдебната палата. Със своя присъда  Окръжен съд - Русе е признал подсъдимия Ваньо Димитров от гр. Русе за виновен в това, че на 16 и 17 ноември 2016 г. на два пъти, като служител в Първо РУ на МВР – Русе на длъжност Разузнавач V степен, Група „Противодействие на Криминалната престъпност“, Сектор „Криминална полиция“ при Първо РУ на МВР – Русе, разгласил информация, представляваща държавна тайна по смисъла на чл. 25 от ЗККИ – като тази информация се съдържа в план относно провеждане на действия по разследването по прокурорска преписка на ОП-Русе, класифициран с гриф за сигурност „Поверително“. Криминалистът издал и свързаните с него оперативно-издирвателни мероприятия (ОИМ), като съобщил на М. И. И. за извършваните действия и лица по плана и ОИМ, която информация му станала известна по служба. Съдът определил на подсъдимия 3 години лишаване от свобода за това деяние. Полицаят бил признат за виновен и в това, че през периода от 02.09.2016 г. до 15.12.2016 г. в гр. Русе, разгласил на М. И. И. сведения от друго естество – информация, съдържаща се интегрирана информационна система „Справки“ на МВР, отнасяща се до две лица, а именно – данни от националния регистър на българските данни за самоличност – адресна регистрация, както и данни от АИС „КАТ“ – регистрация на МПС и техните собственици, което не представлява държавна тайна, но чието разгласяване е забранено със закон. На основание чл. 360 и чл. 54 от НК, първоинстанционният съд определил наказание от 1 година лишаване от свобода за това деяние. Димитров бил признат за виновен и в това, че на 16 декември 2016. г държал 56 броя пистолетни патрони, калибър 9х18мм., без да има надлежно разрешение за това. На основание чл. 339, ал. 1, пр. 2 от НК и чл. 54 от НК, ОС-Русе го осъдил на 2 години лишаване от свобода за това деяние. Русенският съд му наложил едно общо наказание измежду определените за отделните деяния, а именно най-тежкото от тях – 3 години лишаване от свобода, което подсъдимият да изтърпи при първоначален общ режим. Срещу присъдата на Окръжен съд е постъпил въззивен протест на Окръжна прокуратура – Русе с искане за 5 години затвор. Жалба внесъл и защитникът на подсъдимия. Прави се оплакване, че постановената присъда е неправилна.  На основание въззивният протест и въззивната жалба, делото е изпратено в Апелативен съд – Велико Търново, като след постъпването му е извършено разпределение на случаен принцип, посредством Централизираната система за разпределение на делата. За докладчик по делото е определен съдия Петя Стоянова. Извършен е видеозапис на разпределението, съгласно възприетата практика на ВТАС по отношение делата с висок обществен интерес.", "date": "2018.01.18", "title": "Апелативният съд в Търново насрочи дело срещу русенски криминалист, осъден за изнасяне на тайни"}
{"url": "https://www.24chasa.bg/novini/article/6670344", "text": "Снежни бури и силни ветрове доведоха до затваряне на училища и няколко основни пътища в Румъния и оставиха хиляди хора без електричество, съобщава Асошиейтед прес. Вътрешният министър Кармен Дан заяви днес, че около 32 000 души са без електричество в 13 окръга на Румъния. Тя каза, че няколко пътища са превантивно затворени в югозападната и южната част на страната, предава БТА.  Властите изтеглиха заседнал в снежните преспи автобус, превозващ 22 души, в източния окръг Галац. Силният вятър е съборил дървета и метални покриви, повредени са множество автомобили, прекъснати са електрически кабели. Затворени са черноморските пристанища, отменени са полети от букурещкото летище Отопени. Блокирани са и някои влакове. Тази сутрин един мъж е открит мъртъв в снега в източния окръг Вранча, посочва информационният сайт Зиаре.", "date": "2018.01.18", "title": "Снежни бури и силни ветрове затвориха пътища и училища и в Румъния"}
{"url": "https://www.24chasa.bg/novini/article/6670356", "text": "Състав на Хасковския окръжен съд определи мярка за неотклонение задържане под стража на 61-годишния Борислав Вълков. Мъжът е обвинен в умишленото убийство на Антония Тодорова (38 г.), с която той живеел на семейни начала в жилище в Хасково, съобщи БТА. Престъплението е било извършено между 12 и 14 януари т. г. след побой вследствие на битов скандал между двамата.  Защитата пледира за мярка домашен арест с мотива, че обвиняемият имал тежко здравословно състояние и в ареста имало опасност заболяването му биполярно афективно разстройство да се обостри. Съдът кредитира доводите на държавното обвинение, но наложената мярка може да бъде обжалвана.", "date": "2018.01.18", "title": "Съдът в Хасково задържа под стража Борислав, обвинен в убийството на приятелката си"}
{"url": "https://www.24chasa.bg/novini/article/6670350", "text": "Над 500 са бегълците от правосъдието с влезлите в сила наказания \"лишаване от свобода\" и \"доживотен затвор\", но бройката на е окончателна, тъй като тя е само по данни на половината прокуратура. Това съобщи преди минути говорителят на главния прокурор Румяна Арнаудова.  По разпореждане на Цацаров в 128-те районни прокуратури 28-те окръжни, спецпрокуратурата и трите военни прокуратури подготвят справки колко са осъдените, които са избягали от правосъдието. Данните ще са готови до 2-ри февруари. Точно заради това бройката може да се окаже по-голяма. След влизане на последните промени в наказателно-процесуалния кодекс, които дават възможност прокурор от Върховната прокуратура да нареди задържането на осъден, а преди да изпрати присъдата на първоинстанционната прокуратура, 54 са задържаните с окончателна присъда само за месец и половина.  Арнаудова припомни и три случая на бегълци от правосъдието, които са изчезнали във времето, докато присъдата им е пътувала от ВКС до първоинстанционната прокуратура. Единият е Атанас Божинов, осъден за двойно убийство на македонски граждани, другият е Костадин Тасев, който бе осъден на 12 години затвор за сексуалното посегателство на сина си Сашко, а третият е на осъдения на 9 години затвор за убийство Евгени Петров. Той все още се издирва.  Привеждането на присъдите в изпълнение винаги е било приоритет на прокуратурата, увери говорителят на главния прокурор Арнаудова. Тя добави, че в нейната практика като магистрат не е срещала случай, при който присъдата да е постъпила в прокуратурата и още в същия ден да не е изпратена на Главна дирекция \"Охрана\" за задържане на подсъдимия. ", "date": "2018.01.18", "title": "Румяна Арнаудова: Над 500 са бегълците от правосъдието, но може да се окажат много повече"}
{"url": "https://www.24chasa.bg/novini/article/6670642", "text": "Две момичета са избягали от Кризисен център в Гоце Делчев и са обявени за издирване. Това стана ясно на заседание на районния съд в града. Д. Б. Ж. е пусната за издирване, тъй като на 30 декември 2017г. напуснала самоволно Кризисния център, заедно с още едно малолетно момиче. Обявени са за издирване, уведомени са социалните служби. На 11 януари полицай ги открил и ги предал в центъра. На същия ден двете момичета се барикадирали в тяхната стая, като преместили част от мебелите от стаята. Успели да отворят прозореца и самоволно напуснали Кризисния център като скочили от прозореца. Директорът веднага е уведомил РУ-Гоце Делчев и дирекция \"Социално подпомагане\", както и Местната комисия за борба с противообществени прояви на малолетни и непълнолетни. Директорът на Кризисния център е заявил пред съда, че малолетна Биляна Ж. не е подходяща за социалната услуга тъй като два пъти самоволно напуска, не спазва правилника за реда.", "date": "2018.01.18", "title": "Издирват две момичета, избягали от кризисен център"}
{"url": "https://www.24chasa.bg/novini/article/6670649", "text": "Британският телевизионен актьор Питър Уингард, най-известен с ролята си на детектив Джейсън Кинг през 70-те години на миналия век, почина на 90-годишна възраст, предаде Асошиейтед прес. Смъртта е настъпила в лондонска болница, където актьорът е постъпил. Той бил болен от няколко месеца, предаде БТА. Звездата се снима във филми, като \"Флаш Гордън\" от 1980 г., и в сезони на сериалите \"Доктор Кой\" от 1984 г. и \"Шерлок Холмс\" от 1965 г.", "date": "2018.01.18", "title": "На 90 години почина британският актьор Питър Уингард"}
{"url": "https://www.24chasa.bg/novini/article/6670647", "text": " Договорът ни за добросъседство с Македония започна да се изпълнява още преди да бъде ратифициран от парламентите на двете страни. Успяхме за тези месеци преди ратификациите да докажем, че този договор няма да остане само на хартия. Негативната антибългарска кампания в Македония вече не печели избори, а българският национален интерес винаги е предопределял близки отношения с Македония, каза вицепремиерът за правосъдната реформа и външен министър Екатерина Захариева пред  . И изрази увереност, че договорът е добър и за двете страни, като отваря европейската перспектива пред Македония. Тя подчерта, че България работи за нормализиране на отношенията с Русия, ако бъдат спазени определени условия като Минските споразумения. Според Захариева предстоят експертни обсъждания на спорната Истанбулска конвенция, за да е спокойно обществото какви текстове ще се приемат. \"Научната общност не е на единно мнение как да се преведе думата „джендър“, която стана ябълката на раздола по въпроса с Истанбулската конвенция\", заяви Захариева. Тя изрази учудване защо по въпроса се вдига толкова шум. \"Конвенцията не е на Европейския съюз, а на Съвета на Европа. Всичките европейски държави са подписали конвенцията и са в процес на ратификация. Държавите, които се сочеха, че не са ратифицирали - Италия и Полша - вече са я ратифицирали. Да, с резерви, които и ние сме направили, но те са свързани с наказателните процедури%, допълни Захариева.", "date": "2018.01.18", "title": "Захариева: Договорът с  Македония показа - антибългарската кампания вече не печели избори"}
{"url": "https://www.24chasa.bg/novini/article/6668916", "text": "Още от септември гимназистите да минават по 50 часа военно обучение в рамките на учебната година. За това са се договорили министерствата на отбраната и на образованието. Планът за въвеждането на повече военно обучение се пишел от експерти на двете министерства, научи “24 часа”. В момента учениците от 9-и и 10-и клас преминават военно обучение, но само по 5 учебни часа в годината. Освен това тези часове са в рамките на часа на класния и реално учениците не придобивали почти никакви умения, твърдят военни. Заради това часовете ще бъдат увеличени 10 пъти, освен това вече щели да се водят от специализирани преподаватели В момента се пишели учебните програми за разширеното военно обучение. Задължителното военно обучение в гимназия и въвеждането на доброволна казарма са записани в управленската програма на правителството. Засега обаче казармата се отлага поне за 2019 г., въпреки че вицепремиерът Красимир Каракачанов обяви, че е договорил подкрепата на премиера Бойко Борисов и парламента за приемането ѝ. За тази година в бюджета на Министерството на отбраната няма предвидени средства за въвеждане на казарма, обясниха оттам. Ясни били обаче принципите на доброволната служба. Кандидатите да преминат през казарма ще получават заплата, но тя ще е доста по-ниска от тази на професионалните военни. Освен това те нямало да сключват договор. По желание след службата доброволците ще могат да се прехвърлят в професионалната армия. Надеждите на вицепремиера Каракачанов са такива войници да попълнят липсващите 5500 души в професионалната войска. Експертите подчертаха пред “24 часа”, че идеите още са в начален етап от разработката им. Не е изяснено на този етап дали доброволната казарма ще продължава 6 или 9 месеца. След като Каракачанов обяви намерението си обаче, срещу идеята му се обяви бившият министър на отбраната Велизар Шаламанов. Той нарече доброволната казарма опасна импровизация. “Армиите, които въвеждат ограничена “наборна” служба, първо са осигурили добро заплащане, ефективна подготовка и модерно оръжие на професионалната си армия, а и младежите им не си търсят образование и работа главно в чужбина”, написа той във фейсбук. Паралелно със засиленото военно обучение в гимназията военните ще продължат да предлагат и доброволно военно обучение в центровете си в Плевен и Велико Търново. В Плевен през бившето ШЗО за 2016 г. са минали на обучение два курса, единият от 45 души, а вторият от 60. Заради липса на пари през 2017 г. е имало само един курс, а за 2018 г. се планира да бъдат обучени 120 души. На това военно обучение, което преминава за месец, може да се запише всеки българин, който е годен за военна служба и не е навършил 55 години. Обучението в Плевен е за хора със средно образование. Висшистите пък могат да преминат военно обучение във Велико Търново, където подготовката е двуседмична и се провежда във военния университет. Интерес към тях имало главно от млади лекари, защото с военно обучение си намирали по-лесно работа в Германия, разказаха офицери. 27държави в света имат задължителна военна служба, а в 48 действа професионална армия. В някои страни - Израел например, жените също са длъжни да ходят в казарма. Повечето държави обаче изискват само от мъжете да служат за определен период от време. Възрастта на записване е различна. В Турция задължителната военна служба се прилага за всички мъже от 20 до 41 години, като има изключения. Тези, които учат в университет или придобиват професионална квалификация, могат да отложат казармата с няколко години. Студентите обаче трябва да отслужат най-късно до 29-годишна възраст. Турските граждани, които са живели или са работили в чужбина най-малко 3 години, могат да бъдат освободени от военна служба в замяна на определена такса в чуждестранна валута. Турция разполага с около 700 000 души армия. На мобилизация при война подлежат всички мъже от 16 до 60 г. От 2009 г. и Гърция въведе задължителна военна служба. Тя е от 9 месеца за мъжете в армията и 12 месеца за военноморските и военновъздушните сили. Отделно от това Атина развива и професионална армия. Наборниците получават пълно здравно осигуряване. Призивната възраст е 18 г. Сърбия премахна задължителната военна служба от 2011 г. В момента сръбските въоръжени сили се състоят от професионални и доброволни военни. Румъния също прекрати задължителната военна служба през 2006 г., а през 2007-а бе въведена професионална армия. САЩ имат професионална армия. Минималната възраст за наемане в американската армия е 17 г. ( със съгласието на родител) или 18 г. Максималната възраст е 35. Всяка година в армията на Русия влизат на служба около 500 000 младежи, част от задължителната казарма. Срокът е 12 месеца. Наборниците започват тренировки от 18-годишни. Завършили студенти и мъже с военно образование са освободени от казарма от 2008 г. През 2017 г. руският президент Владимир Путин обяви, че задължителната военна служба в страната с времето ще бъде отменена. През 2010 г. германското правителство отмени задължителнат военна служба с цел създаване на професионална армия. Последните наборници бяха извикани през 2011 г. Италия има професионална армия от 2005 г. Във въоръжените сили на страната могат да участват мъже и жени, с изключение на случаите на война или сериозна международна военна криза, когато може да се извърши подбор. Испания и Италия също се отказаха от задължителната казарма. Великобритания има доброволческа армия. Британското кралско семейство е уникално изключение от традицията, тъй като всички мъже от рода на кралица Елизабет II са длъжни да изпълнят военна служба. Казармата за швейцарските мъже е задължителна и включва 18 или 21 седмици базово обучение, както и годишни 3-седмични опреснителни курсове. Швеция върна задължителната военна служба от 2018 г., за да отговори на глобалните предизвикателства в сферата на сигурността, включително от страна на Русия. Продължителността ѝ е 11 месеца. Норвегия има задължителна казарма от 19 месеца за мъже и жени, които са навършили 19-годишна възраст. Дания има задължителна служба за всички годни мъже. Продължителността на военното обучение е четири месеца и обикновено се извършва от мъже на възраст от 18 до 27 години. Исландия пък няма армия от 1869 г. Страната е член на НАТО, а защитата ѝ се осигурява от военните сили на САЩ.", "date": "2018.01.18", "title": "Военни часове поне по веднъж на седмица"}
{"url": "https://www.24chasa.bg/novini/article/6670653", "text": "По данни на климатичната агенция на ООН последните три години са били най-горещите в историята, предава AFP. Комбинираните данни от пет водещи международни агенции за климата „показват, че 2015, 2016 и 2017 г. са били най-горещите години, откакто се правят измервания“, съобщава Световната метеорологическа организация, цитира \"Фокус\". 2016 г. е най-горещата година измервана някога заради ефекта на „Ел Ниньо“, докато 2017 г. е най-горещата година, през която явлението не се е появявало.", "date": "2018.01.18", "title": "ООН: Последните три години са били най-горещите в историята"}
{"url": "https://www.24chasa.bg/novini/article/6670682", "text": "Генералният секретар на ООН Антонио Гутереш заяви, че доверието между САЩ и Русия по ядрените и по другите въпроси отслабва, предава РИА Новости, цитирана от \"Фокус\". „Доверието по ядрените и другите въпроси между САЩ и Русия продължава да отслабва. Най-важните мерки по съкращаването на стратегическите въоръжения, приети по време и след Студената война, се намират под заплаха. След изтичането на срока на Договора за ограничаване на стратегическите настъпателни оръжия (СТАРТ) през 2021 г., не се вижда желание да се работи над ново споразумение за съкращаването на ядрените арсенали“, заяви генералният секретар на Световната организация по време на заседание на нейния Съвет за сигурност.", "date": "2018.01.18", "title": "Гутереш: Доверието между САЩ и Русия е отслабнало"}
{"url": "https://www.24chasa.bg/novini/article/6670684", "text": "След 70 години собствениците на сградата на сегашното турско консулство в Бургас най-после получиха достойно обезщетение. Това стана със заповед на областния управител Вълчо Чолаков, който ги обезвъзмездил за национализирания през 1948 г. апетитен имот до Морската градина. Вместо него те получават магазин в центъра и незастроен парцел в широкия център на Бургас, научи \"24 часа\". \"Частната собственост е неприкосновена, това не може да бъде обект на никакъв коментар в една демократична държава. Ситуацията, в която семейството е поставяно толкова години, е унизителна. Предлагани са им имоти, които с право са отказвали. Това, което винаги са искали тези хора, е реципрочност при обезщетяването чрез замяна, при положение, че не могат да влязат във владение на собствеността си. За мен всичко, което се е изисквало през годините, за да се разреши казусът, е просто институционална воля. Преписки като тази, минали през няколко поколения, са повод хората да се чувстват незащитени. За малко повече от година успяхме да приключим една сага, която изискваше само упоритост и желание за разрешаване\", коментира Вълчо Чолаков случая с наследниците на Симеон Пенчев. След одържавяването на бащиния им имот и превръщането му в резиденция на Турция, през 1994 г. те решили да си го попискат по Закона за реституцията. Въпреки решението на Бургаския окръжен съд в тяхна полза обаче, казусът се усложнил с намеса на международното право заради дипломатическите отношения между България и Турция. След като разбрали че не могат да влязат във владение на имота си, наследниците пробвали да пол,учат обезщетение, но винаги удряли на камък с неравностойни имоти. Сагата е вървяла при 10 правителства още от първия областен управител, но чак сега проблемът на хората се решил с подписа на областния управител.", "date": "2018.01.18", "title": "Парцел и магазин в центъра на Бургас = обезщетение за Турското консулство"}
{"url": "https://www.24chasa.bg/novini/article/6670721", "text": "България и Австрия ще работят за приемственост в политиките на Европейския съюз и по всички теми от европейския дневен ред в рамките на своите последователни председателства на Съвета на ЕС. Това беше общата позиция на президента Румен Радев и на федералния министър за Европа, интеграция и външни работи на Австрия доктор Карин Кнайсл, които се срещнаха днес на „Дондуков“ 2. Това съобщиха от прессекретариата на държавния глава. Европа е изправена пред множество външни и вътрешни предизвикателства и това налага общи решения и действия по отношение на стабилността в съседните региони, миграционната криза и реформата на Дъблинския регламент, бюджета на ЕС след напускането на Великобритания, както и общия дебат за бъдещето на Европа, беше подчертано на срещата. „За България е от изключително значение да бъде съхранен потенциалът на Кохезионната политика за държавите от Източна Европа“, посочи още Румен Радев. По време на срещата държавният глава открои важното значение на Република Австрия като икономически и инвестиционен партньор на страната ни и призова за последващо задълбочаване на двустранните отношения в сферата на науката, образованието и културата.", "date": "2018.01.18", "title": "България и Австрия ще работят за приемственост в политиките на ЕС"}
