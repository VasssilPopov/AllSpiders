{"url": "https://www.24chasa.bg/novini/article/7599473", "text": "Полицията оповести, че две бебета тигри бяха открити във ваната на обитаван от 34-годишна словачка апартамент в източната част на Австрия, предаде Асошиейтед прес. Полицията в провинция Долна Австрия поясни, че местна организация за защита на животните била предупредена, че в жилището живеят бебета тигри. Те били открити във ваната в апартамент в Хайнбург, близо до границата със Словакия, предава БТА. Животинките минали преглед във ветеринарна клиника и властите вече им търсят постоянен дом. Не я ясно защо жената ги държала в апартамента си. ", "date": "2019.08.09", "title": "Откриха две тигърчета във ваната на 34-годишна словачка в Хайнбург"}
{"url": "https://www.24chasa.bg/novini/article/7599489", "text": "Моделът Моника Валериева, от чийто дом в столичния Студентски град бяха откраднати над 92 хиляди евро и ценности, говори пред  . Случаят е специфичен, не е точно нормалният обир, обясни тя. \"Аз съм човек, въпреки че съм в публичното пространство, комуникиращ с много малко хора. Което ще рече, че може би се касае за близък човек от моето обкръжение. Изплаших се, защото са влизали в дома ми и защото разбрах, че са ме следили и защото си видях бикините до секс играчки, примерно, затова се изплаших. Мисля, че е достатъчен повод да влезеш на мястото, на което живееш от 8-9 години, и да завариш всичко е ей-така\". „Вратата ми беше заключена толкова пъти, колкото аз я бях заключила. И ние я отворихме с ключа си, без да има никакъв проблем. Най-вероятно се касае за подправен ключ. Просто ми нямаше най-ценните вещи. Имам все още ценни вещи вътре, но те са взели най-ценното, което може да се вземе\", допълни Валериева и уточни, че става въпрос за два часовника, доста бижута на една съответна марка, които при продажба нямат стойност. \"Те се равняват при закупуването им на 200 000 лева и 92 000 евро в кеш”, каза тя. На въпрос откъде са тези пари, Валериева отговори: „Мен НАП не ме разследва. Аз съм се осчетоводила, счетоводството ми е изпратило договора. Плащам си данъците. Писаха, че съм безработна. Не съм безработна, аз имам компания, имам три компании, работя… Аз никога, като едно умно момиче, не бих предоставила исканата сума, която ми липсва, или нещо такова, ако не мога да докажа доходите си. Може би много хора, които ме обявяват за глупава, че съм си държала парите така, че дори милионерите не си държат парите така, да го отчитат както искат. Аз знам за себе си, това не може да ме бутне по никакъв начин. Нищо от откраднатото не е било застраховано. Парите в кеш са били за кола, обясни Моника Валериева. Попитана дали подозира някого за обира, тя отвърна: „За съжаление, след разговора ми с полицията, които ми обясниха, че е нормално да имам някакъв посттравматичен стрес и да съм така в момента, ми казаха, че най-вероятно става въпрос за близкия ми кръг, но работят по всички версии, включително групировки, които се занимават с кражби, и нямат нищо общо с близкия ми кръг. Аз се съмнявам във всички, не живея нормален живот в момента. Аз комуникирам с 5 човека и се съмнявам във всички тях, а не искам, защото те са ми най-близките хора и е много странно. Объркано е... Аз се радвам, че съм жива и здрава, че котето ми е добре, колкото и странно да е за хората за котката ми. Пари се изкарват, бижута се купуват, аз съм ги имала, не ми е някакъв фетиш, че съм ги загубила. Да, за повечето хора е огромна сумата и за мен е огромна сумата, но това е животът – случва се. Задържани все още няма.", "date": "2019.08.09", "title": "Моника Валериева след обира: Може би се касае за близък човек от обкръжението ми"}
{"url": "https://www.24chasa.bg/novini/article/7599490", "text": "Окончателно решение бе взето по казуса с апартамента на бившия антикорупционен шеф. Навесите на терасата на Пламен Георгиев са незаконни, съобщиха за от община Слатина. Втората проверка на районните инспектори стига до същите изводи, както и преди 3 месеца. Почти 60 квадрата от навесите са без необходимите строителни книжа. Заповедта за събаряне вече е подготвена и ще бъде връчена на Георгиев на 19 август. Първото становище на община Слатина беше обезсилено от директора на столичния строителен надзор Влади Калинов. Той се раздели с поста си, а кметът на Слатина извърши повторна инспекция. Пламен Георгиев, който вече е спецпрокурор, трябва да премахне незаконно построеното за своя сметка до първите дни на октомври. Георгиев може да обжалва решението в съда.", "date": "2019.08.09", "title": "Окончателно: Навесите на терасата на Пламен Георгиев са незаконни"}
{"url": "https://www.24chasa.bg/novini/article/7597909", "text": "Може ли престъпността да се предвиди с алгоритъм? Италиански инспектор от полицията доказа, че е възможно, и грабежи, кражби на коли. Благодарение на измислената от инспектор Елиа Ломбардо система няколко италиански града, които се задъхваха от престъпност, успяха да получат живителни глътки въздух. Това е така, защото след прилагането на алгоритъма престъпленията от общ характер спаднаха с 80-90 на сто през последните години. Става въпрос за Неапол, Салерно, Венеция, Ливорно, Модена, Триест, Тренто. Новото оръжие на полицията срещу престъпниците се нарича XLAW. Това е софтуер, резултат от 20-годишните изследвания върху престъпността на висшия полицейски представител Елиа Ломбардо. Завършилият науки на комуникациите инспектор написа дори книга, за да разкаже как точно действа измислената от него система. Нейната крайна цел е обръщането на парадигмата – т.е. и да предотвратява извършването им. Системата на Ломбардо е обоснована и на научно ниво след изследвания в тази сфера на университета на Неапол “Федерико II”. Засега само в Неапол, който открай време за мнозина е символ на висока престъпност, тя е спаднала между 87 и 93%. Във Венеция, любимото място за действие на много бандити, престъпността е спаднала дори с 94%.  Как стига до идеята за алгоритъма инспектор Ломбардо? От дълги години той се занимава със стратегии за контрол на сигурността на територията на Италия. Ето и как обяснява самият той методологията си пред изданието “Бизнес Инсайдер”. “Имаме например 40 налични коли, които решаваме да разположим във вътрешността на даден град. Това означава, че първо трябва да работим със статистиките, да съберем оплакванията за кражби и Като изключим колите под шапката на Префектурата, останалите патрулни коли ги разполагахме в тази или онази улица”, разказва инспекторът. Тази система обаче не води до резултати. Целта на Ломбардо е да предвиди действията на престъпниците, а не да ги констатира. “Първоначално патрулките ни седяха на улицата в очакване на престъпниците. Сега благодарение на XLAW знаем къде точно да ги търсим, така че патрулните коли отиват на дадено място, за да предотвратят извършването на престъпление.” Според Ломбардо по-рано полицаят винаги тичал след престъпника. “Моделът е математически и се нарича некооперативна игра с постоянен сбор, в която двамата опоненти никога не постигат съгласие и всеки гледа да постигне максимум резултати. В този спор винаги има leader и follower - водач и последовател. При това положение ние вземахме оплакването, изслушвахме свидетелите и се опитвахме да отговорим на гражданите”. Престъпникът е лидерът, тъй като разполага с повече информация - познава плячката си, работното време на полицаите, знае кога и къде извършват рутинни проверки”. Всичко това обаче според Ломбардо е трябвало да бъде преобърнато. С други думи, полицаят трябвало да стане водач, разполагайки с повече информации за престъпника и с интелигентен инструмент за предвиждане на действията му. Ломбардо изучил подробно всички статистики за престъпленията през последните 20 години, обиколил лично и много от местата с най-много престъпления. Така стигнал до заключението, че – например обирите, грабежите, джебчийството, кражбите, защото хората, които ги извършвали, били организирани и професионалисти.  Всеки, който извършва професионална дейност, е склонен да избере дадена стратегия. Така Ломбардо стига до извода, че няма значение дали мястото е Палермо, или Удине, в крайна сметка престъпниците винаги избират една и съща стратегия, която се базира на обективни и субективни фактори. Обективните означават избор на точно определено място, където има плячка и цел. Престъпникът не действа в безлюдно или изолирано място. Днес престъпленията се извършват в зоните, където има повече богатство, т.е. повече плячка. Субективните фактори означават, че престъпникът Инспектор Ломбардо стига до извода,че престъплението на звяра срещу плячката създава своеобразни резервати за лов. Ако се вземе например град от рода на Неапол, се вижда, че престъпленията не се извършват на цялата му територия, а в точно определени зони, наподобяващи резервати за лов. Първият елемент за разбирането на ситуацията в тях е, че там действат градски “зверове” , които не се стремят да направят удара на живота си, а да си генерират постоянен месечен приход. Вторият елемент е, че в този вид зони има постоянни операции като влизане и излизане от офиси и жилища, училища, пазари, магазини, пристигания на влакове. Кръстосвайки данните за тях, се стига до извода, че престъпленията стават успоредно с тези регулярни операции. Знаейки всичко това, може да се разбере честотата на престъпленията и те да се предвидят. Благодарение на XLAW може Крайната цел на полицията е да отнеме на престъпника контрола над ловния резерват, т.е. да разположи в него патрулите си. По този начин престъпникът се отказва да извърши престъплението си. Така той се насочва към други зони, в които обаче не е толкова ефикасен и най-вече е много по-уязвим.", "date": "2019.08.09", "title": "Нов софтуер свали с 90% престъпността в Неапол, Венеция и Салерно"}
{"url": "https://www.24chasa.bg/novini/article/7599493", "text": "Адвокатът на Кристиян Бойков обяви, че новите разговори, публикувани от обвинението, не са проверени и са извадени от контекста. „Считам, че публикуваните в момента документи са поредната порция абсурд, сътворен от прокуратурата. Конкретно тези разговори, които се публикуват, са разговори, касаещи текущи клиенти на „ТАД Груп”, на които се прави одит към момента на провеждане на тези разговори”, заяви адвокат Любен Казанлиев пред  . Защитникът каза, че разговорите се отнасят до системите за сигурност на една от големите български банки и че той ще поиска разрешение да разкрие името й. Причина за неговото изявление стана публикацията на нова серия доказателства за хакерската атака срещу Националната агенция за приходите от страна на прокуратурата. Разкритията бяха оповестени ден след като Иван Тодоров беше върнат в ареста, с мотива, че е опасен за обществото. Държавното обвинение изкара на показ протоколи от разпити на свидетели и разговори в приложение за криптиран чат. Публикуваните доказателства са част от тези четири тома, които вчера прокуратурата внесе в съда по време на заседанието по мярката за неотклонение на Иван Тодоров. На сайта на държавното обвинение са качени показанията на представители на четири застрахователни дружества, чиито данни са източени. За тези дружества прокуратурата твърди, че са рекетирани от „ТАД Груп”. А един от свидетелите по делото разказва, че обвиненият за кибертероризъм Кристиян Бойков му се похвалил, че е хакнал пръскачките на парламента. Кибератаката срещу НАП е обсъждана още през пролетта на 2019-а във фирмения чат на „ТАД Груп”, показват изнесените от прокуратурата данни. „Ще свалям правителството, хаха!”, е писал Иван Тодоров. Фразата на собственика на компанията е от 5 март. Близо месец по-късно следва и оферта от името на Кристиян Бойков: „Който намери IP адреса на новия сървър на НАП, печели една каса бира\". В групата Бойков пише под псевдоним. Нарекъл се е Джон Доу или господин Никой, сочат публикуваните документи. „НАП тая вечер си заминава\", е написал Джон Доу. За източването на данните говори и един от разпитаните служители във фирмата, който е свидетел по делото. „Кристиян искаше да направим пробив в информационната система на НАП и да свалим база данни”, разказва свидетелят. Двама свидетели от фирмата твърдят, че Бойков е търгувал с крадени данни, а шефът му е знаел за това. „Предполагам, че Иван е поставил на Кристиян задачата да хаква различни сайтове и после да им предлага да станат наши клиенти”, казва свидетелят.", "date": "2019.08.09", "title": "Адвокатът на Кристиян Бойков: Прокуратурата вади думите му от контекста"}
{"url": "https://www.24chasa.bg/novini/article/7599499", "text": "Министър-председателят Бойко Борисов ще бъде на посещение в Туркменистан в периода 10-12 август. Българският премиер ще участва в Първия каспийски икономически форум, който ще се проведе в националната туристическа зона „Аваза“ в близост до град Туркменбаши, съобщиха от правителствената пресслужба. Форумът ще събере държавните и правителствените ръководители на каспийските държави, лидери на заинтересовани страни, близки до Каспийския регион, както и представители на международни икономически, финансови, транспортни, екологични и други организации. Фокус на дискусиите в „Аваза“ ще бъдат развитието на икономическото сътрудничество в Каспийския регион и създаването на условия за големи проекти. По време на дискусиите лидерите ще обсъдят още ролята на каспийската икономика в глобален контекст, инвестиционната привлекателност в петролната и газовата промишленост, в електроенергията, транспорта, търговията, агроиндустрията, туризма и други сфери от общ интерес за участниците. Датата на провеждането на събитието на високо ниво е символично избрана - 12 август, когато е Денят на Каспийско море. В „Аваза“ министър-председателят Бойко Борисов ще проведе двустранна среща с президента на Туркменистан Гурбангули Бердимухамедов, както и разширена среща с участието на официалните делегации от двете страни. Ще бъдат подписани двустранни документи, подготвени от Междуправителствената българо-туркменистанска комисия за икономическо сътрудничество, която също ще заседава в „Аваза“. В делегацията, водена от премиера Бойко Борисов в Туркменистан, ще бъдат министърът на регионалното развитие и благоустройството Петя Аврамова, министърът на транспорта, информационните технологии и съобщенията Росен Желязков, министърът на икономиката Емил Караниколов и министърът на енергетиката Теменужка Петкова.", "date": "2019.08.09", "title": "Борисов отива в Туркменистан на икономически форум"}
{"url": "https://www.24chasa.bg/novini/article/7599501", "text": "Президентът на САЩ Доналд Тръмп призова днес за решения, основани на \"здравия разум\", във връзка със смъртоносните стрелби в страната и предизвиканите от тях дебати за огнестрелните оръжия, предаде Ройтерс. Тръмп обаче не спомена какви конкретни мерки би подкрепил и направи уговорката, че трябва да бъде взето предвид мнението на Националната асоциация на притежателите на огнестрелни оръжия. Така той изглежда се опита да намери баланс между евентуалните действия на Конгреса и интересите на влиятелната лобистка организация, предава БТА. 31 души бяха убити при две стрелби в САЩ миналия уикенд - в Ел Пасо, щата Тексас, и в Дейтън, Охайо. Демократите се опитват да съберат обществена подкрепа за законодателни мерки по един въпрос, който бе спорен още преди идването на президента републиканец на власт. \"Аз съм най-големият поддръжник на втората поправка, но ние всички трябва да работим за благото и за безопасността на нашата Страна\", написа днес Тръмп в Туитър. Той допълни, че \"може да бъдат направени неща\", които са близки до \"здравия разум\", и \"са добри за всички\". Втората поправка в конституцията на САЩ гарантира правото на притежание и носене на оръжие. Конгресът е във ваканция, но президентът каза, че лидерите на двете камари обсъждат разширяване на проверките при купуване на огнестрелни оръжия. Вчера Националната асоциация на притежателите на огнестрелни оръжия се обяви против по-нататъшни ограничения в тази област. В понеделник Тръмп посочи като фактори за честите стрелби в Съединените щати видеоигрите с насилие и психическите заболявания. Той не спомена факта, че американците масово притежават огнестрелни оръжия. Изследвания не установиха връзка между видеоигрите с насилие и стрелбите, отбелязва Ройтерс. Веригата Уолмарт (Walmart), в един от чийто магазини бе извършено нападението в Ел Пасо, съобщи днес, че е наредила да бъдат махнати от нейните супермаркети обозначенията на видеоигрите с насилие и клиентите да нямат възможност да пробват демоверсии. В същото време тя не внесе никакви промени в политиката си за продажба на огнестрелни оръжия. Ново проучване на общественото мнение в САЩ, проведено от агенция Ройтерс съвместно със социологическия институт Ипсос, показва, че мнозина американци очакват в близко бъдеще нова смъртоносна стрелба в страната. 78 процента от участниците в допитването, проведено вчера и завчера и публикувано днес, смятат, че нова такава атака е вероятна през следващите три месеца. Според 49 на сто тя дори е много вероятна. Само 10 процента считат, че ново нападение с огнестрелно оръжие е малко вероятно. Останалите участници в анкетата не са изразили мнение. 69 процента от пълнолетните американци искат силни или умерени ограничения върху огнестрелните оръжия, сочи още проучването.", "date": "2019.08.09", "title": "Тръмп след стрелбите в САЩ: Може да се направят неща, които са добри за всички"}
{"url": "https://www.24chasa.bg/novini/article/7599503", "text": "Тайфунът Лекима връхлетя днес южни японски острови, придружаван от силни ветрове и поройни дъждове, причинявайки нарушения на транспорта, предаде ДПА. Лекима е деветият тайфун за тази година. Той предизвика отмяната на 68 полета и 155 фериботни пътувания. Най-малко четирима човека бяха ранени в префектура Окинава в резултат на бурята, съобщи местният в. \"Окинава таймс\". Японските метеоролози предупредиха за високи вълни, поройни дъждове и силни ветрове, въпреки че тайфунът премина през островите и се отправи към Китай. Лекима отне живота на един човек в Тайван, заявиха властите. Бурята засегна транспорта на острова, като предизвика отмяната на 373 международни и 135 вътрешни полета и доведе до временно спиране на фериботните пътувания, припомня БТА. Около 3000 домакинства очакват да им бъде възстановено електричеството. Училищата и повечето административни учреждения в северната част на острова останаха затворени. Извършена беше евакуация на над 2500 жители в райони, предразположени към наводнения.", "date": "2019.08.09", "title": "Тайфунът Лекима връхлетя Япония, най-малко четирима са ранени (Видео)"}
{"url": "https://www.24chasa.bg/novini/article/7599506", "text": "Сръбски митничари и полицаи предотвратиха днес на ГКПП Градина опит за контрабанда на 50 бокса цигари марка \"Дънхил\", 20 грама амфетамини и 17 000 недекларирани евро, намерени в шофьора на камион, български гражданин, съобщава вестник \"Блиц\", цитиран от БТА. Нарушението е разкрито двайсетина минути след полунощ, когато на ред за проверка дошъл камион, превозващ текстилни стоки от Турция за Великобритания, управляван от 50-годишен български гражданин. Голямото количество цигари шофьолът обяснил, че е взел за подаръци на приятели. У него били открити 27 000 евро и веднага му били върнати 10 000 евро, което е сумата, която не е задължително да декларира на границата. Остатъкът е временно задържан, се казва в съобщение на Управлението на митниците.", "date": "2019.08.09", "title": "Сръбски митничари откриха 50 бокса цигари, амфетамини и евро у български шофьор"}
{"url": "https://www.24chasa.bg/novini/article/7596167", "text": "Златото от Младежката балканска олимпиада по математика за ученици до 15,5 години вече е в колекцията на Илияс Номан от Софийската математическа гимназия. 15-годишното момче успява да грабне медала, при това с пълен сбор от точки в конкуренцията ученици от 10 страни от Балканите и още 7 гостуващи. Тази година състезанието се проведе от 20 до 25 юни в кипърското градче Агрос. Състезанието продължава 4 часа и половина и включва 4 задачи от областите алгебра, геометрия, теория на числата, комбинаторика. На състезанието не само Илияс, а от официалните 10 държави и трети сред всички 17 отбора. Иван Тагарев от СМГ също печели златен медал, докато Никола Цачев от ПЧМГ си тръгва със сребърен медал. Сребро спечелиха и Божидар Димитров от ПМГ - Силистра, и Ивайла Радкова от 125-о СУ - София, а бронз - Мария Дренчева от СМГ. “Доволен съм от представянето си. В началото имаше напрежение, но когато видях задачите, то изчезна, концентрирах се само върху тях и ги реших”, разказва за успеха си Илияс. За състезанието той се готви през цялата година, като по-интензивно решава задачи месец преди надпреварата. Как минава подготовката на един олимпиец? “С решаване на задачи”, отговаря с усмивка момчето. Бързо обаче добавя: “Решавам колкото и когато искам. Има дни без задачи, но ако седна, може и до вечерта да откарам”. Предизвикателство пред него е да реши задачата, ако е трудна, може да търси отговора и цял ден, защото не обича да оставя нищо нерешено. Зад успехите му стоят учителите от СМГ и по специално Илия Костов. С математика започва да се занимава в IV клас, когато майка му го записва на курсове. “Първоначално бях скептичен дали ще ми хареса. Отидох и след няколко занятия разбрах, че ми харесва да се занимавам с математика, и така започна състезателната ми кариера”, разказва Илияс за първите си стъпки. Все пак числата и формулите са в ДНК-то на момчето, защото майка му е учителка по математика, а баща му е архитект. С влизането в СМГ започват и големите успехи. В училище има много състезатели, а конкуренцията вдигна нивото ми и ме мотивира да се състезавам, разказва той. Категоричен е, че конкуренцията приключва след битката за местата в отбора. “Още щом влезем в него, всички състезатели се стремим да представим България по най -добрия начин и, естествено, си помагаме”, казва още Илияс. “Може да си добър по математика и без да ходиш на уроци, защото тя е мислене. Има и достатъчно материали, с които можеш да се подготвиш и сам”, допълва той. В математиката му харесва, че всяко нещо свързва друго. Удават му се и информатиката, и физиката. Ако можеше, би намалил големината на преподавания материал в училище, защото според него е твърде много. Ако ученик е добър по математика или друг предмет, трябва да има допълнителни часове, смята 15-годишното момче. Според него е добре в час да влязат и технологиите, защото, “ако се използват правилно, имат много добър ефект”. Даде пример, че учителят може да прати бързо и лесно задачи до всички ученици. А практиката според него трябва да е в пъти повече от теорията. Сред хобитата на момчето е спортът. Обича да чете, а свободното си време прекарва с приятели и разходки. Едно от любимите му занимания е да гледа криминални филми. Лятото Илияс си почива, а следващото му състезание ще е есенният математически кръг. Следващата цел пред момчето е голямата Балканиада и Международната олимпиада по математика. “Ще продължа да се занимавам с математика, защото след състезание се нахъсвам и продължавам напред. Искам да съм все по-добър”, сподели амбициите си Илияс.", "date": "2019.08.09", "title": "Илияс грабна балканското злато по математика"}
{"url": "https://www.24chasa.bg/novini/article/7599526", "text": "Франция \"не се нуждае от упълномощаване\" за дипломатическите си ходове спрямо Иран. Това заяви днес френският министър на външните работи Жан-Ив льо Дриан в косвена критика към президента на САЩ Доналд Тръмп, предаде ДПА. Засилването на напрежението в Персийския залив \"изисква политически инициативи за възстановяване на условията за диалог\", каза Льо Дриан в изявление. Той отбеляза, че дипломацията на Макрон е \"напълно прозрачна\" за партньорите на Франция и че САЩ са били информирани. Франция поддържа подписа си под ядрената сделка с Иран от 2015 г. \"също както другите подписали, освен САЩ\", каза още Льо Дриан. Той добави, че Париж \"настоятелно изисква от (Техеран) да започне отново да спазва задълженията си\".", "date": "2019.08.09", "title": "Франция за критиките на Тръмп: Не се нуждаем от упълномощаване за ходовете си спрямо Иран"}
{"url": "https://www.24chasa.bg/novini/article/7599430", "text": "Навън прекараха изминалата нощ много турци, чиито жилища са понесли щети при земетресението от 6 по Рихтер в Денизли, страхувайки се от възможни нови трусове, съобщи турската частна телевизия НТВ. с магнитуд между 1,1 и 6 по Рихтер. След първото земетресение завчера в залива на Кушадасъ в 11,39 ч с магнитуд 4,8 последва поредица трусове в окръзите Измир, Денизли, Мугла и Маниса. Най-силният бе в Бозкурт, окръг Денизли, с магнитуд 6 в 14,25 ч. Общо 81 души бяха ранени при земетресението в Денизли, усетено в съседните окръзи. Материални щети са нанесени на около 390 сгради, включително на зданието, в което се намира кметството на Бозкурт. В някои райони се активираха свлачища, пише в. “Акшам”. “Йени шафак” съобщава, че редица сгради са се срутили.  Експерти предупредиха хората да не се връщат в жилищата, на които са били нанесени щети, дори за малко заради огромния брой вторични трусове. Много граждани отидоха в организираните за тях от властите палатки, а други останаха на открито, преместиха се при близки или се настаниха в собствени палатки. “Покривът ни се срути. По къщата има пукнатини, през които може да мине котка”, обяснява местен жител. “Невъзможно е да се влиза в къщите. Страхуваме се, че ако има вторични трусове, ще бъдем затрупани под развалините”, добавя той. В пристанищния град се смята, че броят им е 15 хиляди. Там обаче няма разрушения, само паника заради люлеенето на земята. В района Денизли, където са най-големите поражения, няма пострадали българи, съобщи МВнР.  Местните власти и спасители доброволци раздават храна на местните жители, съобщава Си Ен Ен-Тюрк. Леки щети от земетресението е понесла и контролната кула на летището в град Чардак, окръг Денизли. Сеизмологичната обсерватория Кандили в Истанбул предупреди, че вторичните трусове може да продължат 2-3 седмици. Егейският регион на Турция е едно от най-сеизмично активните места в света и земетресенията са нещо “естествено” за района, посочва професор Наджи Гьорюр, цитиран от в. “Биргюн”. ", "date": "2019.08.09", "title": "Турци спят на улицата от страх от нови трусове (Обзор)"}
{"url": "https://www.24chasa.bg/novini/article/7599545", "text": "Синята морска мида е ядивна - месото й е вкусно, но може да съдържа микроскопични частици пластмаса, пестициди и бактерии, предаде Франс прес. Тя поглъща всичко, позволявайки да се следи качеството на водата, и може би един ден ще допринесе за пречистването й. \"Това е суперфилтър на водата, който е с капацитет до 25 литра филтрирана вода дневно - заяви френската експертка по морска биология Лейла Местерсем. - Това е модел на биоакумулирането на замърсители.\" Пестициди, бактерии, останки от медикаменти - мидите, които изпомпват и филтрират водата, за да се хранят с фитопланктон, ги складират. Затова са нужни стриктни санитарни правила, свързани с ядивните миди. Те отдавна са използвани като биоиндикатори за \"здравето\" на приютилите ги морета, езера и реки, предава БТА. Замърсители се добавят към списъка с вещества, открити в тези мекотели. Става въпрос за микроскопични парченца пластмаса, бисфенол А, фталати. В рамките на започналата кампания на фондацията \"Тара океан\" екипът на Местерсем е поставил пълни с миди риболовни мрежи в естуарите на Темза, Елба и Сена. След като един месец са заливани с вода, мидите се събират, отварят се, замразяват се и се лиофилизират, за да се изследват хванатите като в капан частици и да се установи дали някои химични добавки са попаднали в тъканите. На някои места миди и стриди са използвани, за да пречистват морската вода, отбелязаха специалистите.", "date": "2019.08.09", "title": "Сините морски миди филтрират замърсителите във водата"}
{"url": "https://www.24chasa.bg/novini/article/7599233", "text": "Китай е разтревожен от изострянето на ситуацията между Индия и Пакистан заради Кашмир и ще настоява за справедливо отношение към Исламабад на международната арена, заяви днес китайският министър на външните работи Ван И, цитиран от ТАСС и БТА. \"Китай продължава да подкрепя Пакистан при защитата на неговите законни права и интереси, а също така ще се застъпва за справедливо отношение към Пакистан на международната арена\", каза той на среща с пристигналия на посещение в Пекин пакистански външен министър Шах Махмуд Куреши. \"Въпросът за Кашмир е проблем, останал от колониалната епоха. Той трябва да бъде решен по подходящ начин и по мирен път въз основа на Устава на ООН, съответните резолюции на Съвета за сигурност на ООН и двустранните споразумения\", заяви китайският външен министър.", "date": "2019.08.09", "title": "Китай: Ще защитаваме интересите на \nПакистан на световната сцена"}
{"url": "https://www.24chasa.bg/novini/article/7599253", "text": "Окръжният съд в Русе наложи по искане на прокуратурата мярка за неотклонение \"задържане под стража\" на 39-годишния Б.А. от Добрич, издирван с европейска заповед за арест. Това съобщиха от съда. Заповедта е била издадена от Районния съд в полския град Киелце през 2016 г. С нея се иска лицето да бъде задържано и предадено във връзка с разследване на извършени престъпления на територията на Полша - \"склоняване към проституция с цел получаване на финансова изгода, получаване на финансова изгода от проституция, извършена от друго лице, нанасяне на побой и упражняване на принуда върху лице от женски пол с цел упражняване на контрол над същото\". Ограничителната мярка е до разглеждане на делото по екстрадиране и предаване на полските власти. Определението на Окръжния съд в Русе може да се обжалва в тридневен срок пред Апелативния съд във Велико Търново.", "date": "2019.08.09", "title": "Съдът в Русе задържа мъж, издирван с европейска заповед за арест за склоняване към проституция"}
{"url": "https://www.24chasa.bg/novini/article/7599264", "text": "Албанският премиер Еди Рама предупреди страните от ЕС, че ще бъде вредно за региона ако започнат присъединителни преговори със Северна Македония преди Албания, съобщи агенция МИА, цитирана от БТА. В интервю за Евронюз Рама каза, че такова решение би било \"много вредно за региона и в същото време несправедливо. Северна Македония постигна напредък и заслужава да бъде похвалена, но въпросът е трябва ли ни конфликт, за да се оцени това, което правим\", казал Рама. Премиерът говори и за ролята на Европейския съвет за интеграцията на Западните Балкани в ЕС, подчертавайки, че Съветът не се базира особено на това, което правят правителствата на страни като Албания, а на ситуациите и динамиката във вътрешната политика на страните членки на ЕС. Интервюто бе взето в правителствената вила в Дерми, край Дуръс, а вниманието на журналиста било привлечено от свободното облекло на Рама. Той го посрещнал бос и по къси панталони.", "date": "2019.08.09", "title": "Рама: Скопие преди Тирана в ЕС - това може да дестабилизира региона"}
{"url": "https://www.24chasa.bg/novini/article/7599306", "text": "Гръмотевични бури отнеха живота на двама души в Румъния. Мъжете са ударени от мълнии. Има и случаи на пожари, причинени от гръмотевици, предава  . Проливни дъждове се изляха на много места в страната и причиниха наводнения. В Брашов улиците се превърнаха в реки буквално за минути. В други части на страната силният вятър прекърши дървета и отнесе покриви. Метеоролозите обявиха оранжев код за силни бури с градушки. В същото време жителите в южната част на страната се задъхват от жеги с високи температури.", "date": "2019.08.09", "title": "Мълнии убиха двама румънци, бурите наводниха Брашов, на юг - жеги"}
{"url": "https://www.24chasa.bg/novini/article/7597875", "text": "През всяка една от последните 5-6 години броят на китайските туристи в България се увеличава, и то със сравнително големи темпове. Според последните данни на НСИ през цялата 2018 г. у нас е имало 31 310 влизания на китайски граждани, като на 20 595 от тях целта е била “почивка и екскурзия”. През първото полугодие на 2019 г. китайците на екскурзия в България са били 12 354, докато през същия период на 2018-а те са били 9888, т.е. ръстът е 24,9%, каза за “24 часа” председателят на НСИ Сергей Цветарски. На практика в момента броят на китайските туристи у нас е равен на броя на японските, които традиционно са 12-15 хил. годишно и посещават страната предимно за Празника на розата в Казанлък. В същото време китайците, посетили Хърватия през 2018 годна, са 180 хил.,като отбелязват ръст от 850% на годишна база. Там също се оплакват, че въпреки усилията им притокът на китайци, които да оставят пари в местната икономика, е твърде малък. Защото по данни на Световната организация по туризъм през 2018 г. 156 милиона китайски граждани са почивали в чужбина. Около една трета от тях са посетили страните от ЕС, където са платили общо 25 млн. нощувки. Но 7 от всеки 10 посещения на китайски туристи са във Великобритания, Франция, Италия и Германия. Източноевропейските страни се борят за твърде малък дял от китайското нашествие и постигат променлив успех. Преди около две години министърът на туризма Николина Ангелкова заговори за изработването на общи туристически пакети с други балкански държави, тъй като е невъзможно организираните туристи от поднебесната империя да пропътуват над 12 хил. километра, за да разгледат само една малка държава. Бяха направени общи работни групи с Гърция, Румъния, Сърбия и Хърватия, като най-вече бе наблегнато на общ пакет с Гърция, тъй като в района единствено от Атина има директна самолетна линия до Китай. Тези общи пакети вече съществуват, но интересът на българските туроператори към тях се оказа почти нулев. Причината е, че двигателят за организацията е Гърция, където от общо примерно 7 дни туристите изкарват 5. Останалите 2 денонощия са недостатъчни, за да се разгледа каквото и да било в България или другите съседни държави, а естествено, родните туроператори не искат да работят за жълти стотинки. \"При тези турове китайците идват у нас от Албания привечер с автобуси. Преспиват в Кюстендил, следващия ден правят обиколка на основни забележителности в София, вечерят и преспиват тук. На следващия ден ги превозват до Велико Търново и вечерта са на Дунав мост в Русе, за да преминат в Румъния”, обясни за “24 часа” председателят на Българо-китайската търговско-промишлена палата Лъчезар Динев. Причината туристите да обръщат такова внимание на Албания е много проста - тази държава има споразумение с Гърция за признаване на шенгенските визи, издадени на граждани от трети страни. “Докато България няма и китайците трябва да вадят отделно виза, за да посетят нас, а това затруднява”, обясни Динев. По същия начин Северна Македония не признава българските визи, издадени на граждани от трети страни, и китайците нямат възможност с една виза да посетят и двете съседни държави. Те трябва да изкарат поотделно и двете визи, но това изисква пари и е губене на време. “Проблемът не е толкова в директната линия, защото и Хърватия няма такава, но успя да привлече 180 хил. китайци миналата година, защото признава шенгенските визи, издадени за Гърция”, обясни Динев. България и Румъния признават взаимно визите, издадени на посетители от трети страни, но това нищо не означава, защото само двете държави не са достатъчно атрактивни за китайски туристи. От тази година в Китай вече има 15 изнесени български визови центъра из цялата държава и когато китайски туроператор реши да сформира група за България, вече няма нужда да пътува специално до Пекин. Очаква се визовите центрове да станат 22 - по един за всяка китайска провинция. Имаме вече и национален туристически център в Шанхай. Но проблемът с взаимното непризнаване на визите в Шенгенското пространство и извън него ще си остане. Според експерти България няма големи шансове да привлече повече китайски туристи, ако не заработи официално с най-голямата държавна туроператорска компания на Китай - Ctrip Corporation, чиято централа се намира в Шанхай. Тя държи 70% от пазара там, като има голямо присъствие и в Бразилия, Индия и други държави с многобройно население. Освен това е световен лидер по броя на активните онлайн потребители, които ползват нейните платформи, за да си организират почивки в чужбина. Хърватия например дължи до голяма степен успеха си на тази компания, тъй като по споразумение от 2017 г. малката балканска държава е била обявена за държава на годината за Ctrip Corporation за 2018 г. Това означава, че офертите за почивка в Хърватия са били поставени на по-видни места в сайтовете на туроператора и са засилени промоционалните активности. При наскорошното посещение на президента Румен Радев в Китай той говори с изпълнителния директор на Ctrip Corporation Джейн Цзе Сун и тя е обещала България да получи същия статут за 2020 или 2021 г.  Над 70% от китайските туристи, които пътуват в Европа, я посещават с организирани екскурзии, в които всяка подробност е уредена предварително. Изключенията се отнасят за хора, които имат специални интереси. Например китайската компания “Брайт”, която купи от родопското село Момчиловци закваска за кисело мляко и го произвежда в Китай, предизиква определен интерес и всяка година в селото идват на посещение около петдесетина китайски туристи. “24 часа” вече разказа в броя си в неделя за една съпружеска двойка - Сън Ни и Ли Минг, които посетиха фестивала на Софийската опера и балет “Опера на върховете” в Белоградчик и пещера Магурата. Двамата обаче са любители на Вагнер и по принцип прекарват в Европа по няколко месеца в годината, обикаляйки от държава в държава, тъй като синът им е добре платен служител на частна компания в Париж. Така открили в интернет, че музика на Вагнер се представя в пещера, станало им любопитно, резервирали си билети, покрай това и за няколко оперни представления, места в хотел и поели на път.", "date": "2019.08.09", "title": "Ръст на китайските туристи в България, но визите пречат за истински бум"}
{"url": "https://www.24chasa.bg/novini/article/7599325", "text": "Мобилната мрежа на “Виваком” е с най-доброто покритие в страната, съобщиха от телекома. Резултатите са базирани на анализ на Ookla, основан на данните от Speedtest Intelligence за първата половина на 2019 г. “Виваком” имал най-висок резултат в сравнение с тестовете в останалите мобилни мрежи, направени от потребители с приложението Speedtest на Ookla в цялата страна. Анализът на събраните данни в различни точки на територията на България е извършен по методологията на Ookla. Телекомът имал най-висок резултат в показателя Coverage Scorе, който обхваща както броя локации, на които даден оператор има покритие, така и качеството на самата мобилна услуга. В края на миналата година изследване на Global Wireless Solutions пък показа, че “Виваком” има 4G мрежата в България с най-голямо покритие на населението в страната - 99,25%. ", "date": "2019.08.09", "title": "Мобилната мрежа на “Виваком”  - с най-добро покритие"}
{"url": "https://www.24chasa.bg/novini/article/7599331", "text": "Общо 108 сгради са понесли тежки щети след вчерашното земетресение от 6 по Рихтер в окръг Денизли в Югозападна Турция, съобщава турският телевизионен канал НТВ след приключване на 80 процента от работата по оценка на щетите след труса. В епицентъра на земетресението Бозкурт е направен оглед на общо 761 000 сгради, като в 88 от тях са констатирани тежки щети. Докато трае процесът на установяване на щетите и заради опасност от срутвания при евентуални вторични трусове гражданите са призовани известно време да не се връщат по домовете си. Турският Червен полумесец и екипи на Дирекцията за управление при бедствия и извънредни ситуации раздават храна на гражданите, които прекараха нощта в палатки или в дворовете на къщите. Според данни на дирекцията от общо 92 души, които са потърсили медицинска помощ след земетресението, 85 са изписани, а лечението на 7 още продължава. Министърът на околната среда и градоустройството Мурат Курум посети най-силно засегнатите от земетресението градове Бозкурт и Чардак. За осем часа в Егейския район на Турция вчера станаха 114 труса с магнитуд между 1,1 и 6 по Рихтер. След първото земетресение вчера в залива на Кушадасъ в 11.39 ч. с магнитуд 4,8 по Рихтер последва поредица трусове в окръзите Измир, Денизли, Мугла и Маниса. Най-силният бе в Бозкурт, окръг Денизли, с магнитуд 6 по Рихтер в 14.25 ч.", "date": "2019.08.09", "title": "108 сгради са с тежки щети след труса в Денизли"}
{"url": "https://www.24chasa.bg/novini/article/7599403", "text": "Премиерът на Северна Македония Зоран Заев написа във Фейсбук, че разследването по случая \"Рекет\" трябва да открие всички детайли и всеки трябва да отговаря за постъпките си, предаде агенция МИА, цитирана от БТА. \"Гражданите заслужават справедливост\", написа още Заев в профила си във Фейсбук след разпространението на записите в италианския вестник \"Ла Верита\", в които се чуват разговори на заподозрени или обвинени рица по делата \"Рекет\" и \"Империя\".", "date": "2019.08.09", "title": "Заев: Разследването по случая \"Рекет\" \nтрябва да открие всички детайли"}
{"url": "https://www.24chasa.bg/novini/article/7599408", "text": "Президентът на САЩ Доналд Тръмп каза, че е получил вчера \"много хубаво писмо\" от севернокорейския лидер Ким Чен Ун, предаде Ройтерс. Тръмп заяви пред журналисти, че може да се срещне отново с Ким, но не уточни кога. В писмото севернокорейският лидер е обяснил, че неотдавнашните изпитания на ракети, извършени от страната му, са били в отговор на съвместни военни учения на САЩ и Южна Корея, предава БТА. \"Той е недоволен заради военните маневри. . . Знаете, че и аз никога не съм ги харесвал\", каза Тръмп, цитиран от Франс прес.", "date": "2019.08.09", "title": "Тръмп получил вчера \"много хубаво писмо\" от севернокорейския лидер Ким Чен Ун"}
{"url": "https://www.24chasa.bg/novini/article/7599419", "text": "Полицейските служби в няколко европейски страни са арестували 70 човека в хода на специална операция срещу трафика на деца, обяви днес Европол, цитирана от ТАСС и АФП, предаде БТА. В ръководената от Великобритания операция, която е била проведена от 17 до 23 юни т. г., са участвали 16 държави от ЕС, включително България, както и Исландия и Швейцария. Правоохранителните органи са били подпомагани от социални служби, общински власти и неправителствени организации. Проверени са били 125 хиляди лица и 63 800 превозни средства и са били извършени обиски в 1100 обекта - частни имоти, предприятия и хотели. Имало е проверки по железопътни гари, летища и гранични пунктове. В хода на разследването са били идентифицирани 206 предполагаеми жертви, 53 от които малолетни. В резултат на операцията са арестувани 34 човека за трафик на хора и 36 - за отвличане, трафик на деца с цел сексуална експлоатация и способстване за незаконна имиграция. Същевременно е осъществена разяснителна кампания в училищата как децата да се предпазят от трафикантите на хора, които после използват жертвите си за просия, сексуална и търговска експлоатация. В съобщението на европейската полицейска агенция се казва, че тя само е координирала обмена на информация между страните и е правела анализ на събраните данни.", "date": "2019.08.09", "title": "Европол арестува 70 в 16 държави от ЕС за трафик на деца"}
{"url": "https://www.24chasa.bg/novini/article/7599373", "text": "Председателят на Комисията за финансов надзор Бойко Атанасов е изпратил писма до социалното и здравното министерства, за да създаде работна група по методиката за обезщетенията. Това стана ден, след като Гаранционни фонд изпрати проект за нея в регулатора. “В ситуация на скъсени срокове поради изключителната важност на темата, ще вложим всичките си усилия, за да спазим ангажимента пред обществото. Именно регулаторът е отговорен да следи за определяне размера на обезщетенията за имуществени и неимуществени вреди. Тя трябва да осигури както даването на финансова подкрепа на близките на пострадалите и загиналите, така и финансова стабилност на сектора”, заявява Атанасов. ", "date": "2019.08.09", "title": "КФН готви наредба за обезщетения, \nще е готова навреме"}
{"url": "https://www.24chasa.bg/novini/article/7599438", "text": "Продължаващите горещини и ветрове, които се очаква да се засилят през уикенда, накараха гръцката служба за гражданска защита да повиши предупреждението за опасност от горски пожари до най-високата степен днес, предаде ДПА. Вероятността от избухване на пожари е особено висока в централна Гърция, на полуостров Пелопонес и в района на Атина, съобщава противопожарната служба, която обяви предупреждение \"червен код\". Метеоролозите прогнозираха, че температурите ще превишат 40 градуса по Целзий през следващите дни, предава БТА. Гърция често се изправя пред горски пожари, които бързо се разпространяват сред сухата растителност, а ветровете и трудно достъпният терен често затрудняват овладяването на огъня. В много случаи човешката небрежност е причина за избухването на пожарите. През юли миналата година над 100 души починаха, а хиляди домове бяха разрушени или повредени в резултат на бързо разрастващ се пожар в района на Атина.", "date": "2019.08.09", "title": "Червен код заради опасност от горски пожари в Гърция"}
{"url": "https://www.24chasa.bg/novini/article/7599441", "text": "Парламентарните групи на Партията на справедливостта и развитието /ПСР/, Народнорепубликанската партия /НРП/, Партията на националистическото действие /ПНД/ и \"Добра партия\" са отправили общ призив към САЩ да предадат на Анкара ислямския проповедник Фетхуллах Гюлен, съобщава турският телевизионен канал НТВ, цитиран от БТА. \"Главатарят на ФЕТО Гюлен продължава да ръководи терористичната организация и използвайки тактиките на терористични организации като ДАЕШ /арабски акроним на \"Ислямска държава\" - бел.ред./ и на Ал Каида, продължава да разпространява изкривените си възгледи. Това, че властите в САЩ не предприемат действия срещу ФЕТО и главатаря й Гюлен, се отразява негативно на връзката но доверие между Турция и САЩ. Ние в качеството си на четири партии във Великото национално събрание на Турция споделяме силната реакция, която предизвиква това в турското общество\", се казва в декларацията. Турските власти обвиняват живеещия в САЩ Гюлен и неговото движение, наричано в Турция ФЕТО - \"Фетхуллахистка терористична организация\", за организирането на опита за преврат от юли 2016 г. Анкара многократно е подавала искане до американската администрация да екстрадира живеещия в Пенсилвания Гюлен. Вашингтон изтъква обаче, че Турция не е предоставила достатъчно доказателства срещу него.", "date": "2019.08.09", "title": "4 турски партии с общ призив към САЩ да предадат Гюлен на Анкара"}
{"url": "https://www.24chasa.bg/novini/article/7597772", "text": "“Ще направя всичко възможно да обединя ГЕРБ в Плевен. Това е задачата, която ми възложи Изпълнителната комисия на партията. Като областен управител на Плевен имам визията за проблемите - глобални, териториални, както и отделно в самата партия.” Това каза новият областен координатор на ГЕРБ в Плевен Мирослав Петров пред медиите. Новината, че Мирослав Петров поема областното ръководство на ГЕРБ, дойде в Плевен преди началото на номинационното събрание за местните избори 2019. Съобщи я Красимир Велчев, член на Изпълнителната комисия. Той допълни, че Мирослав Петров сменя на поста депутата Владислав Николов. Рокадата е заради недобрите резултати на партията и допуснатото разделение в редиците на ГЕРБ в областта. “Плевен е важен град с история и за нас не е без значение, че тук партията е с незадоволителни резултати”, обясни Велчев. Той се надява Мирослав Петров да обедини всички структури. “Мисля, че положихме добро начало и всички се убедиха, че от тези разправии и от разделянето на лагери никой не печели, а точно обратното - всички губят. Силни сме и винаги сме били силни, защото сме заедно. Затова трябва всички да работим за идеята на ГЕРБ”, насърчи Велчев. Мирослав Кредитът на доверие е голям - трябва да го защити с много работа в краткото време до изборите. Ако се справи - това ще е знак, че може да е кандидатът за кмет на Плевен от ГЕРБ. В номинациите той се нареди 5-и - събра 121 гласа при кворум 340 партийни членове. Впрочем шансовете му за успех са подкрепени от богата биография, стремеж към образование и усъвършенстване, солиден опит. Притежава 2 дипломи за висше. Освен контратероризъм във Военната академия завършва и икономика. През 2005 и 2006 г. успешно приключва обучения на ФБР (ИЛЕА) в Унгария и САЩ. В системата на МВР започва работа през 1990 г. Извървява цялата служебна стълбица - през годините оглавява Криминална полиция, сектора за борба с организираната престъпност. В началото на 2013 г. става шеф на полицейската дирекция в Плевен, след като 14 г. е бил неин заместник-директор. Назначен е за областен управител на Плевен с постановление на МС от 10 май 2017 г. Ако Петров влезе в надпреварата за кмет, ще е първият досега професионален полицай в историята на Плевен. Вероятно ще получи значителна подкрепа - - мненията на плевенчани се разделят. Областният управител отговаря за защитения природен парк Кайлъка, който е държавна собственост. “Петров се грижи - праща затворници и наети по временната заетост да чистят, прави епизодични акции със служители от областната администрация”, казват от лагера на защитниците.   “Но не е достатъчно. Паднали стари дървета запречват водите на река Тученишка, прорязваща карстовата долина, купчини изрязани клони стоят в тревите до алеите и развалят гледката в каньона, в парка има счупени пейки, строшени дървени арки са надвиснали опасно над предпочитани места за отдих”, опонират други. И препоръчват Петров да организира почистване и ремонт в Кайлъка преди решението кой ще влезе в състезанието за кмет. Твърдят, че това не е прищявка или каприз, а тест как се справя с управлението на поверения имот. на общината, смятат плевенчани. Ако е вярна приказката, че хората посрещат по дрехите, но изпращат по ума, Петров ще е добре приет. Той е с представителен външен вид и фигура, облеклото му е елегантно. Но тъй като голямата цел е оздравяването на партийните структури, по-важно е дали притежава дарбата да убеждава и сплотява, да изгражда и печели. Другият вероятен кандидат е Мартин Митев, шеф на общинския съвет в града, втори по номинации с 209 гласа. Той е обаятелен, разпознаваем, умее да общува с всеки. Първият е, който дръпна завесите над изглеждащата малко скучна работа в местния парламент и осигури пълна прозрачност пред медиите, като разяснява популярно и подробно всяко решение.   Редовно се изказва и по глобални проблеми, свързани с развитието на региона - разширяване на медицинското образование със създаване на пореден факултет - след фармация и стоматология, и пр. За своите 48 г. икономистът с 3 специалности, завършил е международни икономически отношения, здравен мениджмънт и застрахователно и социално дело, е натрупал трудов стаж 22 г., от които 21 г. е на управленски позиции. В партия ГЕРБ членува от 2007 г., а от 2013 до 2016 г. е неин общински ръководител. В 9 поредни кампании е председател на общинския предизборен щаб. Попитан за шансовете да бъде издигната кандидатурата му за кмет, Митев каза: “Засега съм само номиниран. Решението е на висшия ръководен орган на партията - Изпълнителната комисия. Повече няма да коментирам.”   Рулетката за кандидат-кмет завъртя и зам.-шефката на местния парламент Петя Василева, която има 179 номинации. И Оглавява комисията по култура, вероизповедания и международна дейност, както и специализираните комисии по решаване на жилищните нужди на гражданите и по разпределяне на средства за съфинансиране на проекти в сферата на културата. Като директор на училища по езици и компютри и собственик и управител на Образователен център преподавателката по английски е запозната в дълбочина с проблемите и умее да отстоява тезите си. Майка на 3 деца, Петя Василева помага и на жени с рак на гърдата като съучредител на фондация “Св. Иван Рилски”. Работи дейно и във фондация “Родова памет”, чийто управител е. Сред предложените е и най-младият общински съветник Йордан Грижов. Едва на 29 г., той е първи по номинации - 233, и бие дори шефа Мартин Митев с 34 гласа преднина. на ГЕРБ. По негова идея през 2016 г. публично бе обсъдена стратегия за развитие на младите хора в Плевен. В края на 2018 г. Грижов стартира свой проект “Съветникът”. За да провокира гражданската активност на младите, той накара ученици да пишат есета по темата какво е нужно за напредъка на Плевен. Като създател на платформата “Младите лидери на Плевен” предизвика състезание в 7 категории - бизнес предприемачество, доброволчество, политическо лидерство, култура и изкуство, наука и технологично развитие, спортни успехи, постижения в сферата на медицината. “Грижов е сред смелчаците, които се хвърлят в река Вит да извадят богоявленския кръст”, представят го колеги. И обобщават: “По драматичност битката за кръста е сравнима с предизборна кампания, а и е изпитание на ред качества - бърза реакция, смелост, издръжливост, отстояване.”", "date": "2019.08.09", "title": "Който обедини ГЕРБ в Плевен, може да играе за кмет"}
{"url": "https://www.24chasa.bg/novini/article/7599455", "text": "Деветима човека бяха ранени днес при нови взривове в склад за боеприпаси край руския град Ачинск, в Красноярския край, предаде ТАСС, като се позова на властите. Министерството на отбраната съобщи, че експлозиите са били причинени от мълния, която ударила снаряд по време на дейности по разминиране. Пострадали са деветима души - на петима от тях е била оказана амбулаторна медицинска помощ, а четирима са настанени в болница, съобщиха медицински източници, цитирани от БТА. След взривовете в склада е избухнал пожар. В Туитър беше публикуван видеозапис, показващ огромно огнено кълбо, което се издига, както се твърди, над дърветата край обекта близо до Ачинск. Движението по близка железопътна линия е спряно. В Ачински район отново ще бъде обявено извънредно положение. По-рано тази седмица в същия склад имаше експлозии, при които загина един човек, а 13 бяха ранени.", "date": "2019.08.09", "title": "9-има ранени при нови взривове във военен склад в Русия"}
{"url": "https://www.24chasa.bg/novini/article/7599089", "text": "Лидерите на политическите групи в италианския Сенат ще се срещнат в понеделник, за да насрочат дата за гласуване на недоверие към правителството. Това съобщи днес пресслужбата на горната камара на парламента, предаде Ройтерс, цитирана от БТА. Дясната партия \"Лига\", която управлява в коалиция с Движение \"Пет звезди\", поиска да се гласува недоверие към правителството, оглавявано от Джузепе Конте. Конте не е представител на нито една от двете партии, но е близък с \"Пет звезди\". Лидерът на \"Лига\" Матео Салвини се надява, че този ход ще доведе до предсрочни избори, след които той ще стане новият министър-председател на Италия, отбеляза Ройтерс.", "date": "2019.08.09", "title": "В понеделник става ясно кога ще бъде вотът на недоверие към италианското правителство"}
{"url": "https://www.24chasa.bg/novini/article/7598940", "text": ", е от Берковица. Тя е била приета за лечение преди 15 дни с диагноза инсулт, но в последствие се изяснило, че заболяването е вирусно и е преместена в инфекциозното отделение, съобщиха от Регионалната здравна инспекция в Монтана. Новата диагноза е потвърдена при изследвания в акредитирана лаборатория, в момента състоянието й е добро. Нилската треска е вирусно заболяване, което се пренася от комари. В много редки случаи се стига до възпаление на мозъка, което е опасно, но в останалите протича с болки в ставите и мускулите, висока температура и обриви. Срещу него няма ваксина, обявиха от здравната инспекция в Монтана.", "date": "2019.08.09", "title": "Заболялата от нилска треска жена е в болница от 15 дни, смятали, че е инсулт"}
{"url": "https://www.24chasa.bg/novini/article/7598962", "text": "Лекари установиха, че почетната императрица на Япония Мичико е засегната от рак на млечната жлеза в ранен стадий, съобщиха ТАСС и Асошиейтед прес. Поради тази причина тя скоро ще се подложи на операция за отстраняване на раковото образувание. Други подробности не се съобщават, посочва БТА. Мичико е на 84 години. През 2011 г. бе констатирано, че е засегната от исхемична болест на сърцето. Тогава тя се подложи на байпас операция. Симптоми на заболяването й отново се появиха през 2015 г. Почетната императрица Мичико получи тази титла през месец май, след като съпругът й, бившият монарх Акихито се отказа от престола. За цялата история на японския императорски двор Мичико е първата жена с незнатен произход, която е получила титлата императрица.", "date": "2019.08.09", "title": "Почетната императрица на Япония Мичико има рак на гърдата"}
{"url": "https://www.24chasa.bg/novini/article/7598968", "text": "Временно се закрива автобусна спирка на бул. \"Черни връх\" в столицата за автобусни линии 72 и 76, съобщиха от пресцентъра на Столична община. Мярката ще бъде в сила от 10 август до 15 август. Автобусите от линии 72 и 76 ще спират на бул. \"Евлоги и Христо Георгиеви\" на автобусна спирка с код 0401 \"бул. \"Черни връх\". Промяната в движението се налага във връзка с ремонта на бул.\"България\" между бул.\"Черни връх\" и бул.\"Акад.Иван Гешов\".", "date": "2019.08.09", "title": "Временно се закрива спирка на столичния бул. \"Черни връх\" за автобусни линии 72 и 76"}
{"url": "https://www.24chasa.bg/novini/article/7599002", "text": "Румънският премиер Виорика Дънчила е изпратила писмо до Европейската комисия с предложенията на Румъния за еврокомисар, а именно евродепутатите от управляващата Социалдемократическа партия (СДП) Дан Ника и Рована Плумб, твърдят политически източници, цитирани от Медиафакс и БТА. На 26 юли премиерът Дънчила уточни, че Румъния ще изпрати две предложения за поста еврокомисар - една жена и един мъж. Рована Плумб - бивш министър за еврофондовете, и Дан Ника - бивш министър на вътрешните работи, бяха избрани за евродепутати от листата на СДП. На 20 юли Виорика Дънчила заяви, че Румъния може да поиска отново поста еврокомисар за регионалната политика. Този пост се заемаше от румънката Корина Крецу, която прекрати мандата си, след като беше избрана за евродепутат. Румъния предложи мястото й да бъде заето временно от Йоан Мирча Пашку, но процедурата по одобрението му в Европейския парламент още не е приключила.", "date": "2019.08.09", "title": "Виорика Дънчила с две предложения за еврокомисар - Рована Плумб и Дан Ника"}
{"url": "https://www.24chasa.bg/novini/article/7598988", "text": "Полицията в югоизточния град Наводари, окръг Констанца, е простреляла мъж (25 г.) от североизточния румънски град Яш, който бил маскиран и нападнал няколко души с нож. Това предадоха Медиафакс и БТА. Патрулиращите полицаи забелязали тази сутрин двама мъже и две жени, те тичали и викали за помощ, преследвани от лице, което носело маска на лицето и качулка, и било въоръжено с два ножа. След преследване в продължение на около километър по улиците на града полицаите се опитали да спрат мъжа, който нападнал един от служителите на реда. На свой ред полицаят стрелял в краката на нападателя. Двете двойки младежи на около 20 години, които били нападнати на улицата, са казали на полицаите, че не познават въпросния мъж. Те побягнали, когато маскираният мъж тръгнал към тях, заплашвайки ги с ножовете. 25-годишният нападател е откаран в болница, за да получи медицинска помощ, а полицаите продължават разследването.", "date": "2019.08.09", "title": "Полицията в Констанца простреля маскиран мъж, нападнал хора с нож"}
{"url": "https://www.24chasa.bg/novini/article/7599021", "text": "Решение на частен съдебен изпълнител за публична продан на два имота, или тяхното събаряне, е на път да докара десетки фирми до фалит и да остави служителите им без работа и доходи. Имотите са в бившето държавно шивашко предприятие „Лиляна Димитрова“, което е закупено още през 2004 година от Агенцията по приватизация. Заради клопки в приватизацията се водят дългогодишни съдебни битки, а те са причина за провалена германска инвестиция за милиони още тогава. 15 години по-късно загубите могат да бъдат още по-големи , ако един от имотите, който е трафопост, бъде съборен. Трафопостът захранва с електричество сгради, в които наематели са чуждестранни фирми, предаде  . „Получихме информация, че има опасност да се спре захранването с ток, което е притеснително за нашата работа. Защото без ток няма как да си вършим работата”, раказа Дора Дерменджиева, управител на една от фирмите. „Виждате, че машините са големи, което означава, че малка фирма като нас трябва да приключим производство, ако ни спрат тока. Нямаме друга алтернатива”, коментира Аспарух Ненков „Като ни спрат тока няма да можем да работим. Ние си храним семействата”, каза Николай Ушанов. „Ако един ден спрем производството, това означава, че нарушаваме договори и всичко приключва с тези фирми, с които работим”, посочи Аспарух Ненков. В основата на проблема стоят скандали за корупция в бивше държавно предприятие и една реституция, която дава начало на споровете. Бившето държавно предприятие „Лиляна Димитрова“- сега „ЛИДИ Р“ е закупено или продадео още през 2004 година от Агенцията по приватизация. Собственик на 100% от акциите е Пламен Балев. Влизайки във владение Балев се натъква на странни факти. Като този, че половината от териториите и сградите на дружеството вече са били реституирани. Разбира също, че дължи над 3 милиона лева на човек, закупил реституираната част от имота – Желязко Ботев, собственик фирма ЖМБ-1 АД. „Стъпвайки в дружеството се натъкнахме на редица, меко казано, измами. Подготвяна процедура, откраднати сгради, фалшифицирани документи, задължения. Чрез счетоводните баланси се установи, че 16 дка земя и 10 дка сгради са незаконно реституирани. Всичките сгради са строени от държавното дружество в периода след национализацията т.е след 47-ма година”, коментира Пламен Балев. Скритите задължения са заради споразумение от 20.12.2001г. То е между бившата директорка на шивашкото предприятие – Ангелинка Солакова-Рельовска и собственика на фирма ЖМБ 1 АД-Желязко Ботев. За документа Пламен Балев разбира няколко месеца, след като е купил акциите. Защото бившият държавен директор е задължила държавното дружество ЛИДИ Р срещу ползване на собствените си сгради да прехвърли в полза на ЖМБ 1 самите сгради. По това време, Ангелинка Солакова все още е директор на дружеството и ръководи производствената му дейност. „Въпросното споразумение беше подхвърлено няколко месеца, след като влязохме във владение”, каза Пламен Балев.", "date": "2019.08.09", "title": "Продажба на бивше предприятие може да докара десетки фирми до фалит"}
{"url": "https://www.24chasa.bg/novini/article/7599048", "text": "Малайзийската компания Eonmetall Group Berhad проявява потенциален инвеститорски интерес към изграждането на втори мост над Дунав при Русе и на автомагистралата Русе - Велико Търново. Това съобщи на брифинг в крайдунавския град областният управител на Русе Галин Григоров, предаде БТА. Той поясни, че днес в Русе е провел разговори със собственика на компанията Гох Ченг Нуат и с представителя й в България Антон Стайков в присъствието на председателя на парламентарната комисия по регионална политика, благоустройство и местно самоуправление Искрен Веселинов, по чиято инициатива се е състояла срещата. На нея гостите са били запознати с потенциала на Русе като логистичен център, на територията на който има летище и възможности за воден, автомобилен и жп транспорт. По време на срещата представителите на Eonmetall Group Berhad са проявили интерес и към изграждането на логистичен център в региона. Искрен Веселинов посочи, че инвестицията на малайзийската компания би възлязла на 2 милиарда лева.", "date": "2019.08.09", "title": "Малайзийска компания има интерес към изграждането на втори мост над Дунав при Русе"}
{"url": "https://www.24chasa.bg/novini/article/7599049", "text": "Спасителен кораб на хуманитарната организация \"Лекари без граници\", спаси 80 мигранти от гумена лодка край бреговете на Либия, предаде Асошиейтед прес. Организацията съобщи в Туитър днес, че спасените са в шоково състояние и разпространи снимки, на които се вижда как мигрантите биват прехвърлени на плаващия под норвежки флаг спасителен кораб \"Оушън Вайкинг\" от оранжева надувна лодка, предаде БТА. \"Гореща линия\" за бедстващи мигранти, поддържана от мрежа от активисти, съобщи, че е получила сигнал за лодката с 80 души край бреговете на Либия, сред които 5 жени и 4 деца, и е информирала както властите, така и кораба \"Оушън Вайкинг\". Вътрешният министър на Италия Матео Салвини, който предизвика правителствена криза, каза, че ще подпише забрана за влизане на кораба в италиански териториални води. Според одобрен неотдавна правителствен указ, корабът може да бъде глобен с 1 милион евро, ако наруши забраната.", "date": "2019.08.09", "title": "Спасителен кораб прибра 80 мигранти от лодка край Либия, Италия не го пуска в свои води"}
{"url": "https://www.24chasa.bg/novini/article/7599050", "text": "Американският разрушител \"Портър\" акостира във Варна. Той е на тридневна визита в морската столица по случай 140-та годишнина на българските Военноморски сили. Командир на кораба е капитан ІІ ранг Крейг Трент. \"Посещението ни е рутинно и няма нищо общо с напрежението в Черно море. Очакваме с нетърпение да се включим в тържествата на Военноморските сили на България. В региона сме, за да градим партньорство и да работим със съюзниците от НАТО и партньорите, които не са членове на алианса. Целта на посещението е да укрепим способностите и да сме оперативно съвместими\", каза капитан Трент. Бойният кораб извършва рутинна операция по патрулиране с цел поддържане на сигурността в акваторията на Черно море, както и за подобряване на комбинираната готовност и военноморските способности със съюзници и партньори в НАТО в региона. Корабът ще е във Варна до 11 август.", "date": "2019.08.09", "title": "Американски разрушител акостира във Варна (Снимки)"}
{"url": "https://www.24chasa.bg/novini/article/7599069", "text": "Няма сигнали за африканска чума на територията на община Хасково. Това съобщи пред   кметът на общината Добри Беливанов. Той уточни, че в района се предприемат превантивни мерки. „Проведохме заседание на Областната епизоотична комисия преди дни. Разпоредихме всички необходими мерки на кметовете, попадащи в 10-километровата зона. Проведени са и срещи с хората по места. Комисия от Областната дирекция по безопасност на храните продължава да извършва обходи по места“, обясни още кметът. По думите му не са установени незаклани прасета в село Клокотница. Продължава събирането информация за броя на прасета, които се отглеждат в селата. „Реакцията на държавата е адекватна, но превантивните мерки трябваше да се вземат след като стана ясно за проблема в Румъния. Тогава кризата нямаше да е в такива размери“, посочи още Беливанов. Кметът увери, че общината поддържа постоянна комуникация с институциите за указания, които да се предприемат и следи за изпълнението им. Според Добри Беливанов заболяването е нанесло сериозен удар по свинекомплексите и частните стопанства у нас.", "date": "2019.08.09", "title": "Няма сигнали за африканска чума на територията на община Хасково"}
{"url": "https://www.24chasa.bg/novini/article/7599063", "text": "Премиерът Бойко Борисов коментира пред австрийско издание, че България продължава да се бори за голямата инвестиция на \"Фолксваген\" на Балканите. Страната ни може да предостави редица конкурентни предимства въпреки ограниченията на европейското законодателство, което забранява държавния протекционизъм за частните компании, смята българския премиер. Другият претендент в борбата за завода – Турция, в случая печели от това, че не е задължена да се съобразява с политиката на Европейския съюз, но това в никакъв случай не ограничава шансовете на България, смята и Иван Михайлов – президент на автомобилния клъстер у нас. На финалната права на състезанието за огромната инвестиция в голям автомобилен завод на \"Фолксваген\" на Балканите, страната ни стои повече от сериозно, а шансовете да бъде предпочетена пред Турция са напълно реални. Защото България покрива изцяло изискванията на инвеститора и предлага стабилна икономическа среда, конкурентна данъчна система и доказано желание да насърчава развитието на силна национална индустрия, в частност – автомобилостроенето. Затова още преди месеци министърът на икономиката Емил Караниколов с нескрито национално самочувствие обяви: \"Тази линия на защитата на националния интерес в борбата за завода на \"Фолксваген\" беше продължена и от премиера Бойко Борисов, който твърди пред австрийското издание „Хан-делс-блат“, че „България е по-добра от гледна точка на инвестиционния риск в сравнение с всяка друга държава в региона. Премиерът изброява действащия \"плосък данък\" от 10% за бизнеса и работещите, \"Данъкът върху дивидента, който при този вид инвестиции е нулев в страната\", насърчаващото бизнеса законодателство и държавната подкрепа, комбинирани с добри транспортни връзки и ниски разходи за работни заплати. България си е поставила за цел по-нататъшното разширяване на автомобилната индустрия. Според данни на правителството, в сектора работят 250 компании, с 65 000 служители, които произвеждат части за 90% от автомобилите, които се движат в Европа. Продукцията генерира 10% от Брутния вътрешен продукт на страната, а оборотът за миналата година се изчислява на повече от 5 милиарда евро и половина. Затова от бранша вярват, че са готови за следващата голяма стъпка – производството на автомобили. И смятат, че могат да покрият високите изисквания на германския инвеститор към България. Иван Михайлов – президент на Българския автомобилен клъстер: \"Срещу нашата оферта Турция предлага огромния си пазар, а \"Фолксваген\" разчита да продава около 40 000 автомобила годишно в страната, голяма част от които да изкупува държавната администрация. Освен това срещу нас стои доказан автомобилен производител, с опит и квалифициран персонал\". \"България обаче, като членка на ЕС, е ограничена от европейското законодателство в държавните протекции за частните компании. Затова трудно може да си позволи по-широки параметри на предложението, което вече е отправено\", обясни за \" \" изпълнителният директор на Агенцията за инвестиции Стамен Янев: \"И след като страната ни пребори конкуренцията на десет от локациите в няколко източноевропейски държави, включително признати автомобилни производители, сега остава в битката единствено с Турция и с реални сериозни шансове\". В усилията си България да спечели инвестицията премиерът Борисов уверява, че лично ще направи всичко, заводът да бъде изграден у нас. А харизмата на неговата личност никой не може да оспори. Дори авторът на статията в австрийското издание, Ханс-Петер Зи-бен-хаар, посочва близките му отношения с германския канцлер Ангела Меркел и авторитета му на политическата сцена. Очаква се в новия проект инвеститорът да вложи един милиард и 300 млн. евро, да отвори 5000 работни места и да произвежда няколко от марките на \"Фолксваген\". Окончателното решение се очаква до края на август или най-късно през септември.", "date": "2019.08.09", "title": "На финалната права на състезанието за завода на \"Фолксваген\" на Балканите"}
{"url": "https://www.24chasa.bg/novini/article/7599073", "text": "Нискотарифната авиокомпания \"Фронтиър\" предлага за една седмица безплатни полети на пътници с фамилно име Грийн, съобщава агенция ЮПИ, цитирана от БТА. По този начин превозвачът промотира своята \"Зелена седмица\" - от 13 до 20 август. \"Фронтиър\" претендира да стане най-екологичната авиокомпания в САЩ. Промоцията ще важи за Грийн пасажери с дестинации до 400 долара.", "date": "2019.08.09", "title": "Авиокомпания предлага безплатни билети на пътници с фамилно име Грийн"}
{"url": "https://www.24chasa.bg/novini/article/7599080", "text": "Служители на РУ –Полски Тръмбеш разследват кражба на пари и смъртта на три домашни кучета в жилище в Полски Тръмбеш. Сигнал за случая е получен вчера в 11,03 ч, съобщават от полицията. Изпратеният на адреса полицейски екип е установил, че в жилището е проникнато без взлом, по данни на тъжителя липсвали 500 евро и 1000 лв. В двора на имота са намерени телата на три кучета, за които стопанинът е полагал грижи. На местопроизшествието е извършен оглед. Иззети са проби от животните. По случая е започнато досъдебно производство.", "date": "2019.08.09", "title": "Крадец задигна 500 евро и 1000 лв. от къща в Полски Тръмбеш, уби и трите кучета в двора"}
{"url": "https://www.24chasa.bg/novini/article/7598481", "text": "Най-старата вкаменена гора в Азия беше открита от китайски учени, хвърляйки светлина върху въпроса, как тези древни растения са се трансформирали във въглища, пише \"Радио Китай\". Изследването, публикувано в четвъртък в журнала „Съвременна биология\", представя най-голямата открито парче гора от периода Девон( от преди 419 до 359 милиона години). Гората се състои от 250 000 квадратни метра вкаменени плауновидни дървета близо да град Синхан, провинция Анхуей. Този вид дървета наподобяват палмовите и са били разпространени главно в крайбрежни райони, където често се случвали наводнения. Рядко са надвишавали 3,2 метра, но най-високото открито е с височина от 7,7 метра, се посочва още в изследването. Тази гора се превърнала във въглищата, които се копаят днес. Други две вкаменени гори от периода Девон са открити в САЩ и Норвегия.", "date": "2019.08.09", "title": "Китайски учени откриха най-старата вкаменена гора в Азия"}
{"url": "https://www.24chasa.bg/novini/article/7599088", "text": "34-годишен мъж от с. Спасово е зъдържан от служители на РУ – Г. Оряховица за причинена средна телесна повреда на приятелката си. Вчера около обяд в управлението е получен сигнал за мъж, който нанасял побой над жена в парк в железничарския град. На мястото незабавно е бил изпратен полицейски екип, който е установил, че извършителят и потърпевшата – 34-годишна от Лясковец са бездомници, обикаляли и спели по парковете. Вчера двамата се скарали и мъжът започнал да нанася удари с ръце в областта на главата на приятелката си. Тя е откарана в Спешна помощ – Г. Оряховица, където е установено, че има фрактура на черепа. Мъжът е задържан с полицейска мярка да 24 часа. По случая е започнато досъдебно производство.", "date": "2019.08.09", "title": "Бездомник преби приятелката си в Горна Оряховица, задържаха го"}
{"url": "https://www.24chasa.bg/novini/article/7599097", "text": "Варна води черната класация за най-голям брой жертви на пътя при катастрофи. Това обяви председателят на Държавната агенция \"Безопасност на движението по пътищата\" Малина Крумова на извънредна среща с областния управител Стоян Пасев, кметът на Варна Иван Портних и представители на институциите, ангажирани с темата. Според статистиката за пъвите 6 месеца на тази година на територията на областта смъртта си при пътни инциденти са намерили 24 души, което е със 75% повече от миналата година. Ранените са увеличени двойно. Тежките катастрофи с ранени и загинали за шестмесечието са 330. Само в центъра на Варна от началото на сезона са засечени 266 шофьори, отнели предимство на пешеходци, както и 107 минувачи нарушители на правилата. \"Статистиката сочи, че голяма част от катастрофите са причинени от неправоспособни водачи и шофьори с отнети книжки. Тези деяния трябва да бъдат криминализирани, а санкциите за извършителите на тежки пътни нарушения да се увеличат драстично\", заяви кметът на Варна Иван Портних, след като се запозна със ситуацията. На срещата при областния управител бе взето решение спешно да се обезопасят две рискови трасета по пътищата Варна-Добрич и Варна-Оброчище. Там разрешената скорост ще бъде намалена до 60 км/ч и ще бъде поставена шумна хоризонтална маркировка. След края на сезона ще бъде изградено и кръгово кръстовище на рисковия участък от пътя Варна-Златни пясъци в района на Траката. За превенция ще се ползва и системата за видеонаблюдение във Варна, която ще заработи с пълен капацитет след 3 месеца, обясни кметът.", "date": "2019.08.09", "title": "Варна води черната класация за жертви на пътя"}
{"url": "https://www.24chasa.bg/novini/article/7598655", "text": "Първи случай на западнонилска треска в България за тази година. Заболяването е потвърдено при 60-годишна жена от Монтана, която е с възпаление на мозъка. Информацията за  съобщи проф. д-р Тодор Кантарджиев, директор на Националния център по заразни и паразитни болести. Вече е в добро състояние, допълни още проф. Кантарджиев пред  , като обясни, че пикът на заболяването предстои в края на този месец и през септември. А междувременно случаите в съседна Гърция се увеличават. Западнонилската треска се предава на човека предимно чрез ухапвания от комари.                                                                                                                                                                                                                                                                                                                                ", "date": "2019.08.09", "title": "Първи случай на западнонилска треска в България (Обновена)"}
{"url": "https://www.24chasa.bg/novini/article/7598675", "text": "40-годишна жена от Асеновград е заподозряна за причиняване на телесна повреда, съобщиха от полицията. Тя е задържана за срок до 24 часа в районното управление, след като са събрани доказателства, че в неделя вечер жената е нанесла удари на свой 58-годишен познат. В резултат на това мъжът е настанен в болница. По първоначални данни повод за действията станало скарване между двамата заради неуредени лични взаимоотношения и под въздействие на употребен алкохол. Работата по изясняване на обстоятелствата около случая продължава под наблюдение на Районна прокуратура – Асеновград.", "date": "2019.08.09", "title": "Жена нанесе удари на свой познат, той остана в болница"}
{"url": "https://www.24chasa.bg/novini/article/7598686", "text": "Партията на италианския вицепремиер Матео Салвини \"Лига\" внесе в петък в парламента на страната предложение за вот на недоверие на правителството, предаде агенция ANSA. Според италианската информационна агенция партията призова за провеждането на нови избори възможно най-скоро, тъй като няма \"време за губене\", предава  . Това става факт, след като в четвъртък Салвини заяви, че партията \"Лига\" повече не може да управлява в коалиция с Движението \"5 звезди\" поради различия между двете партии, които не могат да бъдат отстранени. Междувременно италианските медии съобщиха, че предсрочните избори вероятно ще се проведат през октомври. Според в-к Кориере дела сера (Corriere della sera) Матео Салвини настоява предсрочните избори да се проведат на 13-ти октомври, докато според в-к La Repubblica новите парламентарни избори могат да се проведат на 23-ти октомври. Италианският парламент вече излезе в лятна почивка и от председателят на Сената зависи кога да бъде свикан отново. Президентът на републиката Серджо Матарела е върховният арбитър на италианската политика и единственият орган, който може да разпусне парламента и да свика изборите.", "date": "2019.08.09", "title": "Партията на Салвини внесе в Сената предложение за вот на недоверие на правителството"}
{"url": "https://www.24chasa.bg/novini/article/7598678", "text": "Около 10.53 часа днес в полицията е получен сигнал за инцидент в с. Вълкосел, община Сатовча, съобщиха от БТА. Според първоначалната информация, непълнолетен и неправоспособен водач на лек автомобил „Сузуки Витара“ от селото паркирал без да заключи автомобила в центъра на Вълкосел. Докато младежът бил извън колата, в нея се качило дете, освободило ръчната спирачка, автомобилът потеглил и блъснал 44-годишна жена. Пострадалата е със счупен крак. Работата по изясняване на всички факти и обстоятелства по случая продължава.", "date": "2019.08.09", "title": "Дете се вмъкна в кола и я подкара, блъсна жена във Вълкосел"}
{"url": "https://www.24chasa.bg/novini/article/7598687", "text": "Една улица е деляла училищен двор от модерна лаборатория на видния столичен наркобос Радмил Ранов, изнестен повече като Радо Ланеца, предаде  Това стана ясно след мащабната акция на спецпрокуратурата и полицията срещу създадената от него мрежа в цялата страна. Освен ареста на осем лейтенанти на Ланеца, който още се издирва от МВР, бяха разбити и две нарколаборатории. Едната се намира в Русе, а другата е именно в нова жилищна сграда на ул. Костенски водопад 59, точно срещу 73-о столично училище. Акцията срещу бандата на Радо Ланеца продължава, издирват се още 20 членове на групата, обясни по-рано зам.-главният прокурор Иван Гешев.", "date": "2019.08.09", "title": "Модерна нарколаборатория - на метри от столично училище"}
{"url": "https://www.24chasa.bg/novini/article/7598689", "text": "Хонконг се старае да успокои туристите си, след като редица страни издадоха предупреждения за безопасността на пътуванията заради продължаващите продемократични протести, които може да опропастят важната за града туристическа индустрия, предаде БТА. В имейл на неидентифициран правителствен говорител се признава, че неотдавнашните блокирания на пътища и сблъсъци между полицията и протестиращите са причинили неудобства, но се казва, че те са ограничени до отделни райони. В изявлението се казва, че правителството и туристическият сектор работят по свеждане на смущенията до минимум и че \"всички имат готовност да посрещат и съдействат на посетителите в Хонконг по всяко време\". Вчера правителството съобщи, че броят на пристигащите туристи е спаднал с 26 процента в края на миналия месец в сравнение с миналата година и продължава да намалява и този месец. Туризмът съставлява 4,5 процента от икономиката на Хонконг и в него работят около 250 000 души, което е около 7 процента от активното население. Последиците може да са сходни или дори по-лоши от тези при епидемията от остър респираторен синдром (САРС) през 2003 г. Председателят на Туристическия съвет Джейсън Уонг Чун-тат бе цитиран от в. \"Саут Чайна морнинг пост\", че заради анулираните посещения приходите на хотелите може да спаднат с 40 процента през август в сравнение със същия период от миналата година. Министърът на търговията Едуард Яу Танг-уах каза, че 22 страни и територии, в това число САЩ, са издали предупреждения до пътуващите за Хонконг. Въпреки че последните два дни бяха относително спокойни, протестите с все повече насилие между полиция и демонстранти не стихват. За уикенда са планирани още, включително на международното летище на града, което е едно от най-натоварените в света. В понеделник там бяха отменени десетки полети, след като авиодиспечерите се включиха в обща стачка. Протестите избухнаха преди два месеца заради законопроект, който допуска екстрадиране на заподозрени лица в континентален Китай, където протестиращите казват, че може да бъдат изтезавани и съдени в несправедливи и политизирани процеси. Впоследствие протестите прераснаха в призиви за по-широки демократични реформи в бившата британска колония, оставката на шефката на изпълнителната власт Кари Лам и разследване на твърденията за упражняване на прекомерна сила от полицията. По данни на хонконгската полиция, от 9 юни са арестувани 592 души на възраст от 13 до 76 години.Повдигнати са различни обвинения, включително участие в размирици, което се наказва с до 10 години затвор. Полицията е използвала сълзотворен газ, гумени куршуми и други средства срещу протестиращите, които отвръщат с метални тръби, тухли, коктейли \"Молотов\" и пазарски колички с горящи отпадъци. Няколко пъти протестиращите са били нападани от неизвестни лица, за които се смята, че са свързани с организирани престъпни групировки, а полицията почти не се намеси. До момента ръководството на Комунистическата партия в Пекин не се е намесило видимо в ситуацията, макар и в редакционни статии и публични изявления да осъжда демонстрантите и организаторите на протестите като престъпници, клоуни и \"използващи насилие радикали\" и твърдят, че те са подбудени от американски, тайвански и други политици. Вчера представителството на китайското външно министерство в Хонконг излезе с официален протест след съобщението, че служители в консулството на САЩ в града са се срещнали в опозиционни представители, включително видния активист Джошуа Уонг. В изявлението се настоява САЩ да дадат обяснение каква е била целта на срещата и \"незабавно да престанат да се месят в делата на Хонконг\". Уонг беше освободен през юни, след като излежа присъда от два месеца затвор заради участие в протестите от 2014 г. за по-демократичен изборен процес, известни като \"Движението на чадърите\". Държавният департамент защити действията на дипломатката и обвини китайското правителството в \"гангстерско поведение\" защото смята, че то е публикувало снимката й и данни за семейството й. \"Не смятам, че оповестяването на лична информация на американски дипломат като снимки и имена на деца е официален протест\", каза говорителката Морган Ортагюс. \"Това не е поведение на отговорна държава. Оповестяването на лична информация на американски дипломат е напълно недопустимо. Това не е протест. Такова нещо прави един гангстерски режим\", добави тя. Представителката на консулството е правела \"това, което правят американските дипломати по света всеки ден\", каза говорителката. \"Американските дипломати се срещат с официални представители на правителства и с опозиционни протестиращи не само в Хонконг, а и в Китай. Нашата дипломатка си вършеше работата\", заяви Ортагюс.", "date": "2019.08.09", "title": "Хонконг уверява туристите: В безопасност сте докато протестите продължават"}
{"url": "https://www.24chasa.bg/novini/article/7598676", "text": "Племенникът на бившата първа дама Антонина Стоянова - д-р Борис Кузманов, се е опитал да се отърве от пакетче наркотик, след като вчера полицаи го спрели в \"Столипиново\". Веществото е реагирало на хероин, уточниха от МВР. В аудито на гинеколога са намерени и 15 хапчета ксанакс, както и две шишенца с метадон.  Лекарят е прекарал едно денонощие в ареста, а срещу него е образувано бързо производство. През 2011 г. д-р Кузманов бе осъден на 1 г. условно за притежание на 11 г. хероин, след като бе заловен с него на работното си място в частен медицински център в Пловдив. Президентският племенник бе съден и за лекарска грешка заедно със свой колега, но през октомври м.г. и двамата бяха оневинени.", "date": "2019.08.09", "title": "Президентски племенник хванат в \"Столипиново\" с хероин, опитал се да го изхвърли"}
{"url": "https://www.24chasa.bg/novini/article/7598719", "text": "Пакистан съобщи днес, че прекъсва и последната железопътна връзка с Индия, след като Делхи отмени специалния статут на индийската част на Кашмир - региона, за който спорят двете страни, предаде Ройтерс, цитирана от БТА. Решихме да спрем и \"Тхар експрес\", заяви пред репортери министърът на жп транспорта Шейх Рашид. Докато аз съм министър на железниците, нито един влак няма да се движи между Пакистан и Индия\", каза той. Влакът пътуваше един път седмично между пакистанския град Хокрапар и индийския Мунабао.", "date": "2019.08.09", "title": "Пакистан прекъсва последната \nжп връзка с Индия заради спора за Кашмир"}
{"url": "https://www.24chasa.bg/novini/article/7598729", "text": "\"Сърбия ще остане военно неутрална. Именно затова се грижим за безопасността си и през последните години сме постигнали голям прогрес, защото искаме да бъдем свободни, сами да избираме бъдещето си и да не зависим от никого\", каза Вучич, отговаряйки на въпроси на журналисти по време на посещение на строежа на железопътен виадукт на река Дунав, който се изгражда от руска компания, предава БТА. Руският посланик Александър Боцан-Харченко, който придружаваше Вучич, каза, че Русия уважава позицията на Сърбия за НАТО и за военния неутралитет, която, по неговите думи, допринася за стабилността, развитието и сътрудничеството в региона. Белград непрекъснато говори за военен неутралитет, но преговаря за допълнителни доставки на въоръжение от Русия, включително на танкове, бронетранспортьори, бойни и транспортни хеликоптери и системи за противовъздушна отбрана, отбелязва АП.", "date": "2019.08.09", "title": "Вучич: Сърбия няма да влиза в НАТО или други военни съюзи и затова се грижи за сигурността си"}
{"url": "https://www.24chasa.bg/novini/article/7598749", "text": "Проливни дъждове и бурни ветрове причиниха истински транспортен хаос във Великобритания, съобщават Би Би Си и БГНЕС. На места са издадени предупреждения за особено опасно време. Националното метеорологично бюро съобщи, че в района на Ламанша, Югозападна Англия и Западен Уелс скоростта на вятъра е около 100 километра в час. Шофьорите бяха посъветвани да са особено внимателни, тъй като пътищата са хлъзгави. Фериботните връзки през Ламанша са силно нарушени заради вълнението, има отменени влакове в Шотландия. Властите отмениха редица прояви на открито в цялата страна. Издаден е жълт код за проливни дъждове и вятър за почти цялата територия на Обединеното кралство.", "date": "2019.08.09", "title": "Транспортен хаос във Великобритания заради проливни дъждове и бурни ветрове"}
{"url": "https://www.24chasa.bg/novini/article/7598766", "text": "Когато държавата и Общината работят в екип за разкриване на античния град Хераклея Синтика, който е бил близо 10 кв. км., със сигурност ще се получи сериозен туристически продукт. Това каза дневния блок „Добър ден“ на   кметът на Община Петрич Димитър Бръчков по повод отпуснатите преди дни 100 000 лева от Правителството за разкопки на Хераклея Синтика. Той съобщи, че 1/3 от пътя, водещ до туристическата забележителност, вече е готов, но не посочи до кога се очаква да приключи благоустрояването. Кметът коментира още, че разкопките на античния град не са спирали. На голяма дълбочина в близост до пътя са открити нови каменни блокове, които вероятно ще поставят нова загадка, обясни градоначалникът. „Хераклея Синтика представлява комплексен туристически продукт. Разположен е на място със сериозна верска сила, както казва и пророчицата Ванга. В непосредствена близост се намира и храмът на пророчицата, уникалната природа в местността Кожух и античният град Хераклея Синтика. Когато един турист посети това място има възможност да види три различни измерения“, коментира Димитър Бръчков. Той каза още, че идеята му е Хераклея Синтика да се облече в инвестиционни намерения чрез програмата „Региони в растеж“, която дава допълнителни средства и за археология, и за туристически атракции. Античният град е един от най-значимите археологически обекти у нас. Съседна Гърция многократно се е борила да разкрие самата Хераклея Синтика на нейна територия, като дори се е смятало, че античният град е там, коментира кметът. Разкопките на доц. д-р Людмил Вагалински обаче категорично доказват, че градът е на наша територия, добави Димитър Бръчков.", "date": "2019.08.09", "title": "Кметът на Петрич: От Хераклея Синтика ще се получи сериозен туристически продукт"}
{"url": "https://www.24chasa.bg/novini/article/7598768", "text": "От няколко дни в публичното пространство се разпространяват поредните неверни твърдения, които са свързани с близки на зам.-главния прокурор Иван Гешев. Като част от компроматната кампания срещу номинацията му за следващ \"обвинител №1\" се правят внушения, че жената, с която Гешев живее на семейни начала, е закупила имот от основния свидетел на прокуратурата по делото срещу бившата кметица на \"Младост\" Александър Ваклин, коментира \"Правен свят\". Първоизточник на \"фалшивата новина\" е публикация в сайта \"Биволъ\", а силен интерес към нейното разпространение се оказва, че имат свързани с укриващия се от правосъдието фараон Цветан Василев. По този повод Александър Ваклин излиза с отворено писмо до сайта \"Биволъ\" и медиите, които са се включили в \"калната кампания\" и са мултиплицирали \"фалшивата новина\". Макар да няма отношение по казуса, \"Правен свят\" публикува отвореното писмо на Ваклин.  Препубликуваме го без редакторска намеса: С това отворено писмо упражнявам гарантираното ми от закона право на отговор по повод поредната невярна и оклеветяваща доброто ми име публикация на сайта bivol.bg, отразена и в последващи публикации на actualno.com, svobodnaevropa.bg, fakti.bg, с автор \"Биволъ\", с дата 07.08.2019г., със заглавие \"Ваклин построил сградата, в която жената до Гешев взела евтин апартамент\". Въпросната недодялана сводка представя снимка от април 2012г. на парцел, находящ се на бул. Ген.Н.Г.Столетов No 5, като представя снимката за изображение от адрес бул. Ген.Н.Г.Столетов No 8. Иначе казано, тиражира откровени лъжи, като представя отсрещната страна на улицата. Ето я и истинската снимка от април 2012 г. на адреса бул. \"Ген.Н.Г.Столетов\" No 8 за сравнение. Aко \"Биволъ\" се характеризираше с професионализъм и уважение към аудиторията си, щеше да се въздържи от неадекватното бомбастично лъжливо изявление, че лепнатата на оградата на отсрещния парцел рекламна табела през 2012г. доказвала кой построил сградата СРЕЩУ табелата през 2015г., а още по-малко – кои ще са бъдещите собственици на жилищата, които не съм строил или продавал. Г-н Асен Йорданов, който редовно громи медиите на родния си брат, наричайки ги \"свински\", очевидно не се притеснява, че ореолът му на морален стожер ще се разклати от някакви си манипулативни статии и неверни внушения. Впрочем добре е да се отбележи, че дори да бях построил сградата, в която \"жената до\" прокурор Гешев, която никога не съм виждал, има имоти, дори прокурор Гешев, който познавам от медийните му изяви, да беше мой роден брат, това не променя правото ми да не участвам в корупционна схема и задължението ми да не укривам престъпление – тук еретично признавам, че смятам Конституцията и Наказателния кодекс за по-достоверен източник на права и задължения от уебсайтовете. Не допускам, че г-н Асен Йорданов смята изнудването от страна на администрацията за нещо нормално, което трябва да се премълчи, но и не намирам обяснение за неистовите усилия, положени от \"Бивол\", Фрогнюз, Актуално, Медиапул, Дневник, Сега, Офнюз и др. да концентрират негативните нагласи на обществото по делото с кмета на р-н \"Младост\" вместо към уличените в корупция държавни служители, към свидетелите и държавните органи. Може би щях да получа акламации, ако вместо вероломно да спазя закона, чинно и с уважение бях поднесъл \"три по седемдесет и пет\" \"еврота\" по думите на самата г-жа Иванчева, за да се обади на секретарката веднага да ми пусне преписката, както тя направи преди да я арестуват (секретарката го потвърди пред съда)? Но ето – след като съдът постанови доказано престъпление с тежки присъди за корупция на длъжностно лице, в особено големи размери, имам наглостта да искам и да спрете да ме заливате с помията на фантазьорските си политически престрелки, защото нямам и не желая да имам отношение към този аспект на журналистическата прехрана. Нека не забравяме, че чл. 39, ал (2) от Конституцията прогласява, че свободата на изразяване на мнение не може да се използва за уронване на правата и доброто име на другиго, нито да призовава към разпалване на вражда или към насилие над личността. Разбирам, че г-н Асен Йорданов и колегите му от гореспоменатите медии семейства хранят, а пък след публикуване на мотивите на съда по делото, \"невинността\" на подсъдимите стана съвсем затруднителна за обосновка. Така и не се намери сред клиентите ни нито един политик, а благодарение на вашия безспирен интерес към личността ми научих, че някак съм се сдобил с чисто нов роднина – самият Александър Йорданов (когото не познавам). А Вие роднини ли сте с него, г-н Йорданов? За последен път ще отдам внушаващото неверни твърдения заглавие и съдържание на публикацията на липсата на професионализъм и базова ориентация из столичните булеварди на автора ѝ – за справка, Столицата, в която съм роден и отрасъл, не е изменила особено градоустройствените си порядки повече от век - по Царско време, по времето на комунизма и след демократичните промени, до ден днешен, принципът на номериране на булевардите е разделянето на четни и нечетни номера от двете им срещуположни страни. Последователните номера от една и съща страна са типични предимно за селата и най-малките населени места. Освен посочената специфика на номерацията на уличната мрежа, характерна отлика за големите градове е и преустановената практика за ползване на външен нужник – моля \"Биволъ\" и останалите политически настръхнали сайтове, при очевидно голямата политическа нужда, която ги мъчи, да се съобразяват с това и да не се опитват системно да цапат публично името ми. При следващ случай на подобни евтини манипулации с жълто-кафяв привкус, ще поканя в съдебна зала автора на материала и/или собственика на сайта. Г-н Асен Йорданов, претендиращ за \"качествени журналистически разследвания\", следва да инвестира в елементарната функционална и правна грамотност на кадрите си, ако не му се плащат сериозни съдебни обезщетения след това.", "date": "2019.08.09", "title": "Ваклин: Не съм продавал имот на \"жената до\" Гешев, а него познавам от медийните му изяви"}
{"url": "https://www.24chasa.bg/novini/article/7598457", "text": "Няколко китайски строителни конструкции, включително мостът Хонконх-Джухай-Макао, са били включени в предварителния списък за наградите „2019 Structural Awards\", които признават най-забележителните проекти от цял свят. Наградите, разкрити от Института за структурни инженери (IStructE), са разделени в 12 категории, показващи многообразието на глобалните инженерни постижения. Мостът е вписан в категорията за иновации в строителството. 55-километровият мост е най-дългата подобна конструкция над море и мега проект, с който китайското правителство цели да ускори развитието на района по делтата на Перлената река. Движението по него бе официално открито през септември 2018 г. Кулата CITIC е също включена сред номинираните в категорията „високи и стилни сгради\".", "date": "2019.08.09", "title": "Мостът Хонконг-Джухай-Макао включен в предварителния списък за най-добрите конструкции за 2019"}
{"url": "https://www.24chasa.bg/novini/article/7598773", "text": "Гръцкият скулптор Такис, чието кинетично изкуство е ценено в музеите по цял свят вече 70 години, почина днес на 93-годишна възраст, предаде Ройтерс, позовавайки се на неговата фондация. Такис, по рождение Панайотис Василакис, използваше съчетание от технологии, магнетизъм и светлина, за да създаде новаторското си изкуство, в което се усещат влияния едновременно на класическата скулптура и на абстрактния модернизъм, предаде БТА. Галерията за модерно изкуство Тейт в Лондон в момента представя самостоятелна изложба на негови творби. \"Повече от 70 години Такис бе пионер, творец, чието детско любопитство за силите на вселената никога не се изчерпа\", коментира министърът на културата на Гърция Лина Мендони.", "date": "2019.08.09", "title": "Световноизвестният гръцки скулптор Такис почина на 93 години"}
{"url": "https://www.24chasa.bg/novini/article/7598782", "text": "Министърът на отбраната Красимир Каракачанов и началникът на отбраната генерал Андрей Боцев ще присъстват на тържествата в гр. Варна, посветени на 140-ата годишнина от създаването на Военноморските сили (ВМС). В тях ще участват също заместник-началниците на отбраната вицеадмирал Емил Ефтимов и генерал-лейтенант Димитър Илиев, както и директори на дирекции от министерството, съобщиха от военното министерство. Генерал Андрей Боцев посети Висшето военноморско училище (ВВМУ) „Никола Йонков Вапцаров“. Той участва в церемонията по връчването на сертификати на новоназначените офицери – медицински специалисти, и в откриването на лаборатория за дистанционно управляеми апарати. Началникът на училището флотилен адмирал проф. д.в.н. Боян Медникаров запозна генерал Андрей Боцев с постиженията на висшето учебно заведение и му представи учебно-материалната база, в която се обучават курсантите. На 10 август (събота) от 10.00 ч. във Фестивалния конгресен център в гр. Варна ще се състои церемонията за връчване на дипломите на студентите от „Випуск 2019” на ВВМУ „Н. Й. Вапцаров”. Дипломи ще получат 338 студенти, успешно завършили своето обучение в 8 бакалавърски и 6 магистърски програми. Първенец на випуска сред студентите е Диляна Димитрова, завършила с пълно отличие специалността „Информационни и комуникационни технологии в морската индустрия“, редовна форма на обучение. Същия ден министърът на отбраната Красимир Каракачанов, заместник-началниците на отбраната вицеадмирал Емил Ефтимов и генерал-лейтенант Димитър Илиев и командирът на ВМС контраадмирал Кирил Михайлов ще участват в тържественото събрание – концерт, посветено на 140-ата годишнина от създаването на военния ни флот. То ще започне в 18.00 ч. в зала 1 на Фестивалния конгресен център в града. Министър Красимир Каракачанов и вицеадмирал Емил Ефтимов ще поздравят личния състав на ВМС по повод празника и ще наградят военнослужещи и цивилни служители, отличени за постигнати високи резултати при изпълнение на служебните си задължения. Гости на тържеството ще бъдат висши офицери от военноморските сили на САЩ, Румъния, Турция, Грузия и Италия, представители на държавната и местната власт, ветерани от военния ни флот. По традиция кулминацията на честванията по повод създаването на ВМС ще съвпадне с тържествения акт по връчване на дипломите за завършено висше образование и присвояване на първо офицерско звание на курсантите от „Випуск 2019“ на ВВМУ „Никола Йонков Вапцаров“. Ритуалът ще започне в 9.00 ч. на 11 август (неделя) на Морска гара Варна с тържествено издигане на Военноморския флаг и флаговете за разцветяване на военните кораби. Министърът на отбраната Красимир Каракачанов и заместник-началникът на отбраната генерал-лейтенант Димитър Илиев ще поздравят младите офицери от „Випуск 2019“ по повод успешното завършване на ВВМУ и постъпването им на служба във военния ни флот. През тази година дипломи и офицерски пагони ще получат 15 курсанти, завършили петгодишния курс на обучение по специалността „Организация и управление на военни формирования на тактическо ниво от ВМС“ със специализации „Корабоводене за ВМС“, „Военноморски комуникационни и радиотехнически системи“ и „Корабни машини и механизми“. Седем от тях са с отличен успех, а първенец на випуска сред курсантите е Петър Генов от специализация „Военноморски комуникационни и радиотехнически системи“. След тържествения ритуал, в 11.00 ч. в района на Морска гара Варна военнослужещи от ВМС ще демонстрират умения при изпълнението на елементи от операция по морска сигурност. Същия ден на Морска гара Варна жителите и гостите на града ще могат да посетят фрегатата „Смели“.", "date": "2019.08.09", "title": "Отбелязваме 140 години от създаването на българските Военноморски сили"}
{"url": "https://www.24chasa.bg/novini/article/7598789", "text": "На 76 години внезапно почина президентът на Уникредит Фабрицио Сакомани, съобщава италианският в. \"Стампа\". Ден преди това Сакомани беше на пресконференцията за представяне на резултатите на банката за полугодието, информира  От април 2018 г. той беше председател на административния съвет на Уникредит. Преди това е бил 25 години в италианската Централна банка, която в даден момент оглави. Бил е и министър на икономиката и на финансите.", "date": "2019.08.09", "title": "На 76 г. внезапно почина президентът на Уникредит"}
{"url": "https://www.24chasa.bg/novini/article/7598387", "text": "Албанската мафия се е опитала да използва базата Порто Палермо на южното албанско крайбрежие за контрабанда на кокаин от Южна Америка в Албания с подводница, съобщава македонският в. \"Слободен печат\". Тази \"бомба\", както се изразяват албанските медии, бе съобщена в емисията \"Наркотици\" на италианската телевизия РАИ 3. Телевизията изтъкна, че албанската мафия сега се занимава не само с търговия с канабис, а и със силни наркотици като кокаина, който доставя от Колумбия в Албания, предаде БТА. Италианският прокурор в Албания Франческо Мандои заяви, че съвместно разследване с италианските власти е довело до залавянето на 14 тона кокаин, набавен във Венецуела, който трябвало да се транспортира до базата Порто Палермо в Албания с подводница. В същата емисия прокурорът от италианския отдел за борба с мафията Никола Гратери твърди, че една трета от територията на Албания е засадена с канабис и само в една операция във водите край Отранто са били заловени 9 тона канабис. Според него албанските престъпни групи са станали много по-мощни и дори предвижда, че \"албанската мафия е мафията на бъдещето\". \"Престъпните групи /в Албания/ са толкова мощни, че със своите пари влияят на правосъдната система, а и на целия европейски пазар на кокаин\", твърди Гратери. Някои чуждестранни медии определят Албания като \"наркодържава\" в Европа, отбелязва \"Слободен печат\".", "date": "2019.08.09", "title": "Албанската мафия се е опитала да прекара кокаин от Венецуела с подводница"}
{"url": "https://www.24chasa.bg/novini/article/7598385", "text": " През юли 2019 г. общият показател на доверие на потребителите нараства с 0.8 пункта спрямо нивото си отпреди три месеца, което се дължи изцяло на повишеното доверие сред градското население. Това съобщиха от Националния статистически институт. Общата оценка на потребителите за развитието на икономическата ситуация в страната през последните дванадесет месеца бележи известно подобрение - увеличение на балансовия показател с 2.6 пункта. Същевременно и прогнозите им за следващите дванадесет месеца са по-благоприятни в сравнение с предходното наблюдение. По отношение на финансовото състояние на домакинствата и оценките, и очакванията на населението в градовете леко се подобряват, докато мненията на живеещите в селата са малко по-негативни. Преобладаващата част от потребителите считат, че през последните дванадесет месеца има леко покачване на потребителските цени, като инфлационните им очаквания се запазват и за следващите дванадесет месеца. Относно безработицата в страната прогнозите са, че ще има известно съкращаване на персонал през следващите дванадесет месеца, като според населението в селата то ще бъде с по-високо темпо. През юли по-голямата част от потребителите продължават да оценяват икономическата ситуация в страната като неблагоприятна за спестяване, въпреки че техният относителен дял намалява в сравнение с три месеца по-рано. Последната анкета обаче регистрира малко по-позитивна нагласа в намеренията на градското население по отношение на извършването на разходи за покупка на предмети за дълготрайна употреба и за „покупка или построяване на жилище (вила)“ през следващите дванадесет месеца. Изследването е част от хармонизираната програма на Европейския съюз за наблюдения на бизнес тенденциите и наблюдение на потребителите и е представително за населението на 16 и повече години. Обект на изследването са лицата на 16 и повече години, методът на подбор - случаен, гнездови и пропорционален на населението по райони, в т.ч. селско/градско население (154 гнезда с по 8 лица в гнездо). Методът на анкетиране е интервю - лице в лице. Анкетата съдържа стандартизирани въпроси, свързани с финансовото състояние на домакинствата, общата икономическа ситуация в страната, инфлацията, безработицата, спестяванията, намеренията за извършване на основни разходи за предмети с дълготрайна употреба и покупка на жилище или кола. Предлаганите варианти на отговор създават възможност за степенуването им от оптимистични през неутрални към песимистични. Балансът на мненията се получава като разлика между относителните дялове на положителните и относителните дялове на негативните мнения със следната особеност: на силно положителното и силно негативното мнение се дава коефициент 1, а на по-умерено положителните и по-умерено негативните мнения - коефициент 0.5. С резултатите от наблюденията се цели да се улови посоката на изменение на изследваните променливи, в т.ч. в „нивото на доверие“ на потребителите, което, от своя страна, дава възможност да се изследват тенденциите в развитието на общественото мнение по основни икономически процеси и явления. Показателят на доверие на потребителите е средна аритметична на балансите на очакванията за развитието през следващите дванадесет месеца на: финансовото състояние на домакинствата, общата икономическа ситуация в страната, спестяванията на домакинствата и безработицата, като последният баланс се взема с обратен знак.", "date": "2019.08.09", "title": "НСИ: През юли 2019 г. общият показател на доверие на потребителите нараства"}
{"url": "https://www.24chasa.bg/novini/article/7598401", "text": "Жена от Дупница, за която било установено, че електрическата инсталация на къщата й е присъединена към електроразпределителната мрежа директно, без електромер, е била осъдена от Районният съд в Дупница, съобщиха от там. Съдът е одобрил споразумение, с което подсъдимата Е.М. се е признала за виновна. Тя ще изтърпи наказание \"пробация\" за срок от шест месеца.", "date": "2019.08.09", "title": "Осъдиха дупничанка за кражба на ток"}
{"url": "https://www.24chasa.bg/novini/article/7598410", "text": "По повод откритата процедура за избор на главен прокурор на Република България, на основание чл. 173, ал. 1 и ал. 8 от ЗСВ, заявяваме безрезервната си подкрепа за кандидатурата на г-н Иван Гешев. Това заявиха в декларация прокурорите от Окръжна прокуратура-Смолян по повод кандидатурата на Иван Гешев за главен прокурор. В лицето му ние виждаме колега, който има решителността, знанията и възможностите да заеме тази позиция, като с работата си до момента е показал, че има намерението и може да защити имиджа на прокуратурата, позиционирането й в съдебната власт и продължаване на провеждането на реформата в прокуратурата, започната от г-н Сотир Цацаров. Неговото издигане за кандидат за главен прокурор е в съответствие и с вижданията на голямата част от колегите в страната, че главният прокурор трябва да е от професионалните редици на прокуратурата. Предвид това подкрепяме изцяло кандидатурата на г-н Иван Гешев за главен прокурор на Република България и желанието ни е изборът да се извърши от независимата съдебна власт, като се игнорират опитите за влияние и всякакви политически внушения и инсинуации.", "date": "2019.08.09", "title": "Прокурорите от Окръжна прокуратура-Смолян също подкрепиха Иван Гешев"}
{"url": "https://www.24chasa.bg/novini/article/7598419", "text": "Прокурори, следователи и служители при Окръжната прокуратура в Добрич подкрепят Иван Гешев за главен прокурор. Те изразиха подкрепата си в декларация, адресирана до членовете на Висшия съдебен съвет. В нея се казва: „На 24 октомври 2019 г. ви предстои да вземете важно решение – да изберете главен прокурор на Република България. На 22 юли 2019 г. Прокурорската колегия на ВСС издигна кандидатурата на г-н Иван Гешев – един от заместниците на главния прокурор на Република България. Ние, прокурорите, следователите и служителите при Окръжна прокуратура – Добрич, и районните прокуратури от съдебния район, преценявайки професионалните качества на г-н Гешев, неговото желание и воля за утвърждаване на законността, дългогодишния му опит като магистрат – следовател и прокурор, както и кандидатурата му, която изцяло отговаря на изискванията, посочени в чл.170, ал.5 от Закона за съдебната власт, изразяваме своята подкрепа за избора му за главен прокурор на Република България. Считаме, че издигнатата кандидатура на г-н Иван Гешев е правилният избор като прокурор от кариерата, който познава системата отвътре и за който може да се твърди, че ще се ползва с доверието на колегите си. При своя избор не следва да се поддавате на политически или друг външен натиск, а правилно да приложите разпоредбите на Конституцията и Закона за съдебната власт.", "date": "2019.08.09", "title": "Иван Гешев подкрепен и от окръжна прокуратура – Добрич"}
{"url": "https://www.24chasa.bg/novini/article/7598421", "text": "Малко след 4.00 ч. в сряда камерите на терасата улавят двама мъже, които се приближават до монокъла и за кратко време разбиват кутията. След това изсипват в торбичка събраните в нея монети и се отдалечават към центъра на града. Откраднатите пари не са много, тъй като били отчетени преди дни.", "date": "2019.08.09", "title": "Виж как двама мъже разбиват монокъла на терасата при Казиното в Морската на Бургас (Видео)"}
{"url": "https://www.24chasa.bg/novini/article/7598441", "text": "Три от топ атракциите в Шанхай – Музеят на науката и технологиите, кулата „Перлата на Ориента\" и Паркът за диви животни, стартираха съвместно нова програма за достъп, с цел привличане на повече туристи от страната и чужбина. Според нея посетителите могат да резервират билети онлайн валидни за един, два или три дена за трите дестинации с различни цени за възрастни и ученици/студенти. Те ще могат да сканират QR кодове при влизане в обектите, в рамките на срока на билета, пише \" \". Новата програмата ще се фокусира главно върху популяризирането на науката и добиването на познания, особено на фона на растящия брой студенти посетители. Трите обекта са подписали и споразумение най-голямата онлайн туристическа агенция в страната Ctrip.com за бъдещо сътрудничество в маркетинга, планирането на мероприятия и комуникациите. Близо 100 туристически дестинации са потвърдили, че също ще се включат в новата шанхайска билетна система. Над 4,34 милиона местни туристи са посетили Шанхай през първата половина на 2019 г, сочат данни на градския отдел по култура и туризъм.", "date": "2019.08.09", "title": "Шанхай стартира нова програма за засилване на туризма"}
{"url": "https://www.24chasa.bg/novini/article/7598439", "text": "Дебютът беше на конференция за разработчици, организирана от компанията в нейната родина, поясни  . В случая говорим не просто за алтернатива на познатия ни „Андроид”, голяма част от който е извън прекия контрол на „Гугъл” и може да се модифицира допълнително от всеки желаещ. Подобни „клонинги” в Китай не липсват, но Huawei са избрали различен път. „Harmony OS е базирана на т.нар микроядро (подобно на Fuchsia – операционната система, която „Гугъл” разработва и която, според някои наблюдатели, ще замени „Андроид”). Заради модулната си структура, тя може да работи както на смартфони и таблети, така и на лаптопи, телевизори, „умни” екрани, смарт часовници и т.н. Изкуственият интелект и допълнителната защита на данните са вградени на системно ниво, а бързината на реакция е сред основните посочени приоритети. Компилатор ще позволява използването на някои от най-разпространените езици за програмиране (C/C++, Java и Kotlin) за софтуерна разработка. Root достъп няма да е възможен, защото, според Huawei, представлява риск за сигурността. Това, от друга страна, означава, че за крайния потребител ще е по-трудно да премахне системни програми, които смята за безполезни. „Хуауей” се радваше на стабилен ръст на всички пазари през последните години, като компанията се приближи до доминиращите „Епъл” и „Самсунг” и даже държеше 29% от пазара в Европа, но се оказа в центъра на геополитическия сблъсък между САЩ и Китай. Обвързаността на компанията с властта в Пекин и опасенията, че мрежовото й оборудване има „задни вратички” за китайското разузнаване дадоха повод на американския президент Доналд Тръмп да разпореди пълна блокада на Huawei. В резултат не само, че продажбата на нейни устройства в САЩ на практика спря, но и много западни компании спряха сътрудничеството си с китайския производител. Една от тях беше „Гугъл”, която временно отне лиценза на Huawei за операционната си система „Андроид”. Това означаваше, че бъдещите смартфони, таблети и други „умни” устройства на китайците няма да имат достъп до услуги и платформи, които от години се приемат за даденост от потребителите. Опасенията на много анализатори бяха, че Huawei няма да издържат на натиска и, подобно на сънародниците си от ZTE, ще се окажат на ръба на фалита заради санкциите от САЩ. От „Хуауей” още тогава обявиха, че не се плашат от предизвикателството и днешният дебют на Harmony OS показва реално какво имат като отговор. От компанията са убедени, че вече могат да използват Harmony OS на своите продукти, като даже твърдят, че преходът би им отнел „1-2 дни”. В същото време, от Huawei подчертаха, че на този етап остават с „Андроид” в смартфоните си заради отношенията, които имат с партньорите си. След ескалацията на напрежението по оста Вашингтон-Пекин, властите в САЩ дадоха възможност на „Гугъл” да продължи партньорството си с Huawei още 90 дни. Срокът изтича скоро и не е ясно какво следва както за американския интернет гигант, така и за вероятно най-амбициозната китайска компания в технологичния сектор.", "date": "2019.08.09", "title": "Huawei може да изостави Android още утре"}
{"url": "https://www.24chasa.bg/novini/article/7598453", "text": "Първи случай на заболяването Африканска чума при свинете /АЧС/ е установен в Шуменска област, съобщават от Българската агенция по безопасност на храните /БАБХ/ на сайта си в интернет. Пробата, взета от намерена умряла дива свиня на територията на община Върбица, е потвърдена като положителна за вируса от Националната референтна лаборатория в Националния диагностичен научноизследователски ветеринарномедицински институт в София. На вчерашното заседание на Областната епизоотична комисия в Шумен бе съобщено, че дотогава не е констатиран случай на АЧС в региона. От БАБХ апелират обществото да бъде съпричастно и отговорно към сериозната епизоотична ситуация и да изпълнява мерките за превенция и биосигурност. Незабавно от днес е ограничен достъпът на пътя, който е единствен към местността „Елешница, с жива охрана и бариера. На мястото започва монтирането и на охранителни камери, които ще контролират преминаването през нощта. Оттам минават туристически маршрути и днес ще бъдат поставени указателни табели със забрана за преминаване по туристическите пътеки, с писмо ще бъде предупреден Български туристически съюз. Съгласно Заповед РД48-48831.07.2019г. на Министъра на земеделието, храните и горите, заместник-областният управител Петко Шаренков препоръчва на кмета на община Върбица да издаде заповед и да бъдат предупредени всички пастири, гъбари, събирачите на трюфели и дървосекачите, че се ограничава достъпа до този район. В изпълнение на Заповед РД48-48831.07.2019г, със заповед на директора на Североизточното държавно предприятие, ще се извършва ежедневен обход и претърсвания на района, ще бъдат подготвени и места за загробване, съгласно изискванията на БАБХ. По информация на кмета на община Върбица на територията на общината е имало единайсет стопанства тип „заден двор“, в които са се отглеждали общо 27 свине, като всички прасета са доброволно заклани и прибрани от стопаните. Заместник-областният управител Петко Шаренков свиква заседание на Областната епизоотична комисия на 12 август-понеделник, от 15.00ч.", "date": "2019.08.09", "title": "Първи случай на африканска чума в Шуменско, откриха я в умрял глиган"}
{"url": "https://www.24chasa.bg/novini/article/7598466", "text": "Комисията за енергийно и водно регулиране /КЕВР/ ще приеме на 19 септември промените в Наредба 6 на ведомството, съобщи днес председателят на Комисията Иван Иванов след обществено обсъждане на проект за промяна. Наредба 6 е за реда и условията за присъединяване на производители и клиенти на електрическа енергия към преносната или към разпределителните електрически мрежи. Промените в наредбата се налагат заради измененията на Закона за устройство на територията (ЗУТ), обнародван в ДВ, бр. 1 от 2019 г. С изменението и допълнението на чл. 125, ал. 4, чл. 128а и чл. 140а от ЗУТ са въведени процедури за служебно съгласуване и предоставяне на информация от експлоатационните дружества в хода на процедура по присъединяване на обект на клиент към съответната мрежа. Освен това с изменението на чл. 143, ал. 1 от ЗУТ е отпаднало изискването за представяне на сключени с експлоатационните дружества предварителни договори за присъединяване към мрежите на техническата инфраструктура, като необходимо условие за съгласуване и одобряване на инвестиционния проект, посочват от КЕВР като мотиви за промени в наредбата. Необходимост от изменения в Наредба 6 произтичат и от необходимостта за намаляване на административната тежест, която е предвидена в Решение 411 на Министерския съвет от 2016 г. за приемане на План за действие с мерки, адресиращи основните проблемни области, възпрепятстващи нарастването на инвестициите, допълват експертите на комисията.", "date": "2019.08.09", "title": "КЕВР приема на 19 септември промените за присъединяване към разпределителните елмрежи"}
{"url": "https://www.24chasa.bg/novini/article/7598484", "text": "300 полицаи участваха в спецакция, при която бяха претърсени барове в известния турски курорт Бодрум, съобщи турската телевизия НТВ. Акция \"Спокойствие\" бе предприета снощи на улица \"Гюмбет\" в Бодрум, известна с атрактивните си барове. В операцията участваха служители от екипи на полицията за борба с разпространението на наркотици, за борба срещу тероризма и срещу контрабандата, както и специално обучено куче. Акцията е продължила два часа. Проверени са били документите на стотици хора и щателно претърсени са били различни помещения в баровете. Силите на реда са задържали петима души, издирвани за различни престъпления, иззето е огнестрелно оръжие, както и 5 грама скънк.", "date": "2019.08.09", "title": "Акция \"Спокойствие\" залови петима, оръжие и дрога в курорта Бодрум"}
{"url": "https://www.24chasa.bg/novini/article/7598495", "text": "Днес, до 17:00 ч. се ограничава движението в изпреварващата лента на АМ „Тракия“ в района на с. Загорци при км 236, както и в района на с.Чокоба при км 267, в посока София поради ремонт на мантинели в средна разделителна ивица. Трафикът се пренасочва в активната лента, съобщават от пресцентъра на Агенция \"Пътна инфраструктура\". Необходимо е шофьорите да се движат с повишено внимание и съобразена скорост, като спазват стриктно поставената сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.08.09", "title": "Три ремонта на \"Тракия\" спират движението в изпреварващата лента до 17 часа днес"}
{"url": "https://www.24chasa.bg/novini/article/7598502", "text": "Дете е с комоцио, след като падна в необезопасена бетонна шахта в Омуртаг, съобщиха от полицията в Търговище. На 7 август в двора към салон за тържества, при детска игра 9-годишно момче е паднало в шахтата с дълбочина около 1,6 м. Детето е прието за наблюдение в МБАЛ-Търговище с данни за комоцио и три счупени предни зъба, без опасност за живота му. По случая е образувано досъдебно производство. ", "date": "2019.08.09", "title": "9-годишно дете е с комоцио след падане в бетонна шахта"}
{"url": "https://www.24chasa.bg/novini/article/7598503", "text": "Видео и аудиозапис от дома на бизнесмена Орце Камчев, въз основа на които се твърди, че Боян Йовановски и Зоран Милески изнудват Камчев за милиони евро (подозира се сумата от един милион и 500 хиляди евро), бе разпространен от електронното издание на италианския всекидневник La Verita, пише македонският вестник “Независен“, цитиран от \" \". В обществото се появиха много спекулации и дилеми за това кой е представил записа на спорната среща от дома на милионера, за който обществеността в Македония знаеше, че съществува и е част от притежаваните доказателства от прокуратурата по делото „Рекет\". Дали само прокуратурата притежава този запис или има някакви копия, които все още могат да бъдат в ръцете на Камчев, но също така и във владение на политически и криминални структури. Държавният прокурор Любомир Йовевски твърди, че записът не е изтекъл от прокуратурата. \"Мога да ви кажа, че кадрите, публикувани в италианския вестник, не са от прокуратурата\", заяви Йовевски в кратко съобщение до „Независен“. Той, както и прокурорът, който се занимава със случая „Рекет“, Вилма Русковска понастоящем са в чужбина в отпуск. Показателно е, че вестникът, който през последните години се смята за близък до сегашната македонска опозиция, обхваща цялата афера в политическо послание - че аферата докосва върха на правителството и че премиерът Зоран Заев ще подаде оставка след това. Ежедневникът пише, че Заев е назначен за министър-председател с подкрепата на еврокомисаря Фредерика Могерини и Брюксел. „Специалният прокурор Катица Янева трябваше да гарантира процеса на евроинтеграция. Тя благоприятства социалистите. Службата й е в хаос заради обвинения за подкуп. Това е видео на скандала, засягащ македонския премиер, който беше подкрепен от ЕС и Могерини “, пише La Verita. Във видеото се споменава и името на шефа на Специалната прокуратура Катица Янева, която според Боян Йовановски е гарант за свободата на Камчев по делото \"Империя\". В момента Янева също е на почивка.Тя не отговоря на въпроси на изданието. Във втори аудиозапис, разпространен по-късно от изданието се чува женски глас, за който се твърди, че е на прокурор Катица Янева, досегашен ръководител на Специализираната прокуратура. На записа се чува женският глас да казва на Орце Камчев: \"Не се притеснявай, всичко ще бъде наред\", пише \"Независен\"", "date": "2019.08.09", "title": "„Независен“: Аферата „Рекет“ бушува в Македония по време на летните отпуски"}
{"url": "https://www.24chasa.bg/novini/article/7598516", "text": "Мъжът е бил отведен от екип на Спешна помощ за преглед в болница в Русе. Както по-рано писахме, движението по път I-5 Русе – Бяла при км 16, в района на „Мойсеев баир“, се осъществява в една лента поради катастрофирал тежкотоварен автомобил.", "date": "2019.08.09", "title": "Шофьорът на обърнатия камион на пътя Русе-Бяла е карал пиян"}
{"url": "https://www.24chasa.bg/novini/article/7598508", "text": "Централната избирателна комисия (ЦИК) наложи глоба от 2 хил. лева на Ангел Джамбазки, че в качеството си на кандидат за член на Европейския парламент от ВМРО-БНД е нарушил разпоредби на Изборния кодекс. В решението на ЦИК се посочва, че според Изборния кодекс се забранява използването на материали, които накърняват добрите нрави, а че Джамбазки ги е накърнил, сравнявайки реакцията на българската полиция, в случая в град Куклен, с брюкселската полиция при овладяване на улични безредици - в случая за отблъскване на терористично нападение с използване на огнестрелно оръжие, предава  . В телевизионен репортаж е отразена среща на кандидатите за членове на Европейския парламент с ръководството на МВР и той е излъчен. Ден по-рано ЦИК глоби и лидера на ВМРО и министър на отбраната Красимир Каракачанов, също с 2 хил. лева ,затова, че е извършил нарушение на забраната за използване на националното знаме в агитационни материали. В ЦИК са постъпили възражения - както от Джамбазки, така и от Каракачанов, но и в двата случая административно-наказващият орган намира, че не са налице предпоставки за приемане на случаите за маловажни, неправилни и незаконосъобразни. Решението подлежи на обжалване пред Софийски районен съд, чрез Централната избирателна комисия, в седемдневен срок от връчването му.", "date": "2019.08.09", "title": "ЦИК глоби Ангел Джамбазки с 2 хил. лева"}
{"url": "https://www.24chasa.bg/novini/article/7598544", "text": "34-годишният мъж, заподозрян за убийство днес потвърди пред магистратите, че доброволно иска да бъде предаден на гръцките власти. Срокът за изпълнение на екстрадицията е 10 дни. Припомняме, че Милен Райчев бе задържан от полицията в Хасково, след като за него бе издадена Европейска заповед за арест от Гърция. и.В началото на седмицата, той заяви пред съда, че сам иска да бъде предаден на гръцките власти.Тогава магистратите му дадоха три дни срок за размисъл и отложиха делото за днес. Днешното решение на съда е окончателно.", "date": "2019.08.09", "title": "Съдът екстрадира хасковлията, търсен за убийство в Гърция"}
{"url": "https://www.24chasa.bg/novini/article/7598546", "text": "Финализираме разговорите с министъра на транспорта и имаме готовност да започнем изграждането на първия етап - линеен парк, с места за почивка, спорт и велоалея - от гара \"Пионер\" под бул. „Цариградско шосе“ зад „Арена Армеец“ през съществуващата естакада на бул. „Шипченски проход“ до Висшето транспортно училищe. Това написа столичният кмет Йорданка Фандъкова във фейсбук. Разглеждаме и предложението за развитие на зеленото трасе – линеен парк с велоалея – и по бул. „Т. Каблешков“ – по река Владайска – до стадион „Септември“, където да се използва ж.п. трасето по бул. „Вардар“, допълва тя. Идеята за \"зелено околовръстно\" на София, което да свърже всички паркове в столицата, е на архитектите Светослав Александров и Християна Василева. Пред бТВ те разказват, че зелената линия ще е дълга 32 км.", "date": "2019.08.09", "title": "Фандъкова: Работим за зелено околовръстно по изоставени жп линии в София"}
{"url": "https://www.24chasa.bg/novini/article/7598574", "text": " При инцидента пострадаха четирима души – възрастно семейство, внукът им и неговата приятелка. Състоянието им остава тежко, предаде  . За инцидента сигнал е подала съседка на възрастното семейство. На адреса обаче е дошла само линейка, пожарна не се е отзовала. От пожарната служба в Габрово обясниха за екипа ни, че сигнал от тел. 112 не са получавали. Все още очакваме отговор на запитването ни към националния спешен номер каква е причината да не бъде изпратена пожарна. Домакинството се сдобило с газовата бутилка от битака в Севлиево за употреба в лятната кухня. Тодорка Мирчева, кметски наместник на село Чукилите. „Много хора си мислят, че знаят как. Просто отпускат един вентил, драсват клечката. Нещата са по-сериозни, когато се работи с тези уреди”, коментира Тодорка Мирчева, кметски наместник на село Чукилите. Уредите се продават свободно през всеки пазарен петък на битака в Севлиево. Откриваме ги и днес. Търговците са категорични, че имат сертификат и гаранция. Не липсват обаче и втора употреба, за които документи липсват. От коя сергия на битака е купена гръмналата бутилка не е ясно. Знае се само, че е от типа „туристическа” с вместимост 3, 5, 7 или 10 литра. Тези газови бутилки са предназначени за употреба на открито. Използването им в затворено помещение крие риск. Според Държавната агенция за метрология и технически надзор уредите задължително се продават с документ за съответствие и 4-цифрен номер, които гарантират надзора още на етап производител. Веднъж влезли в употреба туристическите и битовите газови бутилки не подлежат на контрол.", "date": "2019.08.09", "title": "Неправилна употреба вероятно е причината за взрива на газова бутилка в Габровско"}
{"url": "https://www.24chasa.bg/novini/article/7598604", "text": "Американският посланик в Германия Ричард Гренел отново упрекна Германия за ниските равнища на разходите за отбрана. Той нарече това \"обидно\" и повтори заплахата за изтегляне на американските войски от страната, предаде ДПА. Обидно е да се приема за даденост, че американският данъкоплатец трябва да продължава да плаща за повече от 50 000 американски военни в Германия, а германците да харчат техния излишък за вътрешни програми, каза Гренел в интервю за агенцията, предава БТА. По време на визитата на полския президент Анджей Дуда във Вашингтон през юни, Тръмп намекна за прехвърляне на американските войски от Германия в Полша, припомня ДПА.", "date": "2019.08.09", "title": "Преди визитата на Тръмп САЩ отново заплашват да прехвърлят войските си от Германия в Полша"}
{"url": "https://www.24chasa.bg/novini/article/7598575", "text": "Планирането за изкачването на връх Матерхорн започва още през зимния период с добра предварителна подготовка - с ежедневни занятия по специализирана ски подготовка, по-късно по време на летния полеви лагер, на курсовете по специализирана алпийска подготовка и тренировъчни изкачвания в Рила и Пирин. На 24 юли, след нощ, прекарана в къмпинга, се отправят към хижа Хьорнли, намираща се на 3 260 м., откъдето започва изкачването към върха. Същият ден вечерта достигат заслон Соловей - 4 000 м. и там остават за климатизация и почивка. Гледката е величествена. В далечината се виждат покритите със сняг и лед върхове Брайтхорн, Поллух, Кастор, Лискам. След няколко снимки започва по-трудната част от това приключение - слизането до изходната точка. Спускайки се по фиксирани въжета, малко преди заслона, започва да вали градушка и да духа силен вятър. За щастие на двамата заслонът е близо и те успяват да се подслонят. С напредването на вечерта времето става все по-кошмарно. Вятърът се усилва, падат гръмотевици, вали градушка. Взема се решение вечерта да се прекара в заслон Соловей. Следва слизане до лифта, оттам до Цермат и прибиране в къмпинга.Там правят дълга почивка и се подготвят за пътуването към България. И двамата военнослужещи са категорични, че това е успех за целия личен състав на 101 алпийски полк и без подкрепата от спортен клуб „Алпинист 101“ и от командира полковник Димитър Кацаров това не би било възможно да се случи. ", "date": "2019.08.09", "title": "Развяха знамето на 101-ви алпийски полк на връх Матерхорн в Алпите (Снимки)"}
{"url": "https://www.24chasa.bg/novini/article/7598607", "text": "Честите и интензивни морски топлинни вълни представляват по-сериозна заплаха за кораловите рифове, отколкото се смяташе досега, тъй като са способни да причинят незабавната им гибел, предаде ДПА, позовавайки се на публикация в сп. \"Кърънт байолъджи\". Проучването на специалисти от Австралия, Великобритания и САЩ разкрива непознат досега ефект от климатичните промени върху кораловите рифове. Повишените температури на водата са причина за избелването на коралите, което на свой ред уврежда микроскопичните водорасли, осигуряващи им енергия и отговорни за ярките им цветове. Изследователите за първи път са успели да демонстрират, че подобни климатични проявления са отговорни за топлинна смърт на коралите. Учените са открили и доказателства, че след топлинна вълна кораловите скелети започват да се разлагат до седмици. Това означава, че много други морски създания, които ги обитават, също са изложени на сериозен риск. Специалистите са на мнение, че смъртността на кораловите рифове вследствие на топлинна вълна, водеща до преки поражения върху екосистемата, трябва да бъде призната за отделен биологичен феномен от избелването.", "date": "2019.08.09", "title": "Морските топлинни вълни представляват\nпо-сериозна заплаха за кораловите рифове"}
{"url": "https://www.24chasa.bg/novini/article/7598624", "text": "\"Шпионски\" военен дрон на САЩ се е разбил северно от Багдад, съобщи в петък иракската информационна агенция Buratha, цитирана от  . Източници на агенцията отбелязаха, че безпилотният военен самолет с номер 52187 вероятно е бил свален в района на град Радвания (бивш бастион на Ал-Кайда) в резултат на \"хакване или прихващане\". Според информацията дронът не претърпял сериозни щети и е бил предаден на властите в Ирак. Американските и иракските власти тепърва ще потвърждават достоверността на информацията на Buratha News Agency.", "date": "2019.08.09", "title": "Американски военен шпионски дрон се разби в Ирак"}
{"url": "https://www.24chasa.bg/novini/article/7598519", "text": "Все още няма повдигнати обвинения за смъртта на 18-годишния Станислав Г. , който загина при спускане  по водна пързалка в аквапарка в Приморско вчера следобед, установи проверка на \"24 часа\". От прокуратурата заявиха, че са назначени две експертизи и се чакат становищата на вещите лица. \"По случая е образувано досъдебно производство, което се наблюдава от окръжната прокуратура. Днес се извършва повторен оглед на мястото, разпитани са множество свидетели. Едната от назначените експертизи трябва да установи причината за смъртта на загиналия, а другата е съдебно-техническа. Ще бъдат проверявани режимът по привеждане в действие на съоръжението в началото на сезона, наличието на табели, указващи как и по какъв начин се използват пързалките, какви са ограниченията, защото такива има. Това е причината към момента да няма привлечено  обвиняемо лице. Все пак, не са минали 24 часа от инцидента\", заяви пред наш репортер зам.апелативният прокурор на Бургас Йовита Григорова.  18-годишният Станислав от старозагорското село Кирилово загина при спускане в най-екстремната пързалка на аквапарка, наречена \"Цунами\". По информация на полицията той се е спуснал с главата напред, но в улея се е сблъскал  с друг младеж. Той е ранен, но след преглед в бургаската болница подписал декларация, че не желае да бъде хоспитализиран. Двете момчета били приятели и заедно отишли на почивка в Приморско. Аквапаркът ще остане  затворен до приключване на разследването.", "date": "2019.08.09", "title": "Все още няма обвинения за смъртта на 18-годишния Станислав в Приморско"}
{"url": "https://www.24chasa.bg/novini/article/7598631", "text": "Съдът в Киргизстан постанови бившия президент на страната да бъде задържан по досъдебно производство, след като той бе арестуван в имението си по време на операция, при която загина представител на силите на реда и предизвика дълбоко разделение в обществото на бившата съветска република, предава АФП. Централноазиатската държава, която претърпя две революции за по-малко от две десетилетия, e в плен на противопоставянето между бившия президент Алмазбек Атамбаев и неговия доскорошен съратник, превърнал се в негов враг, президентът Сооронбай Джеенбеков. Специалните сили тази седмица започнаха две големи операции за извеждането на Атамбаев от резиденцията му извън столицата Бишкек, след като той отказа да бъде разпитан по случаите, за които поддръжниците му твърдят, че са политически мотивирани. Първият рейд се провали след като загина един командос, а охраната на Атамбаев, заедно с негови привърженици, осуетиха ареста му. Във втори опит в четвъртък той обаче той беше задържан. В Столицата Бишкек избухнаха безредици, предизвикани от привърженици на бившия президент, предава БТА. Адвокатът на Атамбаев Сергей Слесарев заяви пред AFP, че съдебното решение е свързано с незаконното освобождаване от затвора на известен престъпен бос по време на президентството на Атамбаев. Държавният прокурор на Киргизстан в четвъртък определи освобождаването на етническия чеченец, ключова фигура в подземния свят на Киргизстан Азиз Батукаев през 2013 г. сред петте криминални дела, в които фигурира Атамбаев. \"Тези обвинения са безпочвени ... възнамеряваме да заведем дело пред международни съдилища\", заяви Слесарев. Според ТАСС в столицата Бишкек обстановката е спокойна. По същото време в курортния град Чоплон-Ата на брега на езерото Исик-Кул в Киргизстан се провежда среща на премиерите на страните от Евразийския икономически съюз (ЕАИС).", "date": "2019.08.09", "title": "Бившият президент на Киргистан Атамбаев остава в ареста до 26 август"}
{"url": "https://www.24chasa.bg/novini/article/7598447", "text": "Снежни леопарди бяха заснети от инфрачервени камери в планината Цилиеншан, северозападната провинция Гансу, съобщиха местните власти. Видео материалът е записан от седем инфрачервени камери в различни части на планината на три отделни дати 22 март, 20 май и 29 юни. Не е ясно дали леопардът е бил един и същ, съобщава \" \". Общо 22 камери са били инсталирани през март в планинския район на околия Аксай от съвместен изследователски екип на Националното бюро по природните ресурси и Световния фонд за дивата природа. Снежните леопарди са защитени животни от клас А в Китай и са категоризирани като „уязвим\" вид от Международния съюз за опазване на природата. Обитават главно Хималаите и централните и южни части на Азия на височина от 2500 до 4500 м.", "date": "2019.08.09", "title": "Снежен леопард беше забелязан в планина Цилиеншан, Китай"}
{"url": "https://www.24chasa.bg/novini/article/7598647", "text": "Специализирана полицейска операция е проведена вчера от служители на РУ–Казанлък срещу разпространяването на артикули от защитени търговски марки без съгласието на носителите на правата върху тях, съобщи БТА. В хода на операцията е проверен търговски обект на бул. \"Розова долина\" в Казанлък, собственост на 38-годишен мъж, иззети са 166 чифта спортни обувки с лого на защитени търговски марки. При последвали действия в търговски обект на бул. \"Ал. Батенберг\", собственост на 41-годишна жена, са намерени 53 неправомерно обозначени тениски. В трети обект, на ул.\"Славянска\", собственост на 36-годишна жена, са открити и иззети 59 чифта спортни обувки, отново с лого на защитени търговски марки. В РУ – Казанлък са образувани досъдебни производства.", "date": "2019.08.09", "title": "В Казанлък предприеха полицейска акция срещу стоки ментета"}
{"url": "https://www.24chasa.bg/novini/article/7598793", "text": "Досегашният кмет на град Септември Марин Рачев е номинацията на партия ГЕРБ и за следващ мандат. Решението е взето на проведено късно снощи заседание на общинската структура с участието на областния председател на политическата сила Найден Шопов и секретаря Гинче Караминова. Марин Рачев е получил силна подкрепа от предложените кандидати за кметове на по-малките населени места и общински съветници. Те са поставили условието, че биха се явили на изборите от листата на ГЕРБ само ако организацията издигне за общински градоначалник Рачев. Дадени са и две алтернативни предложения. Председателят на общинската структура инж. Атанас Узунов обаче си е направил самоотвод, а народната представителка Даниела Малешкова, която в началото на сегашния мандат беше и зам.-кмет на общината, е събрала едва няколко гласа. Въпреки това и нейната номинция ще бъде представена пред централното ръководство на ГЕРБ, което има последната дума, предаде През 2015 година Марин Рачев спечели първия си мандат с подкрепата на ГЕРБ. Името на бизнесмена бе замесено в няколко големи скандала. Срещу него се водят редица дела и по обвинения в злоупотреби с обществени средства, и в укриване на данъци чрез негови фирми.</span></p><p><span>През май получи две години и половина условно за източване на данъци, но обжалва присъдата и до момента тя не е влязла в сила. Въпреки това той явно се радва на достатъчно подкрепа в местната общност, а управляващата партия отново залага на него като претендент за кметския пост.", "date": "2019.08.09", "title": "ГЕРБ – Септември номинира Марин Рачев за нов мандат"}
{"url": "https://www.24chasa.bg/novini/article/7598801", "text": "Американски учени установиха, че някои акули флуоресцират в тъмното благодарение на специални молекули в кожата им, предава Франс прес, цитирана от БТА. Зеленикавата светлина, която излъчват морските обитатели от видовете Scyliorhinus retifer и Cephaloscyllium ventriosum , се дължи на флуоресцентна молекула, а не на протеин. По думите на автора на изследването Дейвид Грюбър от \"Сити юнивърсити\" в Ню Йорк флуоресценцията на споменатите видове акули е коренно различна от тази на медузите и коралите. Те абсорбират синята светлина, която стига до тях, като я трансформират в друг цвят. Кожата на тези морски хищници , които са с дължина около метър, има две разцветки - по-тъмна и по-светла. Флуоресцентната молекула се намира само в по-светлите участъци. Кожата им абсорбира синята светлина, единствена достигаща до дълбочина 30 метра, и я превръща в зеленикава. Това сияние позволява на акулите, които плуват в групи до 30 екземпляра, да се идентифицират и да се разпознават по полов признак.", "date": "2019.08.09", "title": "Акулите флуоресцират с помощта на специални молекули"}
{"url": "https://www.24chasa.bg/novini/article/7598826", "text": "Дългогодишният водещ от БНТ и преводач от френски език Георги Ангелов използва личния си профил във „Фейсбук“, за да изрази позицията си относно влизането на Слави Трифонов в политиката. Ангелов е част от БНТ още от 2010 г., когато води предаването \"Денят започва с култура\", а от 2013 г. - \"История.бг\". Две години по-късно сменя отново проекта, в който работи и става лице на \"Библиотеката\", който отново се излъчва по БНТ. Ето и позицията на Георги Ангелов: Напоследък няколко души от моята приятелска листа изразиха интерес към проекта на Слави Трифонов. Няма да ги разприятелявам, защото и тяхното мнение ме интересува. Но ще им отговоря: Не, категорично не съм съгласен! Слави не е яхнал чалга културата и опростачването, а е техния дух и душа. Обикновен селски лизач на мафиотски за.ници, некадърен и кичозен както в музиката, така и в създаването на телевизионен продукт, политически слагач и хамелеон, далеч от всякаква представа за държавност или демокрация, функционално неграмотен примитив, лишен от елементарен вкус мегаломан - той е вреден във всяко свое амплоа. Единственото му умение е да прави пари, но по един грозен начин. Това, впрочем, го умеят и сегашните управници... И не, не ми е любопитно какво ще направи в политиката, писна ми от подобни милиционерски изпълнения. И не, нямам нерви за тъпи и обречени експерименти, с тъпи и обречени хора. И не, не ми е интересно да гледам как този камък щял да разплиска блатото, защото той Е блатото. За каква промяна бълнувате, когато той Е статуквото?", "date": "2019.08.09", "title": "Георги Ангелов: Слави не е яхнал чалга културата и опростачването, а е техния дух и душа"}
{"url": "https://www.24chasa.bg/novini/article/7598803", "text": "Със заповед на министъра на вътрешните работи комисар Ангел Дудов е назначен за временно изпълняващ длъжността директор на РД\" Пожарна и аварийна безопасност\" в Пазарджик. Това се наложи след като досегашния директор на областната противопожарна служба комисар Иван Панайотов беше пенсиониран и напусна системата на МВР, заради навършване на 60-годишна възраст. Новият временен директор е офицер от кариерата, които работи в пожарната от 1987година. До назначаването му за директор комисар Дудов беше началник сектор \" Превантивна и контролна дейност\" към РДПБЗН в Пазарджик. От една седмица и областната полицейска дирекция в Пазарджик е с нов директор - старши комисар Ивайло Тишев. Със заповед на министър Младенов той зае мястото на старши комисар Йордан Рогачев, който пое ръководството на областната полицейска дирекция в Пловдив. До назначаването му за директор старши комисар Тишев беше зам.-директор на областната полицейска дирекция в Пазарджик.", "date": "2019.08.09", "title": "Нов временен шеф на пожарната в Пазарджик седмица след смяната на директора на полицията"}
{"url": "https://www.24chasa.bg/novini/article/7598836", "text": "Временно движението на път I-5 Полски Тръмбеш - В.Търново в района между двата тунела на обходен път В. Търново се извършва в една лента поради пътно-транспортно произшествие, съобщиха от пресцентъра на Агенция \"Пътна инфраструктура\". Трафикът се регулира от \"Пътна полиция\". Необходимо е шофьорите да карат внимателно и със съобразена скорост.", "date": "2019.08.09", "title": "Катастрофа между двата тунела край Велико Търново затруднява движението (Снимки)"}
{"url": "https://www.24chasa.bg/novini/article/7598850", "text": "Пожар в строителен обект в Каварна са гасили пожарникарите- съобщават от Областната дирекция на МВР-Добрич. Сигналът за него е получен на 8 август, около 15,15 ч. Огънят е потушен от екипи на противопожарната служба – Добрич. При пожара е изгоряла част от покривната конструкция на къщата. Причините за инцидента се изясняват.", "date": "2019.08.09", "title": "Горя строителен обект в Каварна"}
{"url": "https://www.24chasa.bg/novini/article/7598468", "text": "Няколко технологични компании обявиха плановете си да представят нови хайтек продукти в рамките на предстоящото Второ международно изложение за внос на Китай (CIIE), планирано за ноември в Шанхай, пише \" \". Повече от 200 чуждестранни изложители и местни купувачи се събраха на мероприятие за създаване на контакти, за да обявят своите програми преди експото. Немската компания „Waldrich Coburg Machine Tool Enterprise\", един от големите играчи в производството на големи машини, обяви, че ще представи новия си модел металообработваща машина за първи път в Китай в рамките на изложението. Fujifilm заяви, че планира да покаже първия си противозамъгляващ филм за фотоапарати на CIIE 2019, като в същото време ще разшири изложбената си площ с 30%, съобщи президентът на Fujifilm за Китай, Хиронобу Такетоми. Общо 172 страни, региона и международни организации и над 3600 компании взеха участие на първото изложение за внос в Китай, в рамките на което бяха подписани сделки за близо 58 милиарда долара.", "date": "2019.08.09", "title": "Хайтек продукти от цял свят ще дебютират на Второто изложение за внос в Китай"}
{"url": "https://www.24chasa.bg/novini/article/7598860", "text": "Присъдата срещу руснака Герман Костин, осъден на доживотен затвор без замяна за убийството 5-годишния Никита Плотников, чийто труп през 2015 г. изплува в куфар в язовир “Искър”, е отменена от състав на Софийския апелативен съд. Тричленният състав, в който попадат съдиите Калин Калпакчиев (докладчик по делото), Виолета Магдалинчева и Атанас С. Атанасов връщат делото за ново разглеждане на друг състав на Софийския градски съд. Костин получи най-тежката присъда през м.г. след напрегнат съдебен процес, в който почти на всяко заседание отправяше обиди към съда.  Апелативните магистрати обаче казват, че съдебният акт на Софийския градски съд е постановен след съществени нарушения на процесуалните правила. \"Цялостната оценка на протеклото пред първата инстанция съдебно производство налага извода, че правото на справедлив процес на подсъдимия Костин, гарантирано както от основните принципи на НПК, така и от чл. 6 ЕКПЧ, съществено е било ограничено – игнорирано е правота на подсъдимия на писмен превод на материалите от делото, нарушено е правото на защита на подсъдимия, както и правото му на безпристрастен съд\", пишат в решението си апелативните съдии.", "date": "2019.08.09", "title": "Апелативният съд отмени доживотния затвор на Костин за убийството на детето в куфара"}
{"url": "https://www.24chasa.bg/novini/article/7598898", "text": "Електронното издание на италианския вестник \"Ла Верита\", който вчера публикува видео и аудиозаписи във връзка със случая Рекет в Северна Македония, отнасящ се за изнудване на заподозрени от Специалната прокуратура, днес качи нови записи, на които според изданието се чува гласът на специалния прокурор Катица Янева, съобщи македонската телевизия Нова. На един от публикуваните аудиозаписи женски глас, за който вестникът твърди, че е на Янева, успокоява изнудвания Йордан Камчев: \"Не се притеснявай, всичко ще бъде ОК\". Вчера \"Ла Верита\" публикува за пръв път записи за Рекет, сред които и видеоматериал, на който македонският бизнесмен Йордан Камчев плаща част от парите на Боян Йовановски и Зоран Милевски, двамата заподозрени в случая \"Рекет\". На записа се вижда как се броят парите, общо 1,5 милиона евро, първата вноска, която Камчев плаща на Йовановски, предаде БТА. Йовановски е обвинен, че е взел подкуп от Камчев с обещанието, че в замяна специалният прокурор Катица Янева няма да внесе искане за продължаване на ареста му във връзка със случай, разследван от Специалната прокуратура. В момента Йовановски и Милевски са в ареста, а Камчев е свидетел против тях. Специалният прокурор Катица Янева подаде оставка от поста. Не е известно откъде италианският вестник е получил записите.", "date": "2019.08.09", "title": "Ново развитие по скандала „Рекет“ в Северна Македония"}
{"url": "https://www.24chasa.bg/novini/article/7598910", "text": "Астероид по-голям от 102-етажния небостъргач „Емпайр стейт билдинг”, известен като 2006 QQ23, ще премине със скорост от близо 16 700 километра в час покрай Земята в събота, съобщи „Раша тудей“, цитирана от  . За пръв път космическото тяло е забелязано през 2006 година (откъдето идва и наименованието му) и е с диаметър от 570 метра. Космическата скала ще се приближи 10 пъти по-близо до Земята, отколкото е разстоянието до Венера – планетата най-близо до нашата - или на разстояние от 0.049 астрономически единици. Всеки космически обект, който се доближава на разстояние по-малко от 0,05 астрономически единици и е с размери по-големи от 140 метра в диаметър се разглежда от НАСА като „потенциално опасен“. Повечето от малките космически обекти, които навлизат в земната атмосфера са с размери по-малки от 10 метра в диаметър и изгарят при досега си нея, но астероидът 2006 QQ23 е в пъти по-голям от тях. В момента на учените са известни около 20 000 подобни обекти в близост до Земята, като се откриват по 30 нови на седмица. Годишно поне шест космически обекта с размерите на 2006 QQ23 преминават покрай планетата ни, но те не представляват опасност за Земята.", "date": "2019.08.09", "title": "Голям астероид ще премине покрай Земята в събота"}
{"url": "https://www.24chasa.bg/novini/article/7598911", "text": "Американският министър на отбраната Марк Еспър е поискал от Южна Корея да прати войници, което да се присъединят към оглавяваните от САЩ военноморски сили в Ормузкия проток край бреговете на Иран. Искането е било отправено на негова среща в Сеул с южнокорейския министър на националната отбрана Джон Кьон-ду, предаде Ройтерс, като се позова на южнокорейската агенция Йонхап. Джон е казал на Еспър, че неговата страна обмисля различни варианти, тъй като граждани и кораби на Южна Корея също плават през този проток. Южнокорейският министър е заявил също, че експортните ограничения на Япония срещу Южна Корея имат \"неблагоприятен ефект\" върху двустранните отношения, както и върху сътрудничеството в сигурността между Южна Корея, САЩ и Япония, предава БТА. Отношенията между Сеул и Токио са на най-ниското равнище от десетилетия насам. Търговските им търкания се коренят в отдавнашния спор за изплащането на обезщетения на южнокорейци, извършвали принудителен труд в японски компании през на Втората световна война. Сеул дава знаци, че заради спора може да денонсира договора с Токио и Вашингтон за споделяне на разузнавателна информация, припомни Ройтерс.", "date": "2019.08.09", "title": "САЩ приканиха Сеул да прати войници в Ормузкия проток"}
{"url": "https://www.24chasa.bg/novini/article/7598869", "text": "Окръжна прокуратура – Бургас повдигна обвинение и задържа до 72 ч. Мартин Д., Йордан М. и Веселин К. Като съизвършители те противозаконно държали, с цел разпространение, 3 чувала високорисково наркотично вещество (коноп) и 289 стръка растения коноп. Това съобщиха от прокуратура на Република България. На 07.08.2019 г. е започнало разследване по досъдебно производство. Обвинението срещу Мартин Д., Йордан М. и Веселин К. сочи, че престъплението е извършвано при условия на продължаващи действия в имот на с. Ведрово, общ. Сунгурларе, обл. Бургас, на ул. „Иван Милчинов“. Тримата обвиняеми не са имали надлежно разрешително за дрогата и разпространението й. Канабисът е от растения с висока степен на риска за обществено здраве поради вредния ефект от злоупотреба с него, забранен е и за приложение в хуманната и ветеринарна медицина от Наредбата за реда за класифициране на растенията и веществата като наркотични. 1 брой черен полиетиленов чувал, пълен с глави суха зелена тревна маса канабис. Това престъпление е класифицирано от прокуратурата като тежко умишлено престъпление. Предстои Окръжна прокуратура – Бургас днес да внесе в съд искане за определяне на постоянна мярка за неотклонение „задържане под стража“ спрямо обвиняемите.", "date": "2019.08.09", "title": "Трима задържани за 3 чувала канабис и 289 стръка коноп"}
{"url": "https://www.24chasa.bg/novini/article/7599134", "text": "Румънското министерство на комуникациите е подложило на обсъждане законодателен проект, който предвижда въвеждането на нов спешен номер - 114, на който автоматично ще се изпращат данните за локализиране на мобилния телефон, от който идва обаждането, съобщава в. \"Адевърул\". Новият спешен номер, който ще функционира заедно с вече съществуващия 112, ще помогне за бързото решаване за ситуации, които изискват незабавна намеса, отбелязва министерството. В проекта се посочва, че доставчиците на мобилни телефонни мрежи се задължават да поемат разходите за изпращането на телефон 114 на стандартизирано техническо съобщение, съдържащо информация за локализиране на мобилния телефон, от който идва обаждането, предава БТА. Румънските власти започнаха обсъждане на мерки за подобряване на ефективността на спешния номер 112 след отвличането и убийството на 15-годишно момиче в южния град Каракал. Случаят от края на юли доведе до протести и оставката на вътрешния министър Николае Мога, след като стана ясно, че момичето се е обадило три пъти на спешния телефон 112, за да съобщи, че е отвлечено, но полицията реагирала чак на следващия ден. В. \"Адевърул\" напомня, че в Румъния функционира още един спешен номер - 113, на който хората с увреждания на слуха или говора могат да изпращат есемеси до службите за спешна помощ.", "date": "2019.08.09", "title": "Румъния планира да въведе още един номер \nза спешни случаи освен 112"}
{"url": "https://www.24chasa.bg/novini/article/7599108", "text": "Съдебният лекар Николас Караламбус е открил 14 рани по тялото на   Повечето са били в областта на главата и ръцете. Те приличат на ухапвания от кучета. Всички патолози са съгласни, че  . Петрана Милчова Николова е намерена ранена в поле в района на Героскипу на 22 февруари 2018 г. Раните й са били смъртоносни. Вчера в Кипър, в Героскипу, окръг Пафос, бе поредното изслушване по криминалното дело за смъртта на българката, нахапана от кучета, съобщи  В предишно заседание на съда съдебният лекар Николас Караламбус е свидетелствал. Обвиняем по случая е мъж, собственик на два ротвайлера. Той пледира невинен и каза, че домашните му любимци са приятелски настроени и не са агресивни, както и че не били хранени със сурово месо. Мъжът, който е на 27 години, обаче се е признал за виновен за притежание на кучета без нужното разрешително. В деня на инцидента той отишъл на гости на дядо си и когато се върнал намерил окървавената българка и се обадил да извика линейка. Мястото било близо до дома му и гаража му, в който той имал сервиз за коли. Освен двата ротвайлера мъжът имал и други кучета. Той признал, че ги държал свободни, но те го слушали. Край гаража му се въртели и бездомни кучета. Досега нямало оплакване от ротвайлерите, а само от едното от другите му кучета, което ухапало дете по крака преди година. Защитата каза, че въпросното куче било доведено в дома на клиента им за кратко – само за пет дни. По случая са направени няколко патологични експертизи, включително от експерти от Гърция и Англия. Обвиняемият е пуснат под гаранция, предал е на властите международния си паспорт и трябва да се явява в полицейското управление всеки ден. Милчова е на 46 години. Пристигнала е в Героскипу със съпруга си и си търсела работа. Живеела близо до дома на обвиняемия.", "date": "2019.08.09", "title": "Българката, убита от кучета в Кипър, първо ударена от земеделска машина, после - хапана"}
{"url": "https://www.24chasa.bg/novini/article/7599135", "text": "Шecтимa oт пocтрaдaлитe при взривa в пoлигoн нa Вoeннoмoрcкитe cили нa Руcкaтa фeдeрaция ca били oблъчeни cъc ceриoзни дoзи рaдиaция, прeдaдe руcкoтo издaниe Лeнтa.ру. Нa пoлигoн в Aрхaнгeлcкa oблacт избухнa взрив и пoжaр. Eкcплoзиятa e cтaнaлa пo врeмe нa тecтoвe нa рeaктивeн двигaтeл. Миниcтeрcтвoтo нa oтбрaнaтa cъoбщи зa жeртви и рaнeни, нo Мocквa прoдължaвa дa криe дeтaйли oкoлo тeжкия инцидeнт, посочва  . Първoнaчaлнo бe cъoбщeнo, чe нямa пoвишeниe нa нивaтa нa рaдиaция. Шecтимa oт пocтрaдaлитe oбaчe ca били oблъчeни и трaнcпoртирaни cъc caмoлeт в cтoлицaтa Мocквa. Тe ca нacтaнeни във Фeдeрaлния мeдицинcки биoфизичeн цeнтър. Вcички дрeхи нa пocтрaдaлитe ca били изгoрeни - вeднaгa cлeд хocпитaлизaциятa. Инцидeнтът cтaнa пo врeмe нa изпитaниe нa рeaктивeн двигaтeл c тeчнo гoривo. Пoтвърдeнo e зa двe жeртви. В чacoвeтe cлeд инцидeнтa ce пoяви инфoрмaция, чe лeкaритe, oкaзaли пoмoщ нa пocтрaдaлитe нa вoeнния пoлигoн, ca били oблeчeни c кocтюми зa химичecкa зaщитa. Миниcтeрcтвoтo нa oтбрaнaтa прoдължaвa дa cлeдвa линиятa, чe нямa никaкви рaдиaциoнни риcкoвe. Вeдoмcтвoтo oбяви, чe нямa врeдни eмиcии в aтмocфeрaтa, a нивaтa нa рaдиaция нe ca нaдвишeни и вcичкo e „нoрмaлнo“. Влacтитe в Ceвeрoдвинcк oбaчe cъoбщaвaт зa трикрaтнo пoвишeниe нa дoпуcтимитe нoрми в рaмкитe нa пoлoвин чac cлeд eкcплoзиятa. Пoяви ce инфoрмaция, чe инцидeнтът мoжe дa e cтaнaл пo врeмe нa изпитaния нa хипeрзвукoвa крилaтa рaкeтa „Циркoн“. Мeждуврeмeннo cтaнa яcнo, чe житeлитe нa грaдoвeтe Ceвeрoдвинcк и Aрхaнгeлcк мacoвo ca зaпoчнaли дa купувaт йoд зaрaди oпaceния зa здрaвeтo cи. В някoи aптeки e билo изкупeнo вeчe цялoтo кoличecтвo йoд. Нaceлeниeтo нe вярвa нa изявлeниятa нa влacтитe, чe нивaтa нa рaдиaция ca нoрмaлни. Влacтитe вeчe зaтвoрихa Двинcкия зaлив в Бялo мoрe зa cвoбoднo плaвaнe зa cрoк oт eдин мeceц. Зaбрaнeнo e плaвaнeтo нa кoрaби, въпрeки чe влacтитe oтричaт зaтвaрянeтo дa e cвързaнo c взривa във вoeнния пoлигoн.", "date": "2019.08.09", "title": "Русия мълчи има ли радиационна катастрофа. Все повече хора си купуват йод"}
{"url": "https://www.24chasa.bg/novini/article/7599140", "text": "Шест медицински сестри от Първо вътрешно отделение на многопрофилната болница за активно лечение в Добрич са подали молби за напускане в следобедните часове в четвъртък. Информацията потвърди директорът на болничното заведение д-р Светозар Байчев. По думите му причината за предприетата стъпка от тях не е ясна. За следващата седмица е предвидена среща с работещите в Първо вътрешно отделение. Отделението за новородени получи дарение високотехнологичен транспортен кувьоз .Той е на стойност над 30 000 лв. и е дарен от фондация „Нашите недоносени” – каза още д-р Байчев Още една придобивка се очаква да бъде доставена съвсем скоро в отделението за новородени. Това е транскутанен апарат за неинвазивно измерване на кръвният билирубин. Дарението е по линия на благотворителната инициатива „Българската Коледа 2018/2019 г.”, на която болницата е бенефициент. Дарението е на стойност 4200 лв. Следващата седмица се очаква да бъде доставен в здравното заведение новият скенер на стойност около 600 000 лв.", "date": "2019.08.09", "title": "Медицински сестри подават оставки в болницата в Добрич"}
{"url": "https://www.24chasa.bg/novini/article/7599148", "text": "Мъж намери смъртта си, след като скочи от Аспаруховия мост във Варна. Сигнал на 112 е подаден малко преди 11 часа от свидетели, пътували в преминаващи по моста автомобили. На мястото веднага са изпратени спасителни екипи. Тялото е извадено от водата, но мъжът бил мъртъв. Самоличността на мъжа все още не е установена. \"Засега знаем, че няма данни за престъпление, мъжът е скочил сам. По случая е образувано досъдебно производство и се разследват причините\", каза за \"24 часа\" говорителят на варненската полиция Ивана Милева. Приблизително по същото време сърфисти от сърфучилището край Кабакум спасиха два човешки живота. Спасителите на плажа видели, че момче започнало да се дави и скочили в морето да го вадят, но те също имали затруднения. Един от сърфистите влязъл с дъската си във водата и помогнал на брега да бъде извадено момчето и още един човек, скочил също да помага. Двамата са откарани с линейка в УМБАЛ \"Св. Марина\" неконтактни.", "date": "2019.08.09", "title": "Самоубиец се метна от Аспаруховия мост във Варна"}
{"url": "https://www.24chasa.bg/novini/article/7599163", "text": "В Плевенска област започнаха проверки в населените места, които попадат в 20-километрови санитарни зони на две промишлени свинеферми, предаде  . Областният управител Мирослав Петров разпореди в тях да се преустанови отглеждането на домашни животни. Специални комисии ще обходят селата, за да установят дали стопаните са премахнали прасетата в срок, тъй като попадат в 20-километровата зона до свинефермите с. Дисевица и с. Малчика. Село Къртожабене е едно първите проверени. Кметът Лени Димитров заяви: „Провериха какво е положението – има ли-няма ли и казаха, че ще дойдат сигурно другата седмица за обеззаразяване на местата, там където са гледани. Не са определили кога точно ще започне плащането на обезщетения. Хората много-много не вярват, дано има някакво обезщетение“. Ако сега бъдат установени нарушения от проверяващите, ще се даде нов срок, и при повторно нарушение ще се състави административен акт, казаха от Областната дирекция по контрол на храните. 64 са населените места в 5 общини на областта, които ще бъдат проверени.", "date": "2019.08.09", "title": "Започнаха проверки за спазване на мерките срещу африканската чума в Плевенско"}
{"url": "https://www.24chasa.bg/novini/article/7599172", "text": "При наводнения, причинени от проливни мусонни дъждове и придошли реки в Южна Индия тази седмица загинаха 64 души, а десетки хиляди бяха евакуирани от домовете си, съобщиха местни служители и медии, цитирани от ДПА. 25 са жертвите в щата Керала, а в съседния щат Карнатака те са 12. Някои от загиналите са били отнесени от бурни придошли води, други са намерили смъртта си при земни свличания и срутвания на домовете им. Над 200 000 са били прокудени от домовете си в двата щата, предава БТА. Най-малко 27 са загинали и в западния щата Махаращра при нещастни случаи, свързани с наводнения, съобщава вестник \"Хиндустан таймс\". Други 200 000 там са били спасени и евакуирани на безопасни места. Поради наводненията властите са били принудени да прекратят всякакви полети от главното международно летище на щата Керала в Кочи. То ще остане затворено до неделя. Керала е особено уязвим щат при мусонни дъждове. Близо 500 души загинаха там в предишния сезон на мусоните, който трае между юни и септември, припомня ДПА.", "date": "2019.08.09", "title": "64 загинали в Индия тази седмица заради наводнения, десетки хиляди евакуирани"}
{"url": "https://www.24chasa.bg/novini/article/7599182", "text": "В разгара на туристическия сезон в Хърватия бе засилен контролът на работата на къмпингите на територията на полуостров Истрия. Днес в Ровин бе открит и затворен незаконен туристически къмпинг, в който се бяха настанили 30 души от цяла Европа, съобщава радио Гласът на Истрия. Против собственичката на къмпинга ще бъде внесен иск за това, че е организирала къмпинга без разрешение, без санитарни и друти условия и без правно основание за използване на земята, която е собственост на община Ровин. От общинската полиция съобщиха, че това е единственият случай на откриване на цял къмпинг. Досега в този сезон са установени около 40 случая на незаконно къмпингуване, предава БТА. След затварянето на къмпинга, срещу собстеничката ще бъде внесен иск и ще трябва да плати глоба до 4000 евро.", "date": "2019.08.09", "title": "В Хърватия затвориха незаконен къмпинг с 30 туристи от цяла Европа"}
{"url": "https://www.24chasa.bg/novini/article/7599122", "text": "11-годишният Пейтън Мейдън е обикновено дете, което обича супергерои, играе с приятелите си и кара колело из квартала. Разликата между него и тях е, че Пейтън е алергичен към слънчевата светлина. Момчето от Ел Дорадо, Канзас, е диагностицирано с рядко генетично заболяване, наречено ксеродерма пигментозум, когато на 3 години. Кожата на детето не може да се възстанови, след като е била изложена на слънце. Всеки път, когато излиза навън през деня, дрехите трябва да покриват всеки сантиментър от кожата му. Преди да тръгне за училище, момчето се облича, хапва зърнена закуска, приема голямо количество витамин D и се маже със слънцезащитен крем. След като сложи прозрачната си качулка, която го предпазва от светлината, взима боклука, за да го изхвърли. Пейтън харесва повече математиката, науката и социалните изследвания, отколкото писането и четенето. С изключение на историите за Хари Потър. Иска да бъде инженер. Три пъти на ден нанася слънцезащитен крем от 50-и фактор. Когато е с приятелите си, те вървят пред него, образувайки сякаш човешки щит. Родителите на Пейтън имат уред за измерване на ултравиолетовите лъчи. Обичат залеза. Измерват лъчите и установяват, че е достатъчно светло, но опасност няма. Пет минути след залез слънце е безопасно и Пейтън може да свали шапката си. \"Има дни, когато усещаш слънцето на лицето си и си мислиш, че това е най-хубавото нещо на света. Има и други дни - когато излизаш навън и си мислиш: Моето дете не може да усети слънцето на лицето си\", споделя майката на момчето. Въпреки че разстройството не позволява на Пейтън да участва в дейности, които повечето хора приемаме за даденост, жителите на Ел Дорадо не позволяват на момчето да пропусне всички забавления. През 2017 година те си партнират с Националната организация за редки разстройства, като превръщат нощта в ден. Пейтън няма представа какво го очаква, когато открива всички хора, които са се погрижили да се чувства щастлив. Вижте във видеo с изненадата, която са подготвили за него. Нарекли са я \"Добро утро, Пейтън\". Когато екип на \"Риъл Симпъл\" провежда интервю с момчето, то спокойно отговаря на въпросите, в един момент обаче дърпа майка си настрани и изненадващо и прошепва - \"Те наистина се интересуват от мен\". В нощта на изненадата Пейтън мисли, че приятелите му просто го снимат, докато кара колелото си.  Преди това той само веднъж е ходил на градския басейн, като носи защитна екипировка, защото не може да рискува с излагането на ултравиолетова светлина. Вероятността да се появи рак на кожата при него е 10 000 пъти по-голяма,рязко се увеличава и рискът от увреждане на зрението и неврологичните проблеми. Ел Дорадо превръща нощта в ден специално за Пейтън. Кметът чете декларация, с която потвърждава това. Всички поздравяват момчето и вдигат наздравици. Местните заведения остават отворени.", "date": "2019.08.09", "title": "Момче има алергия към слънчевата светлина. Цял град преобръща за него нощта в ден (Видео)"}
{"url": "https://www.24chasa.bg/novini/article/7599238", "text": "„До 26 август 2019 г. е крайният срок за представяне на протоколите за санитарно прочистване на дворовете и дезинфекцията в населените места във връзка със регистрирани случаи на Африканска чума по свинете (АЧС). По този начин стопаните ще могат да получат финансова подкрепа в размер на 300 лв. за почистен и дезинфекциран двор“. Това съобщи министърът на земеделието, храните и горите Десислава Танева на брифинг след среща с областни управители от страната и представители на Националното сдружение на общините в Република България (НСОРБ), в гр. Велико Търново. Тя посочи, че отговорността за това е на кметовете на населените места и ветеринарните доктори. Министър Танева обясни, че средносрочната цел, която са си поставили е независимо от мястото и големината на стопанството, в което се отглеждат домашни свине, то трябва да бъде регистрирано и с мерки за биосигурност. Тя увери, че режимът за регистрация по Наредба №44 ще бъде административно облекчен. „Експерти от Българската агенция по безопасност на храните са подготвили два модела информационни бюлетини, които в 10-дневен срок ще бъдат раздадени във всяко населено място. В единия е обяснено какво значи биосигурност в тип „лично стопанство“, а в другият е за по-големи стопанства с развъдна дейност. Всеки, който спази изискванията може да бъде регистриран“, обясни министър Танева. Тя подчерта, че успехът в борбата с АЧС зависи от биосигурността в стопанствата, в които се отглеждат свинете. Земеделският министър благодари на всички стопани, които са се включили заедно с държавните органи за максимално ограничаване на щетите, така че България да стане държава, която сравнително бързо се е справила с този проблем. Тя каза още, че на територията на страната има 2795 ловни дружинки, като 104 от тях ще бъдат ограничени в ловните дейности. „Разчитаме основно на тях за депопулация на дивата свиня. Държавата може да се справи с АЧС само, ако работим заедно в тази посока“, категорична бе министър Танева. Заместник-министър Атанас Добрев посочи, че в капаните за улов на диви свине на територията на Държавните горски предприятия са хванати над 70 животни. Той припомни, че утре се открива ловният сезон за прелетен дивеч и призова ловците да спазват мерки за дезинфекция. След приключване на ловния излет трябва да мият обувките си с вода и сапун и гумите на автомобилите. Председателят на НСОРБ Даниел Панов, заяви че организацията активно участва във всяка кампания на МЗХГ. В ежеседмичния си бюлетин, който се разпространява до местната власт, Сдружението публикува актуална и подробна информация за болестта по данни на Министерството. На срещата присъстваха заместник-министрите на земеделието, храните и горите доц. д-р Янко Иванов и Атанас Добрев, представители на МОСВ, МВР, МРРБ и Българската агенция по безопасност на храните.", "date": "2019.08.09", "title": "Танева: До 26 август трябва да се представят протоколите за дезинфекция на дворовете и населените места (Видео)"}
{"url": "https://www.24chasa.bg/novini/article/7599213", "text": "Министерство на външните работи на Русия обвини днес посолството на САЩ в Москва, че се намесва във вътрешните работи на страната, предадоха Ройтерс и ТАСС. Високопоставен американски дипломат е бил повикан в министерството по повод пост в \"Туитър\" и материал на уебсайта на дипломатическото представителство, които съдържали карта с маршрута на опозиционна демонстрация, насрочена за 3 август, както и информация на руски език за проявата. \"Подчертахме, че оценяваме поместването на съставената от организаторите схема за провеждане на незаконно мероприятие като агитация в полза на участието в него и призив за действие, което представлява опит за намеса във вътрешните работи на нашата страна\", се казва в съобщението на руското външно министерство за срещата със съветник-посланика на САЩ Тим Ричардсън, предава БТА. Руската полиция арестува над хиляда човека на този протест - поредния по повод отказа на изборните власти да регистрират опозиционни кандидати за местните избори в Москва през септември. На 2 август американското посолство помести на уебсайта си на английски език предупреждение към гражданите на САЩ да избягват маршрута на демонстрацията, като в текста бе отбелязано, че тя не е разрешена от московските власти, отбелязва Ройтерс. Агенцията припомня, че обвинението към посолството на САЩ идва ден след като Русия обвини германската медия Дойче веле, че също е приканвала руснаците да се присъединят към антиправителствените протести в Москва.", "date": "2019.08.09", "title": "Русия обвини посолството на САЩ в Москва, че се намесва във вътрешните й работи"}
