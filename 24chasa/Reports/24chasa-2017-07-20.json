{"url": "https://www.24chasa.bg/novini/article/6346371", "text": "Сметка от вечерята на Доналд Тръмп и Еманюел Макрон в ресторант \"Жул Верн\" бе разпространена вчера от белгийско издание. Ако е достоверна(има съмнения, защото е прекалено обилна), двете семейства са изпили бутилка шампанско \"Арман де Бриняк\" за 130 000 евро. Тази марка е сред най-престижните, а вероятно поднесената бутилка е от рядка и скъпа реколта. Освен скъпото шампанско са погълнали и бутилка уиски \"Роял Салют\", което са им го сметнали 12500 евро, бутилка текила \"Класе асул\"  за 10500 евро. Ресторантът е много скъп - чаша кока кола е 12 евро.  Трима от вечерящите са си взели лаврак, а един пак риба, но от дневния улов. Цената е 62 евро. Десертът е бил тирамису, вепоятно са пушили и пури, които са маркирани просто като тютюн за 200 евро. Макар бележката да изглежда автентична, съмнения буди количеството на изпития алкохол и може би е част от руската хибридна война. Пили са вода - газирана и натурална, имало е и плодове.  Пушили са и наргиле с аромат на ананас и мляко. Сметката за тютюн също е съмнителна, защото във Франция забраната за пушене се спазва.", "date": "20.07.2017 09:35", "title": "Шампанско за 130 хиляди евро\nна вечерята на Тръмп и Макрон"}
{"url": "https://www.24chasa.bg/novini/article/6346366", "text": "Старо замърсяване извън териториалните води на България е причината за замърсяването с мазут на Синеморец. Това обясни министърът на туризма Николина Ангелкова по Нова тв от Златни пясъци. Замърсяване има само на устието на река Велека, останалите плажове не са засегнати. Според Ангелкова Слънчев бряг не е българското Черноморие. Има всички видове почивка. Заради това руснаците са ни определили за номер 1 при семейните почивки. Заради това има и ръст в почивките. Заради това всеки може да избере къде и как да почива. Проверката на \"Нестинарка\" показала, че цените на чадъра и шезлонга са наистина по 38 стотинки. Всичко останало не е задължително. Дори е сложена табела за това. Днес ще бъдат проверени и два плажа, за които има сигнали, че са с нарушен достъп и са станали частн и.", "date": "20.07.2017 08:56", "title": "Замърсяването с мазут в Синеморец е заради старо замърсяване извън териториалните води на България"}
{"url": "https://www.24chasa.bg/novini/article/6346369", "text": "Турското външно министерство заяви днес, че коментарите на германския правителствен говорител във връзка с ареста в Турция на шестима правозащитни активисти, включително германски гражданин, са неприемливи и представляват намеса в турското правосъдие, предаде Ройтерс. Германия спомена вчера за възможност за спиране на финансовата помощ, която Европейския съюз отпуска на Турция, след като извика турския посланик в Берлин, за да протестира срещу задържането в ареста на шестимата правозащитници, включително ръководителката на Амнести интернешънъл за Турция Идил Есер, предава БТА.", "date": "20.07.2017 08:58", "title": "Турция: Коментарите на Германия за ареста на активисти са неприемливи"}
{"url": "https://www.24chasa.bg/novini/article/6342271", "text": "Българите обичат качествена бира и една малка семейна компания от Велико Търново е доказателство за това. В навечерието на празника на пивоварите 20 юли пивоварна „Бритос“ отбелязва петата си година на пазара, доминиран от големите мултинационални компании. Успехът си досега компанията дължи на високото си качество и класните си рецепти. Стартирала през 2012г. в сътрудничество с Берлинския институт по пивото – VLB, компанията поема риск да инвестира в най-модерни технологии и качествени рецепти от селектирани продукти. В резултат на това пивоварната е една от най-модерните и високотехнологични в Европа при отварянето си. Компанията също така инвестира в качествени материали и рецепти, като VLB извършва регулярен контрол за спазването на оригиналната рецепта и качеството на метериалите. „Бритос Лагер” се отличава с плътен, интензивен и характерно горчив и наситено малцов вкус и осезаем аромат на горчиви и ароматни хмелове. Бирата се цени високо от любителите и познавачите на доброто пиво. Доказателство за това са и многобройните престижни награди за качество на института „Монд Селексион“ в Брюксел. От 2013 г. пивоварната участва и печели медали при всяко свое участие. През 2017г. прибави втори златен медал към двата сребърни в съревнование с близо 3000 продукта от над 80 страни от цял свят. От отварянето си досега „Бритос” не е спряла да се развива и продължава с инвестициите си, като е постигнала напълно автоматизиран процес с висока ефективност на технологията и постоянно следене на качествените показатели на пивото. Партньори на пивоварната са най-реномираните производители на машини за пивоварната индустрия, сред които GEA – Huppmann Германия, Holvrieka Белгия, Filtrox Швейцария и Krones Германия. В момента пивоварната изгражда енергийно ефективен склад, инвестира в оборудване, съоръжения и в нова високоефективна линия за стъкло. Това ще позволи да се запазва вкусът на бутилираната бира по-дълго чрез елиминацията на кислорода в бутилките и ще добави нови разфасовки и разновидности към портфолиото на пивоварната. Компанията е сертифицирана по ISO 22000:2005, НАССР. Освен че разчита на високи технологии и варене на качествена бира, като семейна компания „Бритос” е една от малкото в България, които активно поощряват и имат политика на наемане на цели семейства на работа. Те съставляват приблизително една трета от персонала й. Компанията разглежда инвестицията в служителите си като ключова за успехите си и има създадена собствена система за квалификация на кадрите си. “Ние не просто произвеждаме някакъв стандартизиран продукт, ние го създаваме. Колкото и модерни да са ни съоръженията, в крайна сметка те се контролират от хора. Затова сме горди, че при нас е пивоварът с най-дълъг стаж в България, както и че разчитаме на едни от най-добрите технолози в България за разработването на нашата рецепта. Ние ценим всичките си служители и се стараем да създадем възможно най-приятната екипна среда”, коментира собственичката и управителка Габриела Попова. Потвърждение за това са придобивките, които служителите получават, както и стаята за разпускане и игри, която е достъпна на персонала в пивоварната. Благодарение на новаторския си подход и инвестициите си в кадрите пивоварната успява да бъде конкурентна както на вътрешния пазар, така и да увеличава износа си на редица външни пазари. „Бритос” досега е отличена за инвеститор на годината за 2013 г. и за втората най-динамично развиваща се компания за 2012 г. Пивоварната е сред компаниите, наградени в конкурса “Експортьор на годината 2015”.", "date": "20.07.2017 09:00", "title": "5 години \"Бритос\" налага стандарти\nза качествена бира по оригинална рецепта"}
{"url": "https://www.24chasa.bg/novini/article/6346358", "text": "Неизпълнението на договор е сериозен имиджов проблем за една държава. Кой ще ти се довери след това? Така външният министър Екатерина Захариева коментира договора за добросъседство с Македония, който страната ни предстои да подпише. България няма бърза работа, силно се надявам да бъде подписан. Водим преговори с правителството на Македония, не с партии, каза Захариева в ефира на  . Относно информацията за десетки българи в Турция, които са заподозрени за връзки с терористични организации, тя отговори: Те са доста по-малко от представителите на други държави, но това не бива да ни успокоява. Във външно министерство официална информация няма, но е поискана от турските власти. Следим с тревога случващото се в Турция. Година след преврата Турция не е станала по-демократична. Фактът е, че имаше опит за преврат, всички го осъдихме. Но е много важно как се справят с последиците от него. Призивът ни е, че страната трябва да се придържа към демократичната и правова държава. Осъдихме преврата, но е важно как се справят с последиците от него.", "date": "20.07.2017 09:06", "title": "Захариева: Неизпълнението на договор е сериозен проблем за една държава"}
{"url": "https://www.24chasa.bg/novini/article/6346379", "text": "Един е загинал и 29 души са ранени при 21 автомобилни катастрофи в страната през последното денонощие, съобщиха от пресцентъра на МВР. Двама от пострадалите са с опасност за живота. В София са станали едно тежко и 45 леки пътни произшествия, при които е ранен един човек.                                                                                                                                                                                                                                                                                                                       ", "date": "20.07.2017 09:16", "title": "1 загинал и 29 ранени при катастрофи\nза денонощие"}
{"url": "https://www.24chasa.bg/novini/article/6346380", "text": "Сградата на морското училище в Созопол, която е една от символите на града се саморазрушава. За това алармира кметът на града Панайот Рейзи по Нова тв. От 2010 година той пуска искания към държавата за правилното развитие на сградата на остров Свети Кирик. Тогава тя минава към държавата. Тя е построена в периода 1921-1927 година от цар Борис III, да се направи България морска държава, обясни директорът на НИМ Божидар Димитров. В него тайно се обучават военни кадри под прикритието на рибарско такова. Созопол си иска острова и сградата да се даде на общината. За това вече има решение и на общинския съвет. 30% от созополчани работили в тази военна база. Имало и плац, който става за паркинг. Панайот Рейзи призна, че има интерес за строеж на острова. Той гарантира, че сградата ще бъде запазена. \"Има много сериозен план от министерството на културата как да се развие целият остров. Не само тази сграда. Този план не включва хотели. Искаме да направим музей на подводната археология, съчетано с учебен център\", отвърна министърът на културата Боил Банов. Парите ще дойдат от оперативна програма на ЕС, която стартира около Нова година. Тя се нарича \"Ос 6\". Банов гарантира, че целият остров ще е музей. Той е готов да сътрудничи с общината.", "date": "20.07.2017 09:22", "title": "Саморазрушава се сградата на морското училище в Созопол"}
{"url": "https://www.24chasa.bg/novini/article/6346391", "text": "Депутатите ще гласуват промени в Данъчно-осигурителния процесуален кодекс. След това ще обсъдят Проект на решение за приемане на процедурни правила за избор на управител на Националния осигурителен институт /НОИ/. Очакайте подробности.                                                                                                                                                                                                                                                                                                                       ", "date": "20.07.2017 09:29", "title": "Депутатите ще гласуват промени в Данъчно-осигурителния процесуален кодекс"}
{"url": "https://www.24chasa.bg/novini/article/6346295", "text": "Черна гора отбелязва стабилен напредък по пътя си към Европейския съюз, а Брюксел, европейските служители и администрацията подкрепят нейните усилия, заяви председателят на Европейския парламент Антонио Таяни след срещата си с министър-председателя на балканската държава Душко Маркович, предава European Western Balkans. Таяни подчерта, че възможно най-скоро Черна гора ще се присъедини към блока. „Черна гора има отворени 28 глава и три временно са затворени. Страната е силно ангажирана да отвори останалите глави. Правителството иска да приложи европейските ценности и стандарти, които ще допринесат за промените в обществото на Черна гора“, коментира Маркович, предава Фокус.", "date": "20.07.2017 07:35", "title": "Антонио Таяни: Възможно най-скоро Черна гора ще се присъедини към ЕС"}
{"url": "https://www.24chasa.bg/novini/article/6346302", "text": "Влиятелният американски сенатор републиканец Джон Маккейн има злокачествен тумор на мозъка, съобщиха от неговия офис и от семейството му, цитирани от Ройтерс и Асошиейтед прес. Диагнозата е била поставена по време на операция за отстраняване на кръвен съсирек в областта на лявото му око, направена тази седмица в болница в прочутата \"Мейо клиник\" във Фийникс, щата Аризона, предаде телевизия Си Ен Ен. Оказа се, че именно туморът е причина за образуване на съсирека. Неврохирурзите са отстранили тумора, предава БТА. Маккейн, който скоро ще навърши 81 г., е сенатор от този щат. Той е понесъл операцията много добре и в момента общото му състояние е \"отлично\" и той се възстановява в дома си в Аризона, казаха от офиса на сенатора. Според Си Ен Ен е било необходимо известно време след операцията, за да се направи хистологичен анализ на находката, при което се оказало, че става дума за първичен злокачествен тумор на мозъка - глиобластом, и то от много агресивен вид, който трудно се поддава на лечение. От същия тумор починаха сенаторът Едуард Кенеди и синът на бившия вицепрезидент на САЩ Джо Байдън. Медицински статистики сочат, че в повечето случаи страдащите от този тумор преживяват до 1-1,5 г. По данни на Американското общество за борба с рака при пациенти над 55 г. около 4 процента доживяват 5 години. Операцията не гарантира, че не остават невидими ракови клетки, които дават разсейки навътре в мозъка. Това налага сложно следоперативно лечение. В момента сенаторът и семейството му обсъждат с лекарите от \"Мейо клиник\" какви са най-добрите възможности за продължаване на лечението. От клиниката съобщиха, че то вероятно ще включи комбинация от химио- и лъчетерапия. Това не е първият сблъсък на Маккейн с рака. Преди няколко години бе отстранено раково кожно образувание - меланома - от областта на лявото му слепоочие. Президентът Доналд Тръмп изпрати послание за подкрепа за сенатор Маккейн и неговата съпруга. \"Сенаторът Джон Маккейн винаги е бил борец. Мелания и аз сме с него в мислите и молитвите си. Оздравявай скоро!\", пожела му той. А бившият президент Барак Обама го похвали като американски герой и \"един от най-храбрите бойци, които съм познавал\". \"Ракът не знае с кого си има работа. Прати го по дяволите, Джон!\", писа Обама в Туитър. Маккейн е бивш военен пилот - ветеран от войната във Виетнам, чийто самолет бе свален над Северен Виетнам по време на бомбардировка над Ханой през 1967 г. и той прекара 7 г. във виетнамски плен. Раните от войната и досега оказват влияние върху физическите му възможности. След като се уволни от ВВС през 1981 г., той започна политическа кариера. Беше два мандата член на Камарата на представителите, а от 1986 г. и досега е сенатор. Два пъти участваше в надпреварата за президент от Републиканската партия и бе съперник на бъдещия президент демократ Барак Обама в изборите през 2008 г. Известен е с консервативните си възгледи. В момента е председател на сенатската комисия по въоръжените сили.", "date": "20.07.2017 07:36", "title": "Джон Маккейн има злокачествен тумор на мозъка"}
{"url": "https://www.24chasa.bg/novini/article/6346306", "text": "Убиецът на красивата студентка Виола Стефан Станев е наръгал съкилийника си с химикалка в окото. Бруталният инцидент се е разиграл преди около една седмица, разкриват от прокуратурата, цитирани от \"Телеграф\". Новината потвърждават и служители от ареста на бул. „Г. М. Димитров“, където е настанен Станев. Той беше задържан в края на миналия месец, само ден след като закла приятелката си, опита да й отреже главата, а накрая метна одеяло и плюшена играчка върху трупа й. „Станев неистово се опитва да се изкара невменяем, а той просто е един обикновен наркоман, който разбира всяко свое действие. Явно, за да засили това внушение, преди седмица започна да буйства жестоко“, разказват служители на ареста. По думите им убиецът първо се скарал със съкилийника си, след което взел химикалка и я забил в окото му. Мъжът буквално припаднал от болка и бил откаран в болница. Все още не е ясно дали ще загуби зрението си.", "date": "20.07.2017 07:44", "title": "Убиецът на Виола наръгал съкилийник с химикал в окото"}
{"url": "https://www.24chasa.bg/novini/article/6346315", "text": "Земетресение с магнитуд 5,6 бе регистрирано тази сутрин на източното, тихоокеанско крайбрежие на Япония край главния японски остров Хоншу, предаде ТАСС, цитирайки Националното метеорологично управление на страната. Според Асошиейтед прес магнитудът е бил 5,8 по данни на Тихоокеанския център за предупреждения за цунами. Епицентърът е бил на дълбочина 40 км под дъното на океана край брега на провинция Фукушима. Трусът е бил усетен в общо 17 префектури, включително съседните Мияги и Ибараги, а също и в Токио, предава БТА. Засега няма информация за пострадали и разрушения. Не са възникнали проблемни ситуации и в авариралата през 2011 г. японска АЕЦ \"Фукушима-1\". Не е обявявана заплаха от цунами. Не е спирано и движението на транспорта в Япония.", "date": "20.07.2017 07:54", "title": "Силно земетресение близо до авариралата атомна централа в Япония (Обновена)"}
{"url": "https://www.24chasa.bg/novini/article/6346316", "text": "Рибен ресторант   пренася в приказния свят на Ърнест Хемингуей. Открит е през Май край езерото Ариана в Борисовата градина в София. Менюто му предлага богат асортимент от рибни ястия, около 20 различни видове риба и морски изкушения като калмари, откоподи, скариди, миди. Заведението може да посрещне около 150 човека, а всичко, което излиза от кухнята, се приготвя на място. Така е и в другите два едноименни ресторанта от веригата. Дори зеленчуците се обработват там, като картофите например - белят се и се режат на място. Освен това - всеки, който реши, може да си вземе готова риба за вкъщи. Това е едно от малкото места, в които може да се намери непозната за българския пазар риба - океанският лефер или т.нар. саворин. Тя е почти без кости, има само една и е с много месо. Цената й е добра и е изключително вкусна. Собствениците са рибари, откриват я случайно и я налагат успешно на пазара вече трета година. - Имах бизнес, но в съвсем друга област - имах изобретение, интелектуален продукт. Влязох в бизнеса преди 4 години, когато открихме първия ресторант в кв. Младост. Съвсем спонтаннно, аз съм рибар. Така се роди идеята да отворим - да съчетаем полезното с приятното. Вторият бе отворен през миналата година край стената на езерото Панчарево. - Страстта към риболова ме насочи. Идеята се роди от самосебе си, тъй като аз съм кулинар. Обучавам готвачите, които започват при нас. Самоук съм. Страстта към готвенето имам от детските си години. Хубавото при нас е, че в трите ресторанта се готви по един и същи начин на еднакви уреди. Отивайки в което и да е заведение, няма как да направите разлика във вкуса. Ние се стремим да готвим като за вкъщи. Възможно е да се осигурява прясна риба у нас и ние точно това правим всеки ден. Фирми като \"МЕТРО\" ни помагат в това. - Научих, че в България се прави бизнес тежко. За да си успешен предприемач е необходимо да си уникален, да си професионалист и да си всеотдаен. Нашият успех се дължи на това - човек трябва да е всеотдаен. В първия си ресторант започвах работа сутрин, прибирах се през нощта. Така в продължение на година - всеки ден, без почивен ден, защото упоритият труд се възнаграждава! - Първият ни обект беше отворен почти на връх Никулден - на 4 декември. Никой не ни познаваше, зимата и пролетта бяха много тежки. Беше много студено, а и знаете, през студеният сезон се консумира по-малко риба. Усилията, която положихме, бяха неимоверни. Тогава бях готвач, нямах човек, който да върши тази работа. Всичко се правеше от мен. Стискахме зъби, не се отказахме и резултатът е налице. С търпение, усилия и добри рецепти, вкусната ни храна се наложи. Оказа се, че това, което сме измислили, работи и хората го търсят. При нас цена - качество са добре балансирани. Това, което предлагаме, е по джоба на всеки. Има много рибни ресторанти, които са добри, но предлагат неща на по-различна цена от нашата. Знаем, че цената има голямо значение, затова работим с ниска печалба, за да могат повече хора да опитат деликатесите. Ние приветстваме всички клиенти. Всеки е добре дошъл и след разходка в парка. - Основният проблем в България, знаете, е с недостига на кадри. Заплатите са ниски, но ние се опитваме по всякакъв начин да поощряваме работниците си. Осигуряваме им безплатно обучение в зависимост от длъжността - сервитьор, готвач, продавач-консултант. Работим с тях непрекъснато. Ние сме всеки ден в заведенията, всяка сутрин имаме оперативки, обсъждаме проблемите от предния ден. Засега колективът ни е сплотен. - Заплащането е важно, но в основата е отношението. Имаме хора, които са назначени от първите години и до ден днешен са с нас. На тях им харесва отношението на ръководството. Екипът вижда това, което получава от наша страна - разбиране. Аз съм бил на тяхно място две години и знам какво мен би ме отказало и какво би ме мотивирало. Благодарение на нашия опит, смятам, че подхождаме по правилния начин. - Надявам се догодина да отворим още един ресторант. С това темпо, с което се движим, се надявам, че след 5 години ще имам още нови обекти. Бих искал да изградя успешен и сплотен екип, на който мога да разчитам. Такова е виждането и стремежът ми.", "date": "20.07.2017 07:55", "title": "На пъпа на София: Богат рибен асортимент на добра цена"}
{"url": "https://www.24chasa.bg/novini/article/6346321", "text": "Ремонтните дейности по Националния двоерец на културата са завършени на 60%, до края на годината ще бъде завършен. Това обяви министърът на културата Боил Банов в ефира на Би Ти Ви.  Той обясни, че по договор датата е 30 септември, но технологично не може да бъде спазена.  Има забавяне по подготовка на НДК за председателството, но не е фатално, каза той.  Банов обяви, че  Пълна проверка и инвентаризация. На въпроса дали има нещо нередно, той отговори: „Намираме много неща“ Изпълнителният директор има своя логика защо е разходил някои средства. Принципалът Томислав Дончев няма отношение като принципал. Не са разходвани по основната дейност. Банов обяви, че би го върнал на работа, но това зависи от резултатите от проверката.", "date": "20.07.2017 08:01", "title": "Боил Банов: Ремонтът на НДК е готов на 60%, до края на годината приключва"}
{"url": "https://www.24chasa.bg/novini/article/6346327", "text": "Британският министър на външните работи Борис Джонсън пристигна в Япония, за да проведе преговори в областта на сигурността и търговията, предава ABC News, цитирана от Фокус. От японското Министерство на външните работи уточниха, че Джонсън ще се срещне със своя японски колега Фумио Кишида в петък, за да обсъдят засилването на сътрудничеството в сферата на сигурността. Очаква се ракетната заплаха от Северна Корея и Брекзит да бъдат сред дискутираните теми.", "date": "20.07.2017 08:14", "title": "Борис Джонсън пристигна на посещение в Япония"}
{"url": "https://www.24chasa.bg/novini/article/6346330", "text": "Властите в Гърция са регистрирали нови 27 нарушения на въздушното пространство на страната от самолети на турските военновъздушни сили, съобщава в. \"Нафтемборики\". Нарушенията са станали над острови в североизточната и централна част на Егейско море и в района на зоната за полетна информация над Атина, предава БТА. Два от турските изтребители са били въоръжени. Нарушителите са били прехванати от гръцката бойна авиация.", "date": "20.07.2017 08:17", "title": "Множество турски нарушения на гръцкото въздушно пространство"}
{"url": "https://www.24chasa.bg/novini/article/6346272", "text": "В сряда италиански съд отказа искането за освобождаване от затвора на боса на мафията Салваторе „Тото“ Риина във връзка с неговата болест, предава АФП. Съдът в северния град Болоня постанови, че „Тото“ Риина няма да получи по-добро лечение извън затвора, предава Фокус. \"Тото\", който е на 86 г., излежава доживотна присъда от 1993 г. Смята се, че той е отговорен за смъртта на повече от 150 души.", "date": "20.07.2017 06:58", "title": "Италиански съд отказа да освободи боса на мафията Салваторе Риина"}
{"url": "https://www.24chasa.bg/novini/article/6346275", "text": "След три дни преговори за Брекзит все още не е постигнат никакъв пробив, заявиха високопоставени служители в сряда вечерта, пише вестник The Times. Британският министър по въпросите за Брекзит Дейвид Дейвис в четвъртък ще се върне в Брюксел, за да се срещне с главния преговарящ от страна на Европейския съюз Мишел Барние. Миналата нощ имаше недоволство заради липсата на прогрес по въпросите за правата на гражданите и законопроекта за излизането на Великобритания от блока. Източниците подчертаха, че и двете страни са постигнали „по-добро разбиране“ на своите позиции, но сключването на споразумение все още е далеч, предава Фокус. Разговорите в сряда са били фокусирани върху правата на гражданите. Сесията е протекла по-гладко в сравнение с дискусиите относно законопроекта за Брекзит. Въпреки това разногласията остават по въпросите за това на кого, как и откога ще бъдат предоставени права за пребиване. Ако Великобритания напусне Европейския съюз без сделка, това ще има „широко обхватен, разрушителен и дълбок“ ефект върху британската икономическа и правна система, пише вестник The Guardian. Дори след като консерваторите загубиха парламентарното си мнозинство след изборите, министър-председателят Тереза Мей поиска от обществото подкрепа за това тя да продължи да се придържа към мантрата: „никаква сделка е по-добре от лоша сделка“. Но доклад за „Променящата се Европа“, който събира експерти от областта на политиката, правото и икономиката, показва, че ако Лондон напусне през 2019 г. без споразумение, това ще засегне всички сфери от ядрената индустрия до сигурността на договорите. „Нашите изследвания показват, че хаотичен Брекзит, поне в краткосрочен план, ще породи политическа криза, юридически безпорядък и икономическо бедствие. Този доклад ясно посочва, че „липсата на сделка“ е изход, който британското правителство трябва да се бори да избегне“, коментира Ананд Менон, преподавател в „Кингс Колидж“ в Лондон. Докладът разглежда четири сценария, при които не се сключва сделка. При единия изтича времето, т. е. двугодишният период на преговори, който започна да тече, след като Мей задейства член 50 в края на март. При втория вариант става дума за предварителен Брекзит, като при него Великобритания напуска преговорите преди 2019г. Третият сценарий разглежда възможността, при която се постига сделка за Брекзит, но не и споразумение за свободна търговия. И последният вариант е така нареченият „хаотичен Брекзит“, който е най-неблагоприятният от всички. При него не се постига никаква сделка дори по въпросите за напускането на блока.", "date": "20.07.2017 07:09", "title": "След три дни преговори няма пробив по въпросите за Брекзит"}
{"url": "https://www.24chasa.bg/novini/article/6346285", "text": "Първото дете в света, на което бяха присадени две ръце, може да се храни, да пише и да се облича 18 месеца след хирургичната операция, увериха лекари, цитирани от Франс прес. Става въпрос за първата равносметка за тази трансплантация, извършена през юли 2015 г. от 40 лекари в САЩ. Хирургичната интервенция продължи 10 часа и бе последвана от няколкомесечна терапия и психологична подкрепа. През въпросните 18 месеца американчето Зион Харви, което днес е на 10 години, преживя трудни мигове, свързани с агресивно лечение срещу отхвърлянията на присадките и с усилия да му се помоге да си служи с новите две ръце, отбелязват лекарите, предава БТА След края на този период той може да пише, да се храни и да се облича сам. \"Изследването ни показва, че трансплантацията на ръце е възможна, когато е грижливо подготвена и подкрепена от екип от хирурзи, специалисти по присажданията, терапевти, психолози, социални работници - заяви Сандра Амарал от Педиатрията във Филаделфия, където е извършена операцията. - 18 месеца след трансплантацията детето е по-независимо, може да извършва ежедневните дейности и що се отнася до ползването на присадените две ръце, продължава да постига напредък с помощта на терапевти и чрез психосоциална подкрепа.\" Резултатите от изследването са публикувани в сп. \"Лансет\".", "date": "20.07.2017 07:24", "title": "Първата трансплантация на две ръце на дете е успешна (Видео)"}
{"url": "https://www.24chasa.bg/novini/article/6346292", "text": "Повече от 40 хил. цивилни са били убити при битката за освобождаването на Мосул от терористичната групировка „Ислямска държава“, показват доклади на разузнавателните служби, пише британският вестник \"Индипендънт\". „Според кюрдското разузнаване над 40 хил. цивилни са били убити в резултат на огневата мощ, използвана срещу тях, особено от страна на федералната полиция, „Ислямска държава“ и при въздушните удари“, заяви Хошияр Зебари, доскоро министър на финансите. Той уточни, че вероятно много от телата на загиналите „все още са под развалините“, предава Фокус. Посоченият от Зебари брой на цивилните жертви след деветмесечната обсада е значително по-голям от този, представян в предишни доклади. Но разузнавателните служби на кюрдското регионално правителство са известни с изключителната си прецизност и с добрата си информираност.", "date": "20.07.2017 07:28", "title": "Над 40 хил. цивилни са загинали при битката за освобождаването на Мосул"}
{"url": "https://www.24chasa.bg/novini/article/6346340", "text": "\"Няма хора, които да са спрели да окажат помощ на пострадалите, но призовавам хора, които са минали покрай инцидента, да се обадят и да ни разкажат какво са видели, за да ни дадат повече яснота. Не мога да коментирам дали има камери, които са заснели какво е станало\". Това разказа за   Старши комисар Атанас Илков, директор на полицията в Пловдив за инцидента, при който  . Двама братя, единият от които криминално проявен, пребили двойката на магистралата заради засичане.  57-годишният Цветан Петров от София е с богато криминално минало заради нанасяне на телесни повреди и към момента е задържан, а брат му Петър Петров е в \"Пирогов\" със счупена челюст, предстои да бъде опериран. Потърпевшият мъж е крещял \"Недейте да пипате момичето, бременно е\". \"Единият автомобил е със софийска регистрация, а другият с бургаска. Единият от автомобилите принудително спира другия и възниква спречкване, което прераства в сбиване и довежда до настаняването в болнично заведение на един от пътниците в бургаския автомобил. Състоянието на момичето е добро, след прегледа в болницата, тя беше освободена и с нейния приятел дадоха обяснения в полицията във връзка с инцидента\", каза той. \"Причината е изяснявана в момента в детайли. Основната причина е движението в активната лента на автомагистралата, което довежда до принудителното спиране на автомобилите. Може би не е засичане, а просто единият не е успял веднага да му даде път заради колона в съседната лента\", каза още комисар Илков \"След сбиването нападателите се оттеглят в посока София. Ние знаехме с кой автомобил пътуват и действията ни доведоха до задържането им на входа на София. Не са оказали съпротива при задържането\", добави той.", "date": "20.07.2017 08:33", "title": "Никой не спрял да помогне на пребитите мъж и бременна жена на АМ \"Тракия\""}
{"url": "https://www.24chasa.bg/novini/article/6346351", "text": "Ротвайлери разкъсали малко кученце на метри от Борисовата градина в центъра на София. \"Всичко стана много бързо. Кученцето умря в ръцете ми\", каза собственичката Оля за  . Стопанката на кучетата-убийци има общо два ротвайлера, две немски овчарки и един пинчер. Нейни съседи разказаха, че жената често ги разхожда без каишка и намордник, а самите кучета са много агресивни и често нападат. Столична община е започнала проверка на случая.", "date": "20.07.2017 08:45", "title": "Ротвайлери разкъсали кученце до Борисовата градина в София (Видео)"}
{"url": "https://www.24chasa.bg/novini/article/6346355", "text": "Днес ще бъде извършена ексхумацията на брилянтния художник сюрреалист Салвадор Дали съгласно съдебното решение, взето в полза на жена, твърдяща, че е негова дъщеря. За да се докаже истинността на твърденията се наложи тленните останки на Дали, който е погребан в родния си град Фигерас, да бъдат изровени и изследвани, предава Нова телевизи. Това обаче няма да е лека задача, предвид факта, че гробът на художника се помещава в театър-музея \"Салвадор Дали\", създаден от него през 1983 година. Там тялото на артиста е зазидано в пода на една от стаите на сградата под каменна плоча, тежаща близо 1 тон. В допълнение, самото здание е вписано в регистъра на сградите с национално културно значение и за да се извършва ремонтната дейност по нея се изискват множество удостоверения от страната. Въпреки това обаче от кметството на Фигерас решиха да си затворят очите и да позволят ексхумацията на легендарния артист.. Много хора обаче не вярват на тази теория, тъй като в момента Абел се намира в тежко финансово състояние. А ако ДНК-теста докаже, че има връзка между двамата, то Абел ще получи правото да вземе фамилията му, авторските му права, а с това и 25% от стойността на наследството му. По непотвърдени оценки, става дума за сума в размер на 300 млн. долара, уточнява БГНЕС.", "date": "20.07.2017 08:51", "title": "Ексхумират тялото на Салвадор Дали днес"}
{"url": "https://www.24chasa.bg/novini/article/6347801", "text": "Русия заплаши Полша, че решението за разрушаване на съветските военни паметници няма да остане без последствия и Москва ще отвърне на удара. Какъв точно ще е отговорът, все още не е ясно. На заседание на Съвета на Руската федерация сенаторът Сергей Беляев предложил да бъде забранено на полските политици, гласували за законопроекта, да бъдат допускани на руска територия. “Не е необходимо да изразяваме само възмущението си, трябва да приемем ответни мерки”, каза шефката на Съвета на федерацията Валентина Матвиенко. Скандалът избухна, след като полският президент Анджей Дуда подписа поправката в закона, приета от Сейма, за забрана на пропагандата на комунизма и други тоталитарни режими и разрешаваща премахването на паметниците и мемориалите от съветско време. По силата на тази поправка се очаква да бъдат премахнати най-малко 230 паметника, свързани с Червената армия. Москва напомни, че за освобождението на Полша от нацистите са дали живота си 600 000 руски войници. Външното министерство в Москва нарече полското решение “позорна гавра със загиналите”. Представителят на международния съвет към президента Путин Богдан Безпалко посочи, че ответните мерки може да засегнат от хуманитарната до военната област. Според Варшава обаче законът изобщо няма за цел да оскверни местата, на които са погребани загиналите съветски войници, а се отнася само до символичните мемориали. ", "date": "20.07.2017 21:50", "title": "Русия заплаши Полша за рушене на паметници"}
{"url": "https://www.24chasa.bg/novini/article/6347938", "text": "Бургаският окръжен съд е пуснал под домашен арест  . Това се е случило на 18 юли в пълна тишина - никой не е разбрал за определението на новата мярка за неотклонение. За това се разбра днес, след като пак Бургаският окръжен съд е разрешил да се промени адресът, на който да се изтърпява домашният арест по искане на адвоката на Сундберг. Съдия Светлин Иванов е разрешил вместо в София, шведът да бъде затворен в студио в апартхотел в Слънчев бряг. Управителят обаче отказал да го приеме. Същото се случило и в други хотели, в които пробвали. Тогава адвокатът на шведа го отвел в неизвестна посока. Сега никой не знае къде е Сундберг. Възможно е той бързо да изчезне от България, опасяват се запознати с практиките на нашето правосъдие. Съдът в Несебър остави Сундберг в ареста на 15 юни. Днес там бяха много изненадани от решението на окръжния съд. По-късно шведът все пак е бил настанен в хотел, но не е ясно кой, научи \"24 часа\".", "date": "20.07.2017 21:25", "title": "Съдът тихомълком пусна под домашен арест шведа, ритнал камериерка (Видео)"}
{"url": "https://www.24chasa.bg/novini/article/6347725", "text": "6 месеца ходене по мъки в болниците и травми за цял живот е равносметката за български турчин, който продава гевреци около столичната джамия “Баня Башъ”. Той е пребит по погрешка, защото заприличал на арабин на трима млади мъже, които прочиствали центъра на София от чужденци. 4 г. след побоя делото още е на първа инстанция, а обвинения за ксенофобия срещу подсъдимите няма. През 2013 г. Георги Димитров-Метин (29 г.) живее с любимата си Минка Михайлова в мазето на хостел “Вени” на столичната ул. “Цар Самуил”. Двамата нямат брак. Метин издържа себе си, Минка и дъщеря ѝ Преслава, която е ученичка, като продава гевреци. За да си намери работата, мъжът моли за помощ чичо си - бившия вече депутат от ДПС Щерю Щерев. На 9 ноември 2013 г. около 20 ч Метин се прибира към хостел “Вени”, който през последните години се е превърнал в приют за мигранти. На ъгъла на ул. “Цар Самуил” и “Пиротска” среща по случайност трима млади мъже, родени след 1980 г. - Момчил Милчов, Джоно Младенов и Иво Тилков. Те са заедно през целия ден, обядват в ресторант на Женския пазар, пият и алкохол. Бият го с ръце, ритат го в главата. Тилков го удря и с телескопична палка. Метин се отбранява, но пада безпомощен на тротоара и нападателите продължават да го бият, пише в обвинителния акт прокурор Детелина Йотова. Пряк очевидец на кървавата разпра става жена на име Адела Димитрова. “Чаках приятеля си, той работеше в хотел “Света София”. Метин когато тримата подсъдими го нападнаха”, разказва пред Софийския градски съд Адела. Тя изкрещява на биячите да спрат. Те се отдръпват, но след малко се връщат. “Мастио, ела тук, защо се криеш”, викат те на Адела, която тича към “Света София” и набира тел. 112. Агресията на тримата не стихва и те започват да блъскат по вратата на хотела. През това време по ул. “Пиротска” минава мъж на път за работа. Забелязва, че Метин лежи в локва кръв и хърка, и звъни на МВР. обръщат се към него подсъдимите. Той също бяга към бул. “Христо Ботев”, съзира патрулка и разказва за случилото си. Според свидетелите полицията хваща 2-ма от биячите на бул. “Тодор Александров”. Медицинските експертизи по делото показват, че Метин има тежка черепно-мозъчна и лицева травма, контузии по челото, кръвоизлив в мозъка и счупване на носа. Приет е във ВМА, лежи там 6 месеца. Освен чичо му Щерю Щерев “Вечеряхме с моята Преслава, която бе на 9 г. Чуваше се шум в самия хостел. Викаше се, крещеше се, имаше шутове. Викаха на хазаина ни Матей: “Ти не защитавай арабите, те бият барманки и магазинерки”, обяснява пред съда Минка. 7 дни преди Метин да падне пребит в центъра на София, алжирецът Салахедин бин Аладин нахлува в магазин за цигари и алкохол на ул. “Пиротска” и напада в гръб продавачката Виктория Христова (20 г.). Наръгва 10 пъти с нож момичето в гърдите, шията и ръцете. Краде около 300 лв. оборот и духва в Гърция. През 2015 г. Аладин е осъден окончателно на 13 г. и 4 месеца затвор от Върховния касационен съд. Срещу алжиреца течеше и друго дело за опит за убийство на момче пред Централните хали в София. Случаят “Аладин” отключи силни настроения срещу чужденците и бежанците, които прераснаха в ксенофобски атаки срещу невинни. След побоя на Метин тогавашният главен секретар на МВР Светлозар Лазаров казва, че Милчов, Младенов и Тилков са скинари.   Един от тях при арестите признава: “Май нещо сбъркахме човека...” През 2014 г. прокурор Детелина Йотова изправя пред съда биячите за опит за убийство по хулигански подбуди. Твърди, че престъплението е останало недовършено заради светкавичната реакция на Бърза помощ. Според юристи при побои с расистки или ксенофобски подбуди прокуратурата предпочита да ги квалифицира като хулигански. Причината - а наказанието не се променя. Три години след старта на делото то започва наново, тъй като съдебен заседател се оттегля по болест. На 10 февруари начало на процеса дава изцяло нов състав на Софийския градски съд, чийто председател е съдия Димитрина Ангелова. Джоно Младенов е роден през 1987 г. Към момента той работи като товарач мотокарист в фирма “Полиграфснаб”. На месец получава 735 лв. За да го пуснат от ареста, сестра му тегли бърз кредит от 15 хил. лв., колкото е гаранцията му. Глобяван е с 500 лв. от районния съд в Костинброд за повреда на чужда вещ. Момчил Милчов е на 33 г. и е барман. Живее в столичния кв. “Лозенец”. Наскоро става баща на момче. Междувременно се записва да учи висше образование. Иво Тилков вади парите си като консултант в “Евростар ресторантс”. Той е на 32 г. Тримата подсъдими са на свобода срещу гаранции от 5 до 8 хил. лв. След побоя сочи вещо лице. “Няма деменция. Има амнезия за ретрофакти от действителността. Въпреки това може да участва в наказателния процес”, гласи още експертизата. Метин и адвокатите му Калина Славкова и Лидия Георгиева искат 200 хил. лв. обезщетение от подсъдимите за кръвопролитието. Минка Михайлова най-тежко преживява случилото се. “Видях на земята да лежи човек. Гледам - около него количката, дето носеше гевреците. Имаше синджир, с който връзват кучетата, и много кръв. Не ми даваха да приближа... В болницата се надвесих над него и му казах: “Метине, аз съм жената ти Минка”. Той се усмихна”, казва тя пред магистратите. За да се възстанови по-бързо, роднините на Метин викат лекар от Германия. Минка разказва, че вече 7 г. живее с него по хостели в София. През годините той имал проблеми с нервите. “Посягал ми е, бил ми е шамари. Скачал е на бой и на майка си”, откровена е жената. Но вече бил спокоен. Метин е жертва и на друг побой. Според негови близки през 2011 г. Тогава Волен Сидеров и депутати поведоха протест срещу високоговорителите на мюсюлманския храм. Митингът прекъсна петъчната молитва на вярващите, а националисти започнаха да хвърлят камъни по мюсюлманите. Разследването в прокуратурата по този случай пропадна. Оттогава обаче Метин започва да заеква от силния стрес, твърдят приятели на младия мъж. Писмо до главния прокурор Сотир Цацаров е изпратила жената на Георги Димитров-Метин Минка, в което съобщава, че близките ѝ живеят под страх. “От 1 месец различни хора преследват семейството ми. Понякога са с черни коли, а друг път пеша. Те са въоръжени. Живеехме в кв. “Орландовци”, преместихме се в хостел на ул. “Княз Борис I”, но и там ни намериха”, казва в писмото Минка. Жената разказва, че малолетната й дъщеря Преслава не искала да ходи сама на училище. Страхувала се, че може да бъде причакана от някого и пребита. Засега информация за проверката на сигнала не е съобщавана от прокуратурата и МВР.", "date": "20.07.2017 21:30", "title": "Младежи пребиват племенник  на бивш депутат, мислят го за бежанец"}
{"url": "https://www.24chasa.bg/novini/article/6347961", "text": "Катар обвини днес Обединените арабски емирства, че са извършили хакването на официалната му информационна агенция, което предизвика продължаващата от месец и половина тежка криза в района на Персийския залив, съобщава Франс прес, цитирана от БТА.  На 5 юни Саудитска Арабия, ОАЕ, Бахрейн и Египет скъсаха дипломатическите си отношения с Катар, като го обвиниха в подкрепа за терористични групировки и сближаване с Иран. Хакването на сайта на агенция КНА е извършено \"от два сайта, базирани в ОАЕ\", заяви председателят на анкетната комисия генерал Мохамед ал Муханади на пресконференция в Доха. \"Хакерът е поел контрола над мрежата на агенцията, откраднал е акаунтите от сайта й и е пуснал онлайн лъжливи информации\", добави той. Заместник-директорът на отдела за компютърна сигурност на Катар Отман Салем ал Хмуд обясни, че \"едно лице и проникнало в мрежата на агенцията и е споделило информацията с друго лице през Скайп, използвайки айФон\". След това хакерът е поел контрола над агенция КНА. Резултатите от разследването и доказателствата са предадени на генералната прокуратура за предприемане на необходимите мерки, заяви председателят на комисията без повече подробности. През юни генералният прокурор на Катар обвини \"съседни страни\", които не назова, че са отговорни за кибератаката, предизвикала дипломатическата криза в Залива. Властите на Катар заявиха, че са жертви на хакери, които са публикували в сайта на информационната агенция неверни изказвания, приписани на емира шейх Тамим бин Хамад Ал Тани. Тези спорни изказвания бяха в разрез с регионалния консенсус по редица деликатни теми, по-специално за Иран, който в новината бе описан като стратегически съюзник. Те съдържаха и отрицателни коментари за отношенията между администрацията на Тръмп и Катар, който всъщност е близък съюзник на САЩ. Катар заяви, че в разследването му помага ФБР. Според американската телевизия Си Ен Ен кибератаката е дело на руски хакери. Москва отрече.", "date": "20.07.2017 21:33", "title": "Катар обвини ОАЕ за кибератаката, предизвикала кризата в Залива"}
{"url": "https://www.24chasa.bg/novini/article/6347607", "text": "\"Парламентарната група на БСП ще предложи собствена концепция за борба с корупцията през септември.\" Това каза лидерът на БСП Корнелия Нинова след среща с президента Румен Радев на \"Дондуков 2\". \"Представих нашата позиция, че ние не одобряваме този закон и няма да го подкрепим\", заяви Нинова. В началото на мандата ГЕРБ внесе свое предложение, редакция на антикорупционния закон на Меглена Кунева, който бе отхвърлен от миналото правителство. Според нея управляващите предлагат единен орган, който просто обединява съществуващите структури, без да променя ситуацията, като единствено ще позволи на управляващите в момента да си довършат мандата. \"И органите и хората, които години наред през целия преход не са се справили с проблема с корупцията, остават същите. Това не е борба с корупцията, това е имитация\", каза още соцлидерката. На следващият Консултативен съвет за национална сигурност ще се засегне темата борба с корупцията и бедността. Най-вероятно той ще се състои в средата на септември, коментира още Нинова. \"Решенията на предишния консултативен съвет не са изпълнени, а сроковете минаха. Правителството не представи плана за попълването на армията и министерството на вътрешните работи, очакванията на полицаите са абсолютно основателни дори за тези битови неща като униформи, дрехи и обувки, но най-вече. Решенията на кансултативния съвет не бяха изпълнени така, както бяха взети\", зави Нинова. От парламентарната група на БСП ще поставят въпроса какво прави правителството в изпълнение на решенията на президента взети през май. Освен неизпълненията на решенията на Консултативния съвет и антикорупционния закон, Нинова и Радев са обсъдили и въпроса за продажбата на земеделски земи на чужденци. \"Потърсих институционалното мнение на президента за отпадането на ограничението за купуване на земеделски земи - той подкрепи това, което правим. Трябва да намерим обединение, институционално и политическо и българско, за да не допуснем свободната продажба на българска земеделска земя на чужденци\", каза още шефката на червените. Държавният глава изказал мнение, че трябва да се потърси вариант с всички парламентарни групи, чрез евродепутатите и правителството, какъв е начинът, по който ще се ограничи свободната продажба на българска земеделска земя на чужденци без да се нарушават евроизискванията. Соцлидерката обяви, че с лидерите на останалите партии ще работят по въпроса, през следващите два месеца, дори и при факта, че август е почивен за народните представители. На въпрос дали Нинова и Радев са коментирали договора за добросъседство с Македония, който предстои да се сключи, тя бе категорична, че не са, защото не е било въпрос на разговора. Оценката, която тя даде за работата на парламента пред журналисти бе 2+, а причината е, че работата започнала късно, правителството нямало законопроекти както и мнозинството. \"Нашите стояха и не се разглеждаха, а буквално половината си беше загубено време, а през останалото време гледахме лобистки закони. Закона за концесиите, върнат от президента, вкаран отново по същия начин, абсолютен лобизъм\", коментира още соцлидерката и обяви, че законът за концесиите раздава националните богатства на вечните концесии, а сега и с продажбата на земеделските земи не остава националнобогатство. Следващата седмица, преди почивката на парламента от БСП ще дадат отчет за свършеното от партията и отчет на всеки един от депутатите и.", "date": "20.07.2017 21:35", "title": "БСП със свое предложение за антикорупционния закон през септември (Обзор)"}
{"url": "https://www.24chasa.bg/novini/article/6347969", "text": "Съдът в Мадрид задържа президента на Испанската кралска футболна федерация Анхел Мария Виляр под стража без право на гаранция във връзка с разследване за корупция, съобщава AFP, цитирана от \"Фокус\".  Във вторник сутринта полицията обискира офиса на федерацията. По време на обиските бяха задържани 10 души, в това число 67-годишния Виляр, неговия син Горка и вицепрезидента Хуан Пардон. Тримата са обвинени в разхищение на 45 млн. евро.", "date": "20.07.2017 21:41", "title": "Задържаха за постоянно президентът на Испанската футболна федерация"}
{"url": "https://www.24chasa.bg/novini/article/6347973", "text": "Американският сенатор-републиканец от щата Аризона Джон Маккейн заяви, че скоро ще се завърне във Вашингтон, въпреки  , съобщава Ройтерс, цитирана от \"Фокус\". „Дълбоко оценявам отдадената подкрепа. Ще се завърна“, заяви МакКейн на своя профил в социалната мрежа „Туитър“. От дома си в Аризона МакКейн ще стои на телефона, за да бъде в течение на най-новите въпроси, обсъждани в Сената. „Той ми звъня три пъти тази сутрин“, заяви сенаторът-републиканец Линдзи Греъм от Южна Каролина. Той посочи, че МакКейн е искал да обсъди здравната реформа и проектозакони, свързани с отбраната.", "date": "20.07.2017 21:47", "title": "Сенатор Джон МакКейн: Ще се преборя с рака и ще се върна в политиката"}
{"url": "https://www.24chasa.bg/novini/article/6347693", "text": "“Аз съм кмет, доктор, полицай, пъдар и единствен жител. Това ни е Червеният площад - т.е. центърът, тук надолу ни е околовръстното. На светофара вляво да не ходите, че ще се озовете в Гърция.” Това разказва с усмивка единственият жител на родопското село Гоздевица Юсеин Хаджиев. Той се опитва с шеги да опише изчезващото му село, до което може да стигнат само магарета и джипове 4x4. Къщите пустеят, на олющените от времето врати висят огромни катинари, а прозорците са облепени с пожълтели вестници. Всички дворове са обрасли с бурени, а пътеките до самите къщи са се заличили. Селото се намира в подножието на високия връх Ком до границата с Гърция. По сметките на бай Юсеин в най-добрите времена в селото обработвали към 600 до 700 декара земи и ливади. Овцете били 3 сюрии с по над 300 глави. Селото е на 3 км от село Арда и на километър от Гудевица. Преди близо 400 г. е имало двама братя - Гудьо и Гоздьо. По предание в района минал еничарски корпус. Хората в Гоздевица ги потурчват, докато през това време Гудьо е бил на Беломорието заедно със сина на Гоздьо Манол. Гоздьо приема исляма, Гудьо остава християнин, а синът на Гоздьо - Манол, отива в Чокманово и също не си сменя вярата. Така, макар и на километър разстояние, в Гоздевица живеели мюсюлмани, а в Гудевица - хpиcтияни, но и там са останали 10-ина души. “Като имаше хора, жителите на двете махали се обръщахме помежду си с “амуджа” - братовчед. Никога не е имало спорове, живеехме в сговор и разбирателство”, казва дядото. Пазителят на Гоздевица - бай Юсеин, гледа няколко овце и не иска да напуска селцето, въпреки че има къде да отиде. Казва, че при бурни времена все е оцелявало - като паднала границата при фашистите, тичали с контрабандна стока към Беломорието, при колективизацията само половината се включили, но при масовизацията всички влезли в текезесето, пък тогава взели, та го разтурили. Селото се прехранвало с тютюн, а през прехода и с картофи Бай Юсеин и още трима роднини изкарвали и по 20 тона картофи от 15 декара, но с вноса на полските картофи това секнало. Върнали земите и в селото се карали няколко години за имотни граници, докато един по един угасвали. “Сега зарязват къщи, камо ли имот и нива”, страда старецът, който е вдовец от 17 г. Дядото слиза с мулето си до село Арда веднъж в седмицата да се снабди с хляб и други храни. “Всички села наоколо ги чака съдбата на Гоздевица, защото няма поминък в планината. Че то и село Лъгът, родното село на Валя Балканска, си заминава, останали са 6-7 души, на възраст като мен”, казва бай Юсеин и сочи хълма, където се е родила певицата. “Сложихме вече бариера на селото. Последният жител - Мехмед Дженаваров, умря преди месец-два. За него казваха, че с нрава си и добротата е половин село”, твърди Младен Селински от Кошница. Заличеното заедно със смъртта на Мехмед село Милково е на километър и половина на склона на река Арда. “Бяха 4-5 стари хора, един по един си заминаха за около 2 г., сега всички къщи са заключени и се рушат”, тъгува 65-годишният Селински. Въпреки че е на няколко километра от едно от най-живите селища в Смолянска област - Смилян, от над 50 души сега остава без жители. За - има няма - 20 г освен него без обитатели остават Баблон, махалите Халевина, Марино, Черниево. Те не са били със статут на села и дори ги няма в масивите на Националния статистически институт, но броят на хората и къщите в тях е сходен с този в Милково. Малко по-надолу по реката край Рудозем - в село Дъбова също живее един човек - Басри. Той работи във фабриката за флотация на руда в Рудозем. От махалата си до града пътува с джип, тъй като никой не поддържа пътя. Снабдява се с храна от квартален магазин в южната част на Рудозем. “Не ща и да чуя да разказвам. Сам съм високо в махалата, може някой да ми направи нещо, като знае, че съм единствен”, казва Басри. По двама души има в Тешел, Долие, Рустан, Димово и Чучур. С по трима обитатели са останали селата Кукувица, Надарци и Потока. С по бройка за белот са Крушев дол, Добрева череша и Сърнино. С петима жители са селата Стайчин дол, Бреза, Заевите и Ухловица. С по 6-има са Планинско, Боево, Хасовица, Черешките и Студенец, сочи статистиката. Като цяло е внушителна цифрата на селата, в които в Смолянска област вече живеят под 50 души - 87, като в 34 села жителите са до 10 души. Във всяко от тях преди около 15 г. е имало по над 50 жители. Около 500 са изоставените къщи в тези селища. Поне половината от тях са пред срутване, тъй като стопаните им отдавна са се заселили в по-големи селища или градове. Към рушащите се къщи няма интерес от купувачи. Никой не иска да купува имот в отдалечените селища. Две от тях имаха шанс да се съживят, но претърпяха провал. В Чамла бизнесмен изкупи 627 декара от изоставеното село. То е било най-високото населено място в България на 1600 м. Обезлюдено е от края на 80-те години. Хора на бизнесмена, които купували земя в района, не споменали какви са намеренията на собственика. Според местните щял да прави вилно селище с площи за лов. Развитие обаче няма. Опитът на англичанин да съживи маданското с. Долие също удари на камък Греъм Блик възстанови 4 къщи в Долие, където живее един-единствен жител. Хората наоколо се радваха на англичанина и предричаха, че той ще спаси от заличаване едно изчезващо село. Британецът е закупил старите къщи и почти всички ги е реставрирал в традиционен родопски стил. Чужденецът е построил голям водоем над къщите, откъдето ги е снабдил с вода. Блик, който искал да продаде къщите на свои сънародници или българи, които обичат живот в отдалечени селища, станал жертва на роден брокер. Оказало се, че българският посредник не е вписал в регистрите името на Блик, а своето. На фалшивия нотариален акт е имитиран подписът на нотариус, както и печатът му. Брокерът бе признат за виновен и че е потвърдил неистина в официален банков документ. Чужденците осъдили брокера. Съдът му даде 3 г. условно за измама. Англичанинът, който живя 8 г. в района, заряза имотите си и от близо 3 г. не се е появявал.", "date": "20.07.2017 21:00", "title": "Над 500 къщи без стопани има в родопските села, често в тях са останали по един-двама старци"}
{"url": "https://www.24chasa.bg/novini/article/6347930", "text": "Министърът на вътрешните работи на Черна Гора Мевлюдин Нуходжич съобщи, че ситуацията с горските пожари в страната е стабилизирана и безопасна, предаде РИА Новости, цитирана от \"Фокус\".  Министърът благодари на всички участници в борбата с огъня за професионализма. „Правителството изразява особена благодарност на Центъра за извънредни ситуации на НАТО, Механизма за гражданска защита на ЕС, на държавите, които участваха в потушаването на пожара: Украйна, Швейцария, България, Израел и тези, които изразиха готовност за помощ за наложилата се ситуация“, заяви Нуходжич. Министърът също така съобщи, че от бюджета на Черна гора са отделени 230 хил. евро, за да отделят по 400 евро за пожарникарите и спасителите за участието в борбата със стихията. Според негто министерството в скоро време ще подготви пакет от предложения за развитието на системата за борба с извънредните ситуации, в това число и по закупуването на необходимата техника и оборудване.", "date": "20.07.2017 21:00", "title": "Овладени са горските пожари в Черна гора"}
{"url": "https://www.24chasa.bg/novini/article/6347934", "text": "Противопожарни самолети са успели да поставят под контрол пожара край адриатическия хърватски град Дубровник, съобщава AFP, цитирана от \"Фокус\".  „Четири самолета са изпратени в района край границата с Черна гора, за да спрат разпростирането на огъня“, пише в официално заявление на хърватското министерство на отбраната. Огънят е поставен под контрол в късния следобед. На север, в района на град Сплит, все още бушуват около 10 пожара и около 240 пожарникаря все още са разположени на място, за да държат ситуацията под контрол.", "date": "20.07.2017 21:10", "title": "Противопожарни самолети се борят с пожарите край Дубровник"}
{"url": "https://www.24chasa.bg/novini/article/6347945", "text": "Според правителствени източници Германия замразява доставките на оръжие към Турция, съобщава Reuters, цитирана от \"Фокус\". Решението се отнася до планираните проекти в оръжейната промишленост, както и за тези, които текат в момента. Поради факта, че и двете страни бяха членки на НАТО, продажбата на оръжие за Турция досега бе безпроблемна за Германия. Германското правителство отказа коментар по въпроса. По-рано страната призова гражданите си да бъдат внимателни, докато пътуват в Турция и заплаши Анкара, че ще намали инвестициите в нея. Причината е възникнал спор относно върховенството на закона в Турция.", "date": "20.07.2017 21:19", "title": "Германия ще замрази продажбите на оръжия за Турция, заради спора им"}
{"url": "https://www.24chasa.bg/novini/article/6347951", "text": "Според министъра на външните работи на Македония Никола Димитров договорът за добросъседство с България не заплашва националния интерес на Македония, съобщава „Плюс Инфо“, цитирана от \"Фокус\".  „Обществеността ще има поглед и ще получи време, за да обсъди договора за добросъседство с България“, заяви министърът. Той добави, че този договор не застрашава националния интерес на Македония. Във връзка с поведението на ВМРО-ДПМНЕ относно споразумението Димитров заяви, че опозицията възнамерява да разруши това, което вече е договорено.", "date": "20.07.2017 21:24", "title": "Никола Димитров: Договорът с България не застрашава националния ни интерес"}
{"url": "https://www.24chasa.bg/novini/article/6347883", "text": "Платформата на Гугъл \"Стрийт вю\" съвместно с НАСА реализираха съвместен проект, позволяващ да се направи виртулна обиколка на Международната космическа станция /МКС/ и да се види как живеят и работят нейните обитатели, съобщава ТАСС, цитирана от БТА.  Проектът е свързан с десетата годишнина от лансирането на \"Стрийт вю\". Да се надзърне в МКС вече е възможно посредством стационарен компютър или мобилно устройство. \"Всички изображения са съпроводени с описания, поради тази причина обиколката е проста и удобна\", се казва в съобщение на пресслужбата на Гугъл. По-рано такава функция беше достъпна единствено при виртуалното посещение на музеи с използването на услугата Гугъл Артс енд калчър. Реализирането на проекта отне четири месеца. Снимките за него бяха осъществени от космонавта на Европейската космическа агенция Тома Песке, който изкара на МКС 6 месеца в качеството си на бордови инженер.", "date": "20.07.2017 20:30", "title": "Гугъл и НАСА предлагат виртуална обиколка на МКС"}
{"url": "https://www.24chasa.bg/novini/article/6347895", "text": "Българската дипломация има своята неотменима роля да бъде гарант за просперитета и сигурността на българския народ със своята високо отговорна дейност. Това заяви президентът Румен Радев пред българските дипломатически представители по време на традиционната годишна среща на посланиците на Република България, съобщават от пресцентъра на държавния глава.  Държавният глава поздрави дипломатите ни по случай Деня на българската дипломатическа служба и подчерта ангажимента на президентската институция към дипломатическите представители на България и за реализирането на успешна външна политика. Утвърждаването на положителния образ на страната ни по света изисква общи усилия от всички институции и ще работя активно с българското правителство в тази насока, заяви президентът. Румен Радев беше категоричен, че България трябва да говори с един глас и да има една външна политика и призова за преодоляване на нормативния вакуум при постигането на консенсус и изработването на общи национални позиции, особено в случаи на дефицит от време. „Трябва заедно, с водещата роля на МВнР и вашата експертиза, да разработим ефективни процедури как тази политика да се изработва и споделя между Министерски съвет, Народното събрание и президентската институция“, заяви държавният глава. „Всеки, който се занимава с външна политика трябва да работи за положителния образ на България навън, каквото и да става тук. За България навън трябва да се говори само добро. Това е признак за цивилизованост“, подчерта Румен Радев. Президентът добави, че държавните институции трябва да допълват усилията си при отстояването на националните интереси. По думите на държавния глава българската външна политика следва да се ръководи и от принципите на предсказуемостта и надеждността. „Един не дотам сполучлив пример е придобиването на прословутите изтребители. България за първи път разработи цялостен и всеобхватен документ, в съответствие с всички изисквания и международните процедури за такива проекти. И България и държавите, към които беше изпратено запитването, поеха обвързващ ангажимент. Беше ни изпратена секретна информация, която да можем да сравним. От нас обаче се изискваше да спазваме графика, който сме приели и да ги уведомим за своето решение. Когато не ги уведомяваме и спираме този процес, без да даваме никакви тълкувания и без да казваме изобщо какво следва оттук-нататък, ние не подаваме най-добрия сигнал“, посочи президентът. Държавният глава подчерта, че в отношенията си с България нашите партньори правят изводи за нашата надеждност, предсказуемост и почтеност. В изказването си президентът посочи също така, че предстоящото Българско председателството на Съвета на ЕС не е, за да извлечем непосредствени ползи, но те ще дойдат на по-късен етап. „Българското правителство е задало ясни и добре структурирани приоритети за председателството на Съвета на ЕС. Да, амбициозни са, но е важно да променим нагласите на хората за това председателство. Трябва да покажем, че България може да бъде лидер и да управлява процесите в ЕС, тогава ще дойдат ползите – на по-късен етап, когато отношението към България бъде друго“, заяви Румен Радев. Според президента функционирането на Европа на различни скорости е факт и България не може да очаква държавите, които са по-напред в процеса на европейска интеграция да спрат и да изчакат. „За нас най-важно е да знаем, че бягаме на същия стадион, в същата писта. Акцентът ще бъде върху засилените сътрудничества и там трябва да бъдем изключително активни“, посочи държавният глава. Румен Радев беше категоричен, че всички български институции работят в пълен синхрон за приемането ни в Шенгенското пространство. „Крайно време е Европа да има единна политика по отношение на миграционната криза. Необходима е солидарност с всички държави, които са на първа линия и ние трябва да обединим усилията си за изработването на специално отношение към нас, защото охраната на външните граници на ЕС не може да бъде ангажимент само на тези държави“, категоричен беше президентът. По думите на държавния глава засилването на борбата с корупцията е от изключително значение за подобряването на образа на страната ни в международните отношения и за спечелване на доверието и привличането на повече инвеститори. Президентът открои Румъния и Италия като държави, които през последните години са положили значителни усилия и са постигнали реални успехи в ефективното преустановяване на корупционни практики, като са възстановили милиарди евро в своите бюджети. Румен Радев открои и готовността на Италия, заявена по време на срещата му с президента Серджо Матарела в Рим, да предостави безвъзмездно на България специализиран софтуер за проследяване на съмнителни финансови транзакции, за борба с финансовите престъпления и за споделяне с български експерти на своя антикорупционен модел. Президентът посочи, че е планирал срещи с представители на българската изпълнителна и съдебна власт и на парламента и се надява, че ще бъде направено всичко възможно този софтуер и модел за борба с корупцията да бъде възприет и у нас. В рамките на изказването си пред българските дипломати държавният глава подчерта желанието на страната ни за ускоряване на процеса на европейска интеграция за държавите от Западните Балкани, за последващо задълбочаване на стратегическото партньорство на страната ни със САЩ, за преодоляване на напрежението в отношенията между ЕС и САЩ с Русия, както и за активизиране на отношенията с постигащите бързо икономическо развитие държави от Азиатско-тихоокеанския регион, Латинска Америка и Близкия Изток. Президентът заяви също така, че при осъществените си посещения в чужбина се е запознал и с проблемите от финансово и кадрово естество, пред които са изправени дипломатическите ни представителства. Държавният глава увери, че се отнася с пълно внимание към тези проблеми, както и че ще държи българските посланици да бъдат хора с доказан професионализъм, с опит и изключителна мотивация да работят за интересите на България. Румен Радев призова посланиците и консулите ни да не изпускат от своето внимание и да помагат за решаването на проблемите на нашите сънародници и на българските общности зад граница.   ", "date": "20.07.2017 20:33", "title": "Президентът Радев: България трябва да има една външна политика"}
{"url": "https://www.24chasa.bg/novini/article/6347737", "text": "Стефан Станев, който бе задържан за убийството на приятелката си Виола Николова, е удрял свой съкилийник с химикалка, но не го е наръгал с нея, съобщиха за “24 часа” от Главна дирекция “Изпълнение на наказанията”. На другия ден той запалил леглото си в килията. Станев бе арестуван на 24 юни, след като ден по-рано убил Виола от ревност. Вместо да се предаде, той тръгнал към морето. По пътя качил стопаджии, но край Ямбол набил единия и му задигнал портмоне със 175 лв. В следствения арест Станев делял килия с още 2-ма души. На 11 юли единият спял, Станев се приближил и почнал да почуква с химикалката по окото му. Арестантът се събудил, Станев го повалил и почнал да го бие. Надзирателите разтървали мъжете, а Стефан бил преместен в самостоятелна килия. Преглед показал, че битият има синини от юмручния бой. При палежа на килията на другия ден изгорели дюшекът на леглото на Станев, възглавница и одеяло. Пострадали хора няма. След изцепките му в ареста и експертиза, че е лекуван от биполярно афективно разтройство, прокуратурата поиска Станев да бъде пратен за изследване в психиатрията на затвора в Ловеч. По разпореждане на съда Станев е там от 18 юли. До 30 дни лекарите трябва да преценят дали е бил вменяем към момента на убийството на Виола.", "date": "20.07.2017 20:33", "title": "Убиецът на Виола удрял съкилийник, после подпалил леглото си (Обзор)"}
{"url": "https://www.24chasa.bg/novini/article/6347913", "text": "Бившият британски министър на бизнеса сър Винс Кейбъл е избран за председател на Либералдемократическата партия, след като неговият предшественик Тим Фарън подаде оставка, съобщава The Guardian, цитиран от \"Фокус\".  Кейбъл бе единственият кандидат на провелите се на 20 юли 2017 г. избори. Той идва на мястото на Тим Фарън, който подаде оставка наскоро заради слабите резултати на парламентарните избори. По време на първата си реч като председател Кейбъл заяви, че британската политика е „по-поляризирана и по-разделена от когато и да е“. „Целта ми е партията да заеме централното място в британската политика“, уточни той.", "date": "20.07.2017 20:40", "title": "Сър Винс Кейбъл е избран за председател на британските либералдемократи"}
{"url": "https://www.24chasa.bg/novini/article/6347791", "text": "Председателят на Европейския съвет Доналд Туск поиска спешна среща с президента на Полша Анджей Дуда заради приетите промени в системата на правосъдие в страната. В писмено изявление Туск, който е бивш полски министър-председател, изрази тревога за международната репутация на родината му,  Целта на срещата според Доналд Туск е да се избегне неприятно развитие, което може да доведе до маргинализацията на Полша в ЕС. Подчиняването на съдиите на правителствен контрол от управляващата партия „Право и справедливост“ съсипва и без това помраченото обществено мнение относно полската демокрация, заявява Туск, който беше основен политически опонент на сегашните управляващи, преди да заеме високия пост в Брюксел. Тези действи противоречат на европейските ценности подлагат на риск репутацията на Полша и в политическия смисъл ни пренасят във времето и пространството назад и на изток, смята още председателят на Европейския съвет. Това е причината за вълната от критики към Полша, отправени от Европа и целия Запад, обяснява Туск, който припомня, че отдавна не се е говорело толкова негативно за родината му.", "date": "20.07.2017 19:47", "title": "Туск поиска спешна среща с президента на Полша Анджей Дуда"}
{"url": "https://www.24chasa.bg/novini/article/6347817", "text": "Преговорите за членство на Македония в НАТО са ускорени значително и се очаква да приключат след три до четири месеца, твърди агенция Спутник, позовавайки се на европейски дипломатически източник, предаде Танюг, цитира БТА. \"Въпросът за избор на временно име на Македония и нейното присъединяване към НАТО биха могли да се решат до три или четири месеца\", казал източникът на Спутник. Агенцията припомня, че миналия месец македонският министър на външните работи Никола Димитров заяви, че Македония ще разгледа нови предложения за временно име заради ветото на Гърция за нейното членство в НАТО. Източникът на Спутник добавя, че \"САЩ са ускорили преговорите\".", "date": "20.07.2017 19:49", "title": "Очаква се преговорите за членство на Македония в НАТО да приключат тази есен"}
{"url": "https://www.24chasa.bg/novini/article/6347811", "text": "Бъфет е известен със своя скромен живот и философия. Независимо как избира да харчи състоянието си, Бъфет е сочен като модел за подражание относно постоянството и дългосрочния успех. 86-годишният Бъфет има достатъчно житейски опит, който може да бъде споделен с младото поколение. В интерес на истината, Питър Кунхард, режисьорът на документалния филм на HBO за живота на Бъфет, споделя, че любима аудитория на милиардера са именно младите хора, пише finance.yahoo.com,  Документалният филм поставя в центъра лекция, която Бъфет изнася пред клас гимназисти. „Той винаги е казвал, че би искал да е учител, ако не беше инвеститор“, казва режисьорът на лентата. Кунхард признава, че е очаквал милиардерът да говори за бизнес и да раздава съвети относно пари, но ситуацията е била съвсем различна – Бъфет изнесъл вдъхновяваща лекция на тема как да бъдеш добър човек. „Цялата лекция, която продължи няколко часа, беше за това как да бъдеш добър човек и скромна личност. И как, превръщайки се в добър и скромен човек, можеш да станеш успешен в бизнеса“, казва режисьорът. Бъфет обаче даде далеч по-сериозен съвет, засягащ търсенето на работа и постигането на кариера в сфера, която всъщност обичате: „Когато излезете навън, търсете тази работа, която бихте работили, ако не ви трябваха парите“.", "date": "20.07.2017 19:53", "title": "Уорън Бъфет към младите: Бъдете добри хора"}
{"url": "https://www.24chasa.bg/novini/article/6347819", "text": "Турските власти арестуваха мъж по подозрение в пропаганда на тероризъм заради това, че носел тениска с надпис \"Герой\" по време на съдебен процес, свързан с миналогодишния опит за преврат, предаде агенция Асошиейтед прес, цитирана от БТА. Арестуването на мъжа става дни, след като бивш военен, който е подсъдим по дело за опит за убийство на президента Реджеп Тайип Ердоган се появи в съда, носейки подобна тениска. Още няколко души също са арестувани заради избора им на облекло.", "date": "20.07.2017 19:59", "title": "Арестуваха мъж заради тениска с надпис \"Герой\" в Турция"}
{"url": "https://www.24chasa.bg/novini/article/6347833", "text": "Международните сили КейФОР ще останат в Косово докато бъде необходимо, заяви днес командващият Обединените въоръжени сили на НАТО в Европа генерал Къртис Скапароти, съобщава МИА, цитирана от БТА.  Скапароти, който от вчера е в Белград за срещи с представители на сръбското държавно ръководство, посветени на сътрудничеството между НАТО и Сърбия, направи оценката, че \"евентуална промяна на статута на КейФОР ще зависи от условията на терена\". \"КейФОР ще продължат с мисията си на гарант на свободата на движение и осигуряване на безопасна среда в Косово докато бъде необходимо\", подчерта той. Американският генерал заяви, че НАТО е разтревожена от идеята за трансформиране на Косовските сили за сигурност в армия на Косово без промяна на сегашната косовска конституция.", "date": "20.07.2017 20:00", "title": "Ген. Къртис Скапароти: КейФОР ще останат в Косово, докато е необходимо"}
{"url": "https://www.24chasa.bg/novini/article/6347850", "text": "Българските цигари се очаква да поскъпнат от следващата година заради нов акциз. Чрез преходните разпоредби на Данъчно-осигурителния процесуален кодекс в четвъртък депутатите приеха поправки и в закона за акцизите. Според тях общият налог върху цигарите е минимум 177 лева на 1000 къса. Ставката има 2 компонента - специфичен и пропорционален акциз. Специфичният е твърда сума на 1000 къса цигари, а другата част е процент от продажната цена. С промените, гласувани в четвъртък, специфичният акциз от 101 се вдига на 109 лв., което прави 2,18 лева на кутия. Пропорционалният се намалява от 27 на 25% от крайната цена. От тази промяна се очаква българските цигари да поскъпнат с 15-20 ст. на кутия, а вносните марки леко да поевтинеят.", "date": "20.07.2017 20:05", "title": "Променят акциза на цигарите, българските поскъпват"}
{"url": "https://www.24chasa.bg/novini/article/6347860", "text": "Необходима е допълнителна финансова подкрепа и програми за ускоряване на растежа на изостаналите райони, които да допълнят оперативните, при съобразяване със специфични особености. Това коментира днес министърът на регионалното развитие и благоустройството Николай Нанков при представянето на Доклад на министерството за състоянието и различията в развитието на отделните региони в страната по време на заседание на парламентарната Комисия по регионална политика, местно самоуправление и благоустройство, съобщават от министерството на регионалното развитие и благоустройството.  Той посочи още, че е необходимо разширяване на възможностите за прилагане на публично-частно партньорство. Необходимо е също и да се търсят варианти за подкрепа на малки и средни предприятия с висока добавена стойност, като например работещи в областта на информационните и комуникационните технологии, обособяване на икономически зони, технологични паркове и други мерки, които да улеснят инвеститорите. Най-важни, обаче, са инвестициите в човешкия капитал и задържането му, отбеляза регионалният министър. Той подчерта, че са необходими спешни и системни мерки за повишаване на качеството и образованието, в съответствие с нуждите на пазара на труда. За целта трябва да се оптимизира мрежата от образователни центрове, да се въведат мерки за подкрепа на млади семейства, за да останат да живеят в изоставащи райони, както за социално включване на маргинализирани групи. Населението продължава да намалява и да застарява. Най-сериозен е проблемът в Северозападния и Северния централен регион, каза Николай Нанков. През последните пет години, 2011-2016 година, коефициентът на населението в трудоспособна възраст нараства във всички български райони и това е позитивен факт, посочи той. Във всички райони коефициентът на безработица за 2016 г. е по-нисък в сравнение с 2011 г. - също позитивен факт, обясни министърът. Промените в тези два показателя показват, че протича процес на икономическа стабилизация, уточни той, но допълни, че са налице негативни демографски миграционни процеси и обезлюдяване на малки населени места в районите на страната. Създаденият от предприятията БВП в Северна България е 3 пъти по-малък от създаденият в трите района на Южна България, обяви още министърът. Коефициентът на безработица в трите северни района варира от 9,3% в Северния централен район до 10,6 % в Северозападния район, информира той и допълни, че има общини с коефициент на безработица над 60%. За страната средният коефициент на безработица за 2016 година е 7.7%, каза още министър Нанков. Необходима е задължителна подкрепа на градовете в Северна България и техните периферии, заяви министърът. Според него регионалните съвети за развитие не трябва да са формални структурни звена, а да правят реални политики. По думите му с последните промени в Закона за регионалното развитие е осигурена ресурсна обезпеченост за това. Много важно е определянето на дългосрочна визия и модел за използване на територията в нейната цялост, каза министър Нанков и напомни за разработената Национална концепция за пространствено развитие, която трябва да бъде изпълнена със съдържание чрез всички документи с устройствен аспект. Министърът посочи, че разработената от МРРБ Целенасочена инвестиционна програма за подкрепа на слаборазвитите региони в страната е добре структурирана и последователна, но трябва да получи финансово изражение. Европейският модел не винаги е много правилен от гледна точка на разходване на ресурс за регионална политика, посочи Нанков. По думите му логиката на регионалното планиране е да се инвестира там, където има необходимост от привличане на ресурс и хора.", "date": "20.07.2017 20:10", "title": "Нанков: Необходима е допълнителна финансова подкрепа за изостаналите райони"}
{"url": "https://www.24chasa.bg/novini/article/6347853", "text": "      Над 60 закона ще бъдат променени накуп от парламента, за да отпадне хартиеното свидетелство за съдимост и хората да бъдат облекчени от бюрократичната процедура сами да си вадят документа. “Подготовката за изменението им приключи. Те ще бъдат внесени в Народното събрание и се надяваме до ваканцията да бъдат разгледани на първо четене”, съобщи за “24 часа” Росен Желязков. Той е шеф на наскоро създадената агенция “Електронно управление”. Желязков уточни, че все пак всичко зависи от възможностите на парламента Ако не станело до ваканцията, промените в законите щели да се разгледат на първо и второ четене през септември. Измененията ще бъдат гласувани наведнъж и ще залегнат в преходните разпоредби на нормативните актове. Темата стана актуална от месец, когато на среща с кметове и браншови организации премиерът Бойко Борисов обяви, че е добре свидетелството за съдимост да отпадне. Тогава министър-председателят обясни, че вместо държавните институции да искат удостоверението, биха могли сами да правят проверка в регистъра. Борисов изчисли, че се губят 26 млн. човекочаса за вадене на документ в държавата. “Щом сме тръгнали по един път - да мерим 2-3 седмици, не е коректно. Важно е, от една страна, да не се обезкуражава администрацията от задачата, която ѝ е поставена, а от друга - да не отслабва усещането, че тенденцията е сериозна и навременна” Това каза Желязков, запитан защо хартиеното свидетелство все още не е махнато. Документът се получава от 113 районни съдилища у нас. В него пише дали човек е осъждан, а когато се изисква, са уточнени и осъжданията, по които е реабилитиран. Най-често то се изисква при постъпване на работа, особено в държавната администрация, за получаване на определени разрешителни – за притежание на оръжие, за търговия с ценни книжа и др., както и при регистриране за упражняване на определени професии - адвокат, лекар, архитект. По възможност документът се издава в деня на поискването. “Тъй като е необходимо да бъде извършена проверка в бюлетините за съдимост и бюлетините за наложени административни наказания, съхранявани в бюрото за съдимост по месторождението на заявителя, издаването може да стане до 3 работни дни от постъпване на заявлението”, обясниха от Софийския районен съд (СРС). Работна група в Министерството на правосъдието, в която влизат юристи от различни инситуции, е ангажирана с проучването на законите, които трябва да бъдат променени. Един от тях е Законът за държавния служител. В него е записано, че когато човек кандидатства за служба в държавната администрация, трябва да не е осъждан. В същото време обаче се посочва, че този факт трябва да се докаже от кандидатстващия за мястото, като занесе в съответното ведомство свидетелството за съдимост. Подобен текст има в още 60 закона. “Позицията на правителството е, че информацията дали човек е осъждан, или не, се намира в държавата. Същевременно държавата изисква от своите граждани да поискат от нея документ, който после да ѝ представят”, обясни абсурда Росен Желязков. Според него обаче “това е логиката в хартиения свят, в който живеем”. Свидетелството за съдимост било само един от многото примери, когато се изисква документ за някакво обстоятелство, което всъщност се намира в базата данни на държавата. Не по-малко абсурдна е ситуацията при издаване на разрешително за оръжие. Там се получава следният омагьосан кръг. Гражданинът се реди на опашка в бюрото по съдимост в съответния районен съд, плаща 5 лв. такса за документа, който после отнася в служба КОС в районното полицейско управление. За негово успокоение двете сгради може да са една до друга или поне наблизо и няма да загуби чак толкова време. Затова електронната справка ще спести издаването на стотици хиляди документи. Само през 2016 г. у нас са издадени 772 668 свидетелства. 154 389 са минали през бюро “Съдимост” в районния съд в София, в Пловдив - 71 392, в районния съд във Варна - около 60 000. Броят на удостоверенията общо за страната е с 5 хил. пъти повече от тези, издадени година по-рано. Какво ще се промени с отпадането на хартиеното свидетелство? “Няма да отпадне изискването за дадени позиции да се удостоверява дали човек е осъждан, или не”, обясни Желязков. Гражданите обаче ще бъдат освободени от задължението те да изваждат и носят документа в службата, за която кандидатстват. За да се случи това обаче, първо трябва да се променят всички закони, където се казва, че това е задължение на хората. “Ако не ги променим, тогава дори да отпадне свидетелството за съдимост, ще се изпадне в законово противоречие”, каза шефът на “Електронно управление\". От друга страна, трябва да се даде възможност на държавните администрации да получат достъп до базата данни на бюрата за съдимост към районните съдилища. Това ще стане с промяна в наредба №8 от 2008 г., която регламентира въпросите около свидетелството за съдимост. Информацията на бюрата е в националната база данни, която също трябва да се адаптира. С тази задача е натоварена работната група в правосъдното министерство. Тя трябва да изработи заданието, по което да се търси фирма, която да извърши процеса. Важно е да се знае, че достъп до данните на бюрата за съдимост ще имат само държавните институции. При частните фирми няма изискване по закон човек да представя свидетелство за съдимост. В същото време обаче частната фирма по свое усмотрение може да изисква какви ли не документи от кандидатстващия за работа - например документ да граждански брак или бракоразводно решение. “Законодателят няма как да го предвиди, за да го отмени, но ако има такива случаи, лицето, от което е поискано, може да си го извади на хартия”, обясни Желязков. Като пример той посочи, че в Закона за търговския регистър има текст, че не може да се изисква удостоверение за актуално състояние на фирмите. Допреди известно време обаче някои банки и електроразпределенителни дружества го изисквали са го искали, въпреки че законът казва тъкмо отбратното. По думите на Желязков с промените не отпада напълно хартиеният вариант на свидетелството за съдимост, защото човек може да иска да има подобен документ за себе си. “Но това, което казваме, е, че държавата няма да го изисква от своите граждани, т.е. няма да пише в нито един закон, че човек е задължен да го представя на държавата”, обясни шефът на “Електронно управление”. Но ние все още живеем с мисленето, че едно обстоятелство трябва да е на хартия, иначе не е обстоятелство, допълни той. Парламентът променя над 60 закона накуп до ваканцията заради свидетелството за съдимост", "date": "20.07.2017 20:13", "title": "Парламентът променя над 60 закона накуп до ваканцията заради свидетелството за съдимост"}
{"url": "https://www.24chasa.bg/novini/article/6347870", "text": "Пропуски и злоупотреби в работата на Агенцията по вписванията са открили одитори от правосъдното министерство и държавната финансова инспекция. Това съобщи пред  новият директор на агенцията Зорница Даскалова. По думите ѝ проверяващите са дали указания за промяна на дейностите и организацията на работа в агенцията. Даскалова заяви, че намаляването на административната тежест за гражданите ще бъде основен приоритет. Пет проверки от различни институции, изтичащи договори за услуги в регистрите и администрацията и неизпълнена програма за обявяване на обществени поръчки - това е равносметката на Зорница Даскалова, която оглави Агенцията по вписванията преди месец и половина. Според Даскалова агенцията не работи добре. Такова е усещането и на хората, които ползват услугите. За да се решат проблемите, ще бъда изработен нов устройствен правилник за работа на агенцията. Обсъжда се и възможност за създаване на единна входна точка за подаване на документи. ", "date": "20.07.2017 20:22", "title": "Откриха нарушения в работата на Агенцията по вписванията"}
{"url": "https://www.24chasa.bg/novini/article/6347915", "text": "Лек автомобил е катастрофирал на 190 км на АМ „Тракия“ в участъка Пловдив – Стара Загора, съобщава \"Фокус\". Автомобилът се е движел в посока Бургас. Колата се е ударила в мантинелата, скъсала я е и се е прехвърлила в платното за насрещно движение. Автомобилът е в бързата лента и затруднява движението. На място има патрулни автомобили. Инцидентът е станал около 20.00 часа.", "date": "20.07.2017 20:41", "title": "Кола катастрофира на 190 км на АМ „Тракия“, в участъка Пловдив – Стара Загора"}
{"url": "https://www.24chasa.bg/novini/article/6347919", "text": "Върховният представител на ЕС по въпросите на външните работи и политиката на сигурност Федерика Могерини заяви по време на днешното си посещение в Загреб, че разширяването на Съюза в страните от Западните Балкани е с висок приоритет, съобщава “Макфакс“, цитирана от \"Фокус\".  „Искам да подчертая нещо, което е особено важно за ЕС и за мен лично, а това е работата в района по разширяването. Това за мен е най-високият приоритет“, заяви Могерини след среща с хърватския външен министър Мария Пейчинович Бурич. Тя добави, че през последния период са били интензивни преговорите с шест страни партньори в региона и че Хърватия е ключов елемент в опитите да се \"гарантира не само надеждност и стабилност, но и помирение\". „Най-добрият начин да се гарантира надеждност, стабилност и просперитет за региона е осигуряване на европейско бъдеще“, смята Могерини.", "date": "20.07.2017 20:47", "title": "Федерика Могерини: Разширяването на ЕС на Западните Балкани е приоритет"}
{"url": "https://www.24chasa.bg/novini/article/6347923", "text": "Турският министър на външните работи Мевлют Чавушоглу обвини днес Германия, че е приютила терористи, съобщава Ройтерс, цитирана от БТА.  Агенцията отбелязва, че този коментар вероятно ще ескалира разногласията между двете страни след задържането от турските власти на шестима правозащитници, сред които един германски гражданин. \"Като държава, която дава на своя територия подслон на терористи от ПКК и ФЕТО, изявленията на Германия са просто двоен стандарт и са неприемливи\", написа Чавушоглу в Туитър. Той визираше Кюрдската работническа партия (ПКК) и ФЕТО, както турските власти наричат движението на живеещия в изгнание в САЩ ислямски проповедник Фетхуллах Гюлен, когото обвиняват за неуспешния опит за преврат миналата година. По-рано днес Германия предупреди своите граждани да внимават, ако пътуват до Турция, и заплаши с мерки, които може да възпрепятстват германските инвестиции в страната, като знак за нарастващото нетърпение към този съюзник от НАТО.", "date": "20.07.2017 20:50", "title": "Турският външен министър обвини \nГермания, че е приютила терористи"}
{"url": "https://www.24chasa.bg/novini/article/6347734", "text": "Никита Плотников, който бе намерен убит в куфар в язовира край с. Пасарел, е бил разпознат, след като негови близки видели фоторобота му във в. “24 часа”, стана ясно в Софийския градски съд в сряда. За смъртта на детето е обвинен руснакът Герман Костин. Тялото на 5-годишното момче изплува на 20 март 2015 г. и първоначално никой не знаеше кое е то. Като видял скицата във вестника, Людмил Лалов се свързал с приятелката си Ирина Отношенко и я попитал дали това не е Никита. Двамата познавали детето покрай Костин, с когото били близки. Той довел Никита и майка му Анна Леонтиева в България през юни 2014 г. Понякога Лалов и Отношенко гледали детето, защото Анна била заета. Те подали сигнал и полицаите свързали Никита с трупа на жена, намерена мъртва край Поморие. Оказва се, че това е Анна. Костин бе заподозрян и за нейната смърт, но до обвинение не се стигна.", "date": "20.07.2017 19:36", "title": "Детето в куфара край Пасарел разпознато по  фоторобот в “24 часа”"}
{"url": "https://www.24chasa.bg/novini/article/6347762", "text": "Чужденци от държави извън Европейския съюз няма да могат свободно да купуват земя у нас. Изключение са Исландия, Лихтенщайн и Норвегия, които са част от Споразумението за европейското икономическо пространство. Това стана ясно, след като от земеделското министерство предложиха да отпадне 5-годишната уседналост като изискване за притежаването на земя. Причината за поправката е наказателна процедура от ЕК срещу България. Страната ни може да бъде санкционирана с поне 830 000 евро. В закона остава текстът, който забранява на офшорки да притежават земя у нас. В сила е и ограничението за търговски дружества и юридически лица от страни извън ЕС, освен тези от споразумението. Така например руски или турски фирми няма да могат да купят ниви. Земеделският министър Румен Порожанов заяви, че ще се търси юридическо решение, което да не противоречи на европейското законодателство. В сряда в парламента лидерката на БСП Корнелия Нинова заяви, че с всички политически партии са се обединили около идеята да се иска от ЕК консенсусно решение, което да ограничи свободната продажба на земя. Тя апелира гласуването на промените да се отложи с няколко месеца и да се свика извънредно заседание на земеделската комисия.", "date": "20.07.2017 19:19", "title": "Чужденци извън ЕС няма да купуват свободно земя у нас"}
{"url": "https://www.24chasa.bg/novini/article/6347755", "text": "В продължение на операция \"Арес\" от 16 юли сръбската полиция е арестувала 213 души, открила е две лаборатории за производство на марихуана и е заловила 385 килограма наркотици, оръжие и боеприпаси, съобщава Танюг, цитирана от БТА.  Министърът на вътрешните работи Небойша Стефанович съобщи, че вторият етап от операцията е обхванал 25 града, а полицията е започнала наказателни процедури срещу 258 заподозрени. Той съобщи, че са иззети 19 пушки, 15 пистолета, една ръчна граната, както и 14 автомобила, 10 от които крадени. Стефанович съобщи, че операцията ще продължи и ще бъде насочена преди всичко към пресичане на търговията с наркотици. Общо от началото на операцията са арестувани 573 души, а против други 460 е започнато наказателно производство. При първия етап на \"Арес\" полицията залови 167 кг наркотици, откри три лаборатории за производство на марихуана, конфискува 29 автоматични пушки, 30 пистолета, един килограм експлозиви, шест бомби и над 3000 броя патрони, 19 автомобила, както и много компютри и 150 гигабайта педофилски материал.", "date": "20.07.2017 19:20", "title": "Сръбската полиция арестува 213 души и \nзалови наркотици и оръжие"}
{"url": "https://www.24chasa.bg/novini/article/6347768", "text": "Ако не се направят промените в регулацията на поземлените отношения, която да регламентира ползването на земите от земеделските производители за земеделски цели, проблемите ще се задълбочат сериозно. Това Десислава Танева, председател на парламентарната комисия по земеделието и храните, цитирана от \"Фокус\".  „Тя е закъсняла много отдавна, но това, че е закъсняла, не означава, че не трябва да я има, не означава че трябва да спре. И ще съм доволна, ако тя не се ползва за политически цели, защото въпросът е много сериозен, проблемите са много сериозни и ще стават все по-сериозни, ако не се направят съответните промени“, каза Десислава Танева. Тя подчерта, че темата е особено актуална и във връзка с навечерието и предстоящия същински дебат за промените в новата обща селскостопанска политика след 2020 година.", "date": "20.07.2017 19:23", "title": "Десислава Танева: Ако не се промени регулацията за земите, проблемите ще се задълбочат"}
{"url": "https://www.24chasa.bg/novini/article/6347585", "text": "Москва и Вашингтон продължават преговорите по създаването на съвместна работна група за кибернетична сигурност, като двете страни съзнават, че този въпрос трябва да бъде решен. Това заяви днес пред журналисти Андрей Крутских, специален представител на Кремъл по международното сътрудничество в областта на информационната сигурност, предаде ТАСС, цитирана от БТА. По думите му нито Москва, нито Вашингтон отричат необходимостта от тези преговори, които са \"рутинна дипломатическа работа, която трябва да даде резултат\". Крутских посочи, че по въпроса за киберсигурността Русия и САЩ се намират \"в една лодка\", но призова да не бъде драматизиран процесът по създаването на работната група. \"Той [процесът] несъмнено върви трудно, но това са проблеми на американската администрация, а не на нашата\", заяви руският специален представител по киберсигурността, цитиран от ТАСС. Ройтерс припомни, че на срещата си в Хамбург миналата седмица президентите на САЩ и Русия Доналд Тръмп и Владимир Путин са обсъдили създаването на работна група за кибернетична сигурност. /Климент Тренков/", "date": "20.07.2017 17:32", "title": "Москва продължава да работи с Вашингтон за създаването на група за киберсигурността"}
{"url": "https://www.24chasa.bg/novini/article/6347591", "text": "Още 90-те години Народното събрание извърши радикална промяна в ръководствтото на съда. Закрихме административните юрисдикции. Съдът остана единственият орган за правораздаване. С новата конституция се каза, че съдебната власт има самостоятелен бюджет. Те са независими изцяло, каза депутат от ГЕРБ и бивш конституционен съдия Герги Марков пред  . Не ми е работа да следя къде дяват парите си, те не могат да получават тези пари, не е редно. Съдиите не трябва да взимат пари от никой. Който стане съдия, трябва да разчита само на парите от бюджета.", "date": "20.07.2017 17:35", "title": "Георги Марков: Съдиите не трябва да взимат пари от другаде, освен от бюджета"}
{"url": "https://www.24chasa.bg/novini/article/6347617", "text": "Надявам се, че младите и образовани хора ще намират все повече своята реализация в България. С тези думи вицепрезидентът Илияна Йотова се обърна към студенти от български университети, които преминаха през стажантската програма в Комисията по помилването към президента на Република България. Вицепрезидентът връчи сертификати на успешно завършилите обучението в президентската библиотека. Това съобщиха от прессекретариата на държавния глава. „Убедена съм, че сте придобили не само нови професионални познания, но и повече самочувствие след завършването на своя стаж“, каза Илияна Йотова и поздрави младите хора за положените усилия и постоянство във формирането на реални умения в една сложна материя като помилването, която касае човешки съдби. Стажантите изразиха удовлетворението си от съвместната работа с експертите от комисията и споделиха, че стажантската програма е била изключително ползотворна за тяхното бъдещо развитие. Студентите преминаха през четиримесечно специализирано обучение по наказателно, наказателно изпълнително и конституционно право, права на човека и съдебна психология в допълнение към знанията, които получават в университета. В програмата те имаха възможност да работят във всички сфери на дейност на Комисията по помилването. Това е първата стажантска програма, насочена към младите хора, от началото на мандата на вицепрезидента Илияна Йотова.", "date": "20.07.2017 17:45", "title": "Йотова: Надявам се младите и образовани хора да намерят реализация в България"}
{"url": "https://www.24chasa.bg/novini/article/6347616", "text": "Полицията на САЩ и Европол обявиха, че са разбили два огромни магазини в „тъмната мрежа на интернет“, които са позволявали анонимна продажба на наркотици, софтуерни вируси и оръжие, съобщава AFP, цитирана от \"Фокус\".  Главният прокурор на САЩ Джеф Сешънс обяви, че интернет сайтовете „АлфаБей“ и „Ханза“ са имали десетки хиляди продавачи на дрога и други незаконни стоки, предлагащи на повече от 200 хил. клиенти по целия свят. „Този случай, разследван от агенти и прокурори, показва, че никой не може да се укрие. Ще ви намерим, ще разбием мрежата ви и ще ви съдим“, заяви Сешънс в предупреждение срещу търговците в „тъмната мрежа“.", "date": "20.07.2017 17:45", "title": "САЩ и Европол разбиха пазари за наркотици в „тъмната мрежа на интернет“"}
{"url": "https://www.24chasa.bg/novini/article/6347628", "text": "Лидерът на френската крайна левица Жан-Люк Меланшон е разследван за корупция във връзка с възможни фиктивни работни позиции в Европейския парламент, съобщава NewEurope, цитирана от \"Фокус\". Разследването за възможно злоупотреба със средства на Европейския парламент от членове на редица френски политически партии е разширено така, че да обхване и Меланшон. Според френската преса трима души, които са били асистенти на политика в ЕП в периода от 2009 до 2017 г. ще бъдат разследвани. Меланшон, сега депутат във френския парламента е опонент на президента Еманюел Макрон и отрича да е злоупотребявал със средства.", "date": "20.07.2017 17:50", "title": "Разследват лидера на френската крайна левица за злоупотреба с европейски средства"}
{"url": "https://www.24chasa.bg/novini/article/6347633", "text": "Рейтингът на британския премиер Тереза Мей достигна рекордно ниски нива през последната година, сочат данните от проучване на социологическата агенция Ipsos MORI, публикуван от в. \"Ивнинг стандард\". Само на 34% от анкетираните са доволни от работата на министър-председателя, докато 59% от тях изразяват недоволство. Това е най-лошият резултат за Мей след заемането на поста през юли миналата година. Така ръководителят на британското правителство постави нов антирекорд за последните близо 40 години, месец след парламентарните избори в Обединеното кралство, Що се отнася до цялостната оценка на работата на правителството, разочарование показват 64% от запитаните, а само 28% са доволни от действията на кабинета. В същото време, лидерът на Лейбъристката партия Джереми Корбин печели още подкрепа от британската общественост - политическата му дейност е одобрявана от 44% от анкетираните, докато 45% не му симпатизират. Изследването е проведено през периода 14-18 юли сред повече от 1000 граждани. ", "date": "20.07.2017 17:55", "title": "Рейтингът на Тереза Мей достигна рекордно ниско ниво"}
{"url": "https://www.24chasa.bg/novini/article/6347653", "text": "Кънчо С. /33 г./ и Евгени Й. /24 г./ ще останат в ареста, след като днес състав на Шуменския окръжен съд уважи исканията на Окръжната прокуратура в града за вземане на мярка за неотклонение \"задържане под стража\" за двамата. Мъжете са привлечени като обвиняеми за грабеж на 91-годишна жена от село Имренчево. Това съобщиха днес от пресцентъра на Апелативната прокуратура във Варна. По данни на съдебната институция, на 17 срещу 18 юли т.г. двамата обвиняеми са влезли в дома на възрастната жена и й отнели 90 лева, след като Евгени имал информация, че жената разполага с 1000 лева и живеела самотно. При \"акцията\" Евгени продължил да тормози жената физически и да настоява да му бъдат предоставени още пари. Малко по-късно възрастната жена разпознала гласа на Кънчо, когото познавала от дете, тъй като й бил съсед. След като извършителите били разкрити, парите от грабежа са намерени и иззети от тях. Те са рецидивисти и осъждани неколкократно за тежки умишлени престъпления, уточняват от Апелативната прокуратура във Варна. Определенията на Шуменския окръжен съд подлежат на обжалване пред Апелативния съд във Варна.", "date": "20.07.2017 17:59", "title": "Задържаха за постоянно извършители на грабеж на 91-годишна жена"}
{"url": "https://www.24chasa.bg/novini/article/6347643", "text": "Главният прокурор на САЩ Джеф Сешънс заяви, че възнамерява да остане на поста си въпреки критиката, отправена от президента Доналд Тръмп, съобщава AFP, цитирана от \"Фокус\".  На въпрос по време на пресконференция дали планира да подаде оставка Сешънс заяви че има „честта да служи като главен прокурор“. „Планирам да продължа да правя това, докато е правилно“, добави той. По-рано в интервю Тръмп заяви, че никога не би избрал Сешънс за поста, ако е знаел, че той ще се оттегли от разследването на предполагаемата руска намеса в изборите в САЩ.", "date": "20.07.2017 18:00", "title": "Главният прокурор на САЩ остава на поста си, въпреки критиките на Тръмп"}
{"url": "https://www.24chasa.bg/novini/article/6347663", "text": "5 км е колоната от товарни автомобили на изход на ГКПП \"Дунав мост - Видин\", опашката на изход на ГКПП \"Дунав мост - Русе\" опашката е 2,5 км. Това съобщиха от пресцентъра на ГД \"Гранична полиция\". На българо-гръцката граница трафикът е интензивен и в двете посоки (вход и изход) на ГКПП \"Маказа\" и на ГКПП \"Кулата\". На българо-сръбската граница трафикът на ГКПП \"Калотина\" е интензивен и в двете посоки (вход и изход). Нормален е трафикът на всички пунктове по границите с Македония и Турция. ", "date": "20.07.2017 18:03", "title": "5 км е опашката от тирове на ГКПП \"Дунав мост - Видин\", 2,5 км е на ГКПП \"Дунав мост - Русе\""}
{"url": "https://www.24chasa.bg/novini/article/6347669", "text": "БСП никога не е имала благородни намерения спрямо Бузлуджа, категоричен е вицепремиерът Валери Симеонов. Пред ТВ \"Европа\" Симеонов разкри, малко известен факт, че социалистическата партия е поставила пред държавата условие - да стопанисва паметника на Бузлуджа, ако получи в замяна още два парцела с обща площ 20 дка, които се намират на същото място. При това социалистите са искали държавата да промени статута им и да им даде право на строеж. Симеонов подозира, че БСП е искала на тях да издигне хотели, да направи ски писта, както и ветрогенераторен парк. Валери Симеонов - вицепремиер: \"БСП поиска ужким да възстанови този паметник срещу определени условия. А те бяха да им се дадат още два парцела на обща площ от 20 дка. Миналата събота бях там. Става въпрос за една чудесна ски писта с влек, която работи.\" Валери Симеонов - вицепремиер: \"Естествено.Чули ли сте БСП да възстанови нещо и да го даде на държавата, това е немислимо. Това е ноу сенс. Искаха тези парцели - единия е ски писта, на който те искаха държавата да промени предназначението на тези два парцела и да им даде право на строителство. Тази партия освен да консумира, друга дейност не извършва. А другият парцел е идеален за ветропарк. Това бяха условията до министър-председателя , за да им преотстъпи сградата на връх Хаджи Димитър. Никога според мен не са имали благородни намерения. Нищо нямаше да направят. \" Припомняме че през юни в писмо до премиера Борисов от БСП поискаха паметника на Бузлуджа за безвъзмездно ползване за срок от 10 години, като твърдяха, че правото на собственост върху комплекса е тяхна. Впоследствие премиерът подложи предложението на безпрецедентно гласуване на Министерски съвет и то бе отхвърлено.", "date": "20.07.2017 18:07", "title": "Валери Симеонов: БСП не иска Бузлуджа безкористно, искаха още два терена"}
{"url": "https://www.24chasa.bg/novini/article/6347674", "text": "Президентът на Франция Еманюел Макрон посети днес военновъздушна база в южния департамент Буш дю Рон, за да представи новия началник на генералния щаб на въоръжените сили Франсоа Льокоентр, съобщава Асошиейтед прес, предава БТА.  Макрон бе придружаван от Флоранс Парли, която миналия месец стана министър на въоръжените сили. Посещението на френския президент в базата, заради което той отмени други срещи в програмата си, е израз на намерението му да намали напрежението сред военните заради плановете за намаляване на разходите за отбрана с 850 милиона евро, коментираха военни наблюдатели, цитирани от ТАСС. Предложените от правителството на Макрон мерки за икономии предизвикаха протести, включително и от страна на началника на генералния щаб на френските въоръжени сили генерал Пиер дьо Вилие, който вчера подаде оставка. Генералът заяви в комюнике: \"Повече не съм в състояние да осигурявам устойчивостта на военния модел, който вярвам, че е необходим, за да гарантира защитата на Франция и французите\". Днес по време на визитата си в базата Макрон обеща безпрецедентно увеличаване на разходите за отбрана от следващата година, предаде Асошиейтед прес. Те ще бъдат повишени с 1,8 милиарда евро до 34,2 милиарда евро, обяви френският президент. Макрон обеща още, че до 2025 г. разходите за отбрана на Франция ще възлизат на 2 процента от БВП, като така ще бъде изпълнен ангажиментът на страната към НАТО. Сега те са 1,8 процента от БВП. Макрон подчерта, че увеличението на разходите за отбрана догодина ще стане в момент, когато бюджетите за другите сфери няма да бъдат повишавани. Френската армия е национална гордост на страната и тя трябва да има толкова средства, отколкото се нуждае, подчерта президентът. Макрон отбеляза, че централен компонент на френската отбрана са силите за ядрено възпиране, и обеща те да бъдат защитени. Заложените в бюджета за настоящата година съкращения на средствата за отбрана в размер на 850 милиона евро обаче остават в сила, подчерта в същото време той. Що се отнася до оставката на Дьо Вилие, Макрон каза, че това е било лично решение на генерала и той го е уважил. По време на визитата си във военновъздушната база френският президент се качи на борда на военен самолет С-135. В базата са разположени френски ядрени сили.", "date": "20.07.2017 18:17", "title": "Макрон пристигна във ВВС база, за да представи новия началник на генералния щаб"}
{"url": "https://www.24chasa.bg/novini/article/6347682", "text": "България е активен и амбициозен участник в дебата за общата европейска политика за сигурност и отбрана. Задълбочаването на координацията между държавите членки в тази сфера е стъпка към задълбочаване на интеграцията в ЕС в името на сигурността на европейските граждани. Това заяви президентът Румен Радев на среща със заместник председателя на Европейската комисия и комисар за заетостта, икономическия растеж, инвестициите и конкурентоспособността Юрки Катайнен, съобщават от пресцентъра на държавния глава.  Румен Радев и Юрки Катайнен обсъдиха актуални въпроси от дневния ред на България и ЕС - подобряването на достъпа на малките и средни предприятия до европейско финансиране, прилагането на европейския план за действие в областта на отбраната и задълбочаване на сътрудничество между европейските научноизследователски центрове. „Бъдещите европейски проекти в областта на отбраната не трябва да дублират, а да допълват и засилват способностите на НАТO. Интегрирането на наличните възможности на отделните държави членки на ЕС в общи европейски проекти за отбрана ще донесе значима добавена стойност към сигурността на общността, заяви Румен Радев. Киберсигурността беше определена като ключова сфера, в която да се развива сътрудничеството на европейско ниво. Румен Радев и Юрки Катайнен се обединиха около мнението, че за да бъдат реализирани пълноценно дигиталната икономика и свободата на данните в ЕС, е необходимо да бъде създадена устойчива и защитена кибер среда за европейските граждани.", "date": "20.07.2017 18:23", "title": "Президентът Радев: България има значим принос в дебата за общата европейска сигурност и отбрана"}
{"url": "https://www.24chasa.bg/novini/article/6347623", "text": "Николай спечелил милионите още на 22 юни, но имал планирана почивка със семейството и заради това си замълчал. Дори отишъл да си пусне фишовете за 2 седмици напред, касиерката го питала дали не е той, но той отрекъл. Заради това се появи да получи парите с тен. Семейната почивка била в чужбина. Габровецът обясни, че смята да използва милионите за много и различни начинания. “Ще даря на българската църква, аз съм християнин и ще подпомогна братята си. Ще помогна също така и на дъщеря си, имам и внучка. На роднините ми също ще помогна с каквото мога. Останалата част от парите ще инвестирам. Имам идеи”, сподели мъжът. Харесал си вече и кола. “Даже ходих в магазина и им казах какъв точно цвят искам. Предишната ми кола беше цвят бордо и държа и новата да е такава”, каза Стефанов. Комбинацията от числа, която му донесе 3 120 616 лева печалба, всъщност е съвсем случайна и габровецът я използва за първи път. “Точно в деня, в който пуснах печелившия фиш, реших да сменя числата, с които играя по принцип. Осени ме тази идея и все едно вътрешен глас ми каза: “Смени ги.” Така и направих, послушах интуицията си, смених ги и за щастие числата, които написах, се оказаха печеливши”, обясни той. 57-годишният мъж редовно играе тото, пуска фишове и в четвъртък, и в неделя. Освен оказалото се печелившо за него “6 от 49”, играе и “5 от 35” и тотоджокер.", "date": "20.07.2017 18:27", "title": "Николай от Габрово взе 3,1 млн. от тотото и се пенсионира"}
{"url": "https://www.24chasa.bg/novini/article/6347694", "text": "Президентът на САЩ Доналд Тръмп коментира неотдавнашното си посещение във Франция и наблегна на това, че френският му колега Еманюел Макрон обичал да го държи за ръка, предаде Франс прес, цитира БТА. Макрон е \"страхотен тип. Интелигентен, силен. Обича да ме държи за ръка. Хората не осъзнават колко много обича да ме държи за ръка. И това е добре\", казва Тръмп в интервю за в. \"Ню Йорк таймс\". \"Наистина. Добър човек е. Корав човек, но, вижте какво, той трябва да е такъв. Мисля, че ще е страхотен президент на Франция. Но обича да ме държи за ръка\", добавя Тръмп. Американският президент присъства на военния парад на 14 юли в Париж, който тази година съвпадна със 100-годишнината от включването на САЩ в Първата световна война. Тръмп споделя, че за него е било \"доста изненадващо\" да получи тази покана след решението му да напусне Парижкото споразумение за климата, което бе сключено през 2015 г. от 195 държави. Що се отнася до парада, Тръмп смята, че това е бил \"един от най-хубавите паради\", които е виждал. \"Всъщност трябва да си направим един на булевард \"Пенсилвания\" във Вашингтон, между Конгреса и Белия дом, казва той. Колкото до вечерята на двете президентски двойки в ресторанта на Айфеловата кула, Тръмп заявява, че в подножието на кулата се били събрали \"хиляди и хиляди хора, защото бяха чули, че ще вечеряме там\". По повод посещението му на гробницата на Наполеон Тръмп смята, че \"единственият му проблем е, че не е бил в Русия онази вечер заради извънбрачни дейности и те са измрели от замръзване\", казва Тръмп, имайки предвид участието на френските войници в руската военна кампания. \"Колко пъти Русия е била спасявана от климата? Същото се е случило с Хитлер. Отишли са там и е станало 35 градуса под нулата и това е било краят на тази армия\", заявява Тръмп в интервюто си за в. \"Ню Йорк таймс\".", "date": "20.07.2017 18:28", "title": "Тръмп: Макрон обича да ме държи за ръка"}
{"url": "https://www.24chasa.bg/novini/article/6347700", "text": "Китай нареди на големите технологични компании в страната да \"направят почистване\" в интернет, като закрият сайтовете, публикуващи политически чувствителни информации, съобщава Франс прес, цитирана от БТА.  Китайското управление за киберпространство е събрало по-рано тази седмица ръководителите на интернет гигантите Байду, Соху, Тенсент, Нетийз и Феникс, за да ги информира, че в интернет се разпространяват \"лоши информации\". Под това понятие се има предвид неправилно интерпретиране на директивите на китайското ръководство, фалшиви новини, информации, изкривяващи историята на Китайската комунистическа партия, текстове, отправящи предизвикателства към спазването на обществения ред, и плагиатствани снимки. Интернет гигантите са били приканени незабавно да извършат специфично прочистване на мрежата. Сред примерите за \"лоши новини\", дадени на срещата, е била статия, разпространена в сайта Байцзя, платформа на Байду, в която се обяснявало, че политиката на китайското правителство е в основата на покачването на цените на недвижимите имоти. Друг пример била информация в Тенсент, в която се казвало, че китайски самолет се разбил върху американски самолетоносач и трима военни били убити. Впоследствие се оказало, че това е сценарий на филм, а не действително събитие. Китай е изградил така наречената \"кибернетична Велика стена\" - механизъм за цензуриране на опасно за комунистическия режим съдържание в интернет. Миналата седмица цензурата беше задействана на висока скорост след кончината на нобеловия лауреат за мир Лю Сяобо и бяха блокирани съобщенията, отдаващи му почит. Интернет потребителите в Китай обаче разполагат с частна виртуална мрежа, която им позволява да заобикалят цензурата и те все успяха да качат свой послания в памет на Лю Сяобо в Туитър и Фейсбук - две социални мрежи, които също се блокират в Китай.", "date": "20.07.2017 18:30", "title": "Китай нареди на технологични компании да \"почистят мрежата от лоши новини\""}
{"url": "https://www.24chasa.bg/novini/article/6347698", "text": "Към днешна дата подготовката за българското председателство на съвета на ЕС върви много добре. Приоритетите вече ги представихме и работим с естонското председателство. Постигнахме договореност и нашите експерти участват в разписването на документацията за отделните досиета, които са по-тежки. Те са в енергийния сектор, дигиталното законодателство и много други. Това каза министърът на българското председателство на Европейския съюз Лиляна Павлова в предаването \"Още от деня\" по  . \"Фокус поставяме върху Западните Балкани, Европейската перспектива, както и върху Кохезионната политика, която е бъдещето на ЕС. Трябва да им начертаем пътя на Западните Балкани, но искаме да работим върху други две теми. Перспективата минава през свързаност, както еврокомисарят потвърди разширяването на Коридор № 8, като част от инфраструктурната ни свързаност със Западните Балкани\", допълни тя. \"Ще работим усилено за отпадането на таксите за роуминг\", каза още Павлова. Павлова коментира и случаят с НДК, за който тя бе призована като свидетел: \"Аз дадох показания като свидетел и аргументирах моите мотиви - защо считам, че имаме лошо управление от страна на изпълтелния директор към онзи момент и защо счетох за необходимо той да бъде освободен. Изложих много ясно мотивите като лошо управление, като закъснение в ремонта и други дейности. Единственото, което мога да кажа е, че категорично не е имало натиск към него за обществени поръчки.\" \"Това, което съм изисквала от изпълнителния директор на НДК, бих го изисквала от всеки един директор и всеки принципал го прави. Това да се спазват договорите в срок, а те не бяха спазени в срок. И второ, когато се планира да бъдат сключени анекси за увеличаване стойността на тези договори - те да бъдат сключени законосъобразно,\" допълни тя.", "date": "20.07.2017 18:42", "title": "Лиляна Павлова: Категорично не е имало натиск към Боршош за обществени поръчки"}
{"url": "https://www.24chasa.bg/novini/article/6347260", "text": "18-годишен младеж се е удавил в морето в района на курорта „Златни пясъци“ край Варна. Това съобщиха от пресцентъра на ОДМВР – Варна. Малко след 11.30 часа в полицията е постъпило съобщение за изплувало тяло в района на курорта. Извършен е оглед, самоличността е установена. Тялото е на 18-годишен младеж, който не е от Варна. Предстои съдебно-медицинска експертиза, допълниха от полицията. ", "date": "20.07.2017 15:25", "title": "18-годишен се удави в морето в курорта „Златни пясъци“"}
{"url": "https://www.24chasa.bg/novini/article/6347240", "text": "\"Сградите за саниране, включени в националната програма за енергийна ефективност, вече са прекалено много на фона на паричния ресурс, с който разполагаме. Затова трябваше с писмо да напомня на кметовете на общини да прекратят приема на нови кандидати. Всъщност, това не беше необходимо, защото, ако се четат внимателно указанията, в тях е написано, че документи се приемат през 2015 и 2016-а, а вече сме 2017 година\". Това каза днес на пътен възел \"Подовитово\" министърът на регионалното развитие и благоустройството Николай Нанков. Той допълни, че в момента заради безплатното саниране в страната са регистрирани 6 хиляди сдружения на собственици. Сключени са 2022 договора, работата по които трябва да завърши през тази и през следващата година. На практика 500 сгради са завършени изцяло, в момента се работи по 600, за останалите предстои да се обяви обществената поръчка. Нанков призна, че не всички изпълнители на обекти работят добросъвество, но предупреди, че всички щети и увреждания, нанесени на имуществото на собствениците при санирането, ще бъдат за сметка на строителите. Какво ще стане с тези собственици, които по една или друга причина досега не успяха да се включат в санирането, а желаят да участват? На този въпрос на \"24 часа\" министър Нанков отговори, че е сформирана работна група, която в момента търси най-оптимално решение на проблема. Още през тази година тя трябва да предложи дали и в бъдеще ще остане сегашната схема или пък ще се търсят механизми за поетапно въвеждане на съфинансиране от страна на собствениците, като на бедните бъдат осигурени нисколихвени или безлихвени кредити от банки. \"Трябва ни веднъж експертно, а след това и политическо решение, за да минем към действия. Но засега имаме много работа по вече одобрените за саниране сгради и през 2018 г. ще работим по тях\", коментира още министър Нанков.", "date": "20.07.2017 15:29", "title": "Решават до края на декември как ще продължи санирането след 2018 година"}
{"url": "https://www.24chasa.bg/novini/article/6347233", "text": "В момента работна група прави изчисленията, а през септември ще вземем политическо решение за новите стойности на винетките през 2018 г. Това съобщи пред журналисти регионалният министър Николай Нанков.  \"Аз съм категорично за това стойността на винетната такса за леките автомобили да остане на досегашното равнище. И в същото време съм категорично за увеличение на цената на таксата за най-тежките камиони, особено за еднодневните винетки\", каза Нанков. Решението за новите цени ще бъде взето, независимо от хода на сагата с въвеждането на толсистемата, която непрекъснато се обжалва от заинтересовани фирми. По думите на Нанков 71% от приходите от винетки са от леки автомобили. Според него електронните винетки, които тепърва ще се въвеждат, ще редуцират разходите за съхраняване, разпечатване, съхранение и брак. „Този ресурс може да бъде спестен и да бъде калкулиран в цената“, каза министър Нанков, но с уточнението, че това едва ли ще може да стане още от 2018 година.  Сега годишната винетка за лек автомобил е 98 лв., след като в продължение на около 7-8 години бе 67 лева.     ", "date": "20.07.2017 15:35", "title": "Първо в \"24 часа\": Винетките през 2018 г. ще поскъпнат само за камионите"}
{"url": "https://www.24chasa.bg/novini/article/6347221", "text": "Тежки процедури по отчуждаване на земи и оценки по ОВОС забавили с около 2 години разширението на пътен възел \"Плодовитово\" на километър 166 от автомагистрала \"Тракия\". Това призна днес министърът на регионалното развитие и благоустройството Николай Ненков. Той откри допълнителните 2 пътни връзки към магистралата при пресичането й с третокласния път между селата Плодовитово и Оризово в област Стара Загора. Така не само се улеснява достъпът на местните до аутобана, но се прави по-пряка връзка между магистралите \"Тракия\" и \"Марица\" за пътуващите от изток по \"Тракия\" към турската граница по \"Марица\". Досега между двете магистрали нямаше директна връзка в тази посока и колите трябваше да заобикалят през Чирпан и селата, което увеличаваше с около половин час времето за пътуване. Освен че прави връзката по-бърза, новото съоръжение улеснява и левите завои по маршрута, обърна внимание министърът. От АПИ обръщат вниманието на шофьорите, които идват от Бургас и Стара Загора, че за да се качат на магистрала \"Марица\", на \"Плодовитово\" трябва да се върнат в обратна посока по магистрала \"Тракия\" и след около 3 км да завият надясно към \"Марица\". \"Има проект и за разширение на пътния възел и на мястото, където автомобилите от магистрала \"Тракия\" сега се вливат в \"Марица\" на път от София към Свиленград, но първо ще видим как ще се използва новият пътен възел на Плодовитово и ще решим дали да изграждаме още един, обясни пред \"24 часа\" шефът на пътната агенция Дончо Атанасов. Той обаче ще бъде по-скъп, научи още \"24 часа\". Новото съоръжение струва 1 070 000 лева от бюджета на АПИ, то е изградено за 45 дни, стана ясно при откриването му. От 22 хиляди километра пътна мрежа в страната, 8 хияди са в наистина лошо състояние и се нуждаят от ремонт, каза още министър Николай Нанков. За тази година в бюджета на АПИ са останали за подобни ремонти 30 милиона лева. Други 6 милиона са предвидени са преасфалтиране на отделни участъци от магистрала \"Тракия\", което ще започне след края на активния летен сезон през септември. Минстър Нанков потвърди новината, че предстои разширение на автомагистрала \"Тракия\" между София и Пловдив с по една лента във всяка посока заради увеличения с 20 процента само за година трафик. Очаква се през тази година да завършат анализът и оценката на сервитута в този участък, без тунела \"Траянови врата\", който няма да бъде разширяван, а догодина да бъде възложено и проектирането на двете ленти. Следващата седмица ще бъде направена първа копка на ремонта на пътя Пловдив - Асеновград, като движението няма да се спира, а ще се ремонтира на части. До 2 месеца започва и рехабилитация на пътя Стара Загора - Раднево, а догодина, при осигурено финансиране - и разширението на участъка Стара Загора - магистрала \"Тракия\", за което вече има проект. Това стана ясно от изявления на министър Николай Ненков и на шефа на АПИ Дончо Атанасов.", "date": "20.07.2017 15:40", "title": "Процедури забавили с 2 години разширението на пътен възел \"Плодовитово\", откриха го"}
{"url": "https://www.24chasa.bg/novini/article/6347294", "text": "Говорител на турския президент Реджеп Тайип Ердоган отправи днес остри критики към Германия след като Берлин заплаши, че може да не продължи да гарантира инвестициите на германски компании в Турция, предаде агенция Ройтерс, цитирана от БТА. \"Невъзможно е за нас да приемем твърдения, целящи да влошат икономическата среда на основата на политическа мотивация, надяваме се те да се откажат от това\", каза президентският говорител Ибрахим Калън на пресконференция в Анкара. През последните седмици дипломатическите отношения между Берлин и Анкара се влошиха заради задържането на германски граждани в Турция, както и поради отказа на турските власти да разрешат на германски депутати да посетят германски военни в бази в Турция. Турция не е предоставяла на Анадолската агенция каквато и да било информация за местонахождението на военни бази и военни постове на САЩ в северна Сирия, заяви говорителят на президента Ердоган Ибрахим Калън, цитиран от Ройтерс и БТА. \"Турция никога не е възнамерявала да подлага на заплаха живота на нашите съюзници. Надяваме се на аналогични действия и от другата страна\", подчерта той. Калън обаче каза, че \"никой не може да отрича факта, че тъкмо САЩ подсилват кюрдските позиции. \"Говорихме за отношението си към подкрепата от САЩ на сирийските кюрдски Сили за защита на народа и партия Демократичен съюз. Отначало ги наричат терористични организации, а след това откриват за тях гигански военни обекти\", каза говорителят на Ердоган. Анадолската агенция във вторник е публикувала доклад, в който са посочени локациите на десет американски военни постове в Северна Сирия, като в някои случаи е бил посочен и броят на разположените там американски и френски военни. Според информация на агенцията САЩ са дислоцирали специални части и военна техника на територията на две въздушни бази и осем военни поста в няколко района на северна Сирия, които са под контрола на кюрдите от Партия Демократичен съюз. Говорителят на Пентагона Ерик Пейхън съобщи, че САЩ са предали безпокойството си на Турция.", "date": "20.07.2017 15:41", "title": "Турция: Не приемаме позицията на Германия"}
{"url": "https://www.24chasa.bg/novini/article/6347324", "text": "Министърът на туризма Николина Ангелкова предприе днес проверка на плажове по Северното Черноморие, съобщиха от пресцентъра на министерството. При инспекцията на шест плажа в района на Русалка, извършена от екипи, проверяващи заедно с представители на МВР, са констатирани редица нарушения. Единият плаж, който е при залива Тауклиман, е в частен имот и до него няма достъп освен по вода. На другите пет плажа на Русалка, които са неохраняеми, се извършват дейности в нарушение на закона – събират се такси от плажуващите за това, че ползват инфраструктурата на комплекса. Това също е недопустимо, защото по закон на туристите трябва да бъде осигурен безплатен пешеходен достъп до плажните ивици. Министър Ангелкова допълни, че на плаж Русалка-централен са поставени плажни принадлежности без разрешение. На плаж Русалка-Каяк се отдават кану-каяци също без разрешение, там няма и разрешение за воден коридор. \"Ще сигнализираме всички институции за констатираните нарушения и ще следим как се изпълняват предписанията\", категорична бе министър Ангелкова. Проверките по плажовете продължават.", "date": "20.07.2017 15:43", "title": "Ангелкова: Открихме нарушения на плажовете около Русалка"}
{"url": "https://www.24chasa.bg/novini/article/6347337", "text": "Изключително трудно е за германските компании да правят инвестиции в Турция при сегашния политически климат в страната, заяви днес германският министър на икономиката Бригите Циприс, цитирана от Ройтерс, предава БТА.  Ако уважавани германски компании изведнъж са поставени в \"черен списък\" и определени като подкрепящи тероризма, то това означава климат, който прави новите дейности и инвестиции в Турция изключително трудни, посочи Циприс. Тя заяви, че германското правителство и тя самата ще защитават германските компании и преди всичко служителите в тях от напълно неоправданите и неразбираеми обвинения. Асоциацията на германските износители Бе Ге А (BGA) съобщи, че износът за Турция ще спадне значително, ако правителството приложи мерки срещу Турция във връзка с ареста на германски правозащитник и журналист с германско и турско гражданство.", "date": "20.07.2017 15:48", "title": "Германия ще защитава компаниите си,\nработещи в Турция"}
{"url": "https://www.24chasa.bg/novini/article/6347289", "text": "Датските власти арестуваха жител на Вайле по подозрение за съучастие в атентата в Истанбул на Нова година, предаде новинарския портал DR,  Става дума за 42-годишен мъж, за който турските власти поискали от Копенхаген арест и последваща екстрадиция, съобщи говорителят на прокуратурата Дорте Мюлер-Андерсен. Още в края на юни заподозреният е бил задържан и разпитван, но по-късно е бил освободен. Прокуратурата не коментира в какви конкретно действия е обвинен гражданинът, нито посочва неговата самоличност. Според турските медии, той подпомогнал терористите в получаването на оръжия. Твърде се още, че мъжът е поддръжник на джихадистката групировка „Ислямска държава”. Задържаният е предявил иск за обжалване на ареста му. В нощта на 1 януари 2017 г. 39 души бяха убити след атаката в истанбулския нощен клуб „Рейна”. Сред тях бяха 16 чужденци. Отговорност за деянието пое „Ислямска държава”. ", "date": "20.07.2017 15:48", "title": "Арестуваха жител на Дания за атентата в Истанбул на Нова година"}
{"url": "https://www.24chasa.bg/novini/article/6347343", "text": "„Впечатлен съм от съвместимостта между страните-участнички. Доволен съм от усилията, които са положени и смятам, че трябва да продължим интензивно, както и до сега, с подобни съвместни учения. Искам да благодаря на всички участници, преди всичко на нашите партньори от САЩ, с които от дълго време на този полигон развиваме съвместните си способности“. Това каза министърът на отбраната Красимир Каракачанов днес, 20 юли, след демонстрациите на съвместни способности по време на Деня за високопоставени гости и медии на многонационалното учение „SABER GUARDIAN 2017“, съобщават от пресцентъра на Министерството на отбраната.  „България е изключително добър пример за една отлична поддръжка от страна на държавата-домакин и на Министерството на отбраната, което ни позволява да провеждаме тук подготовки с използването на най-различни видове сили и средства със смесени способности. За нас това е от изключителна важност“, заяви командващият на Сухопътните войски на САЩ в Европа генерал-лейтенант Бен Ходжис и подчерта, че това са най-добрите бойни стрелби, които е наблюдавал на този учебен полигон. „Всяка година ние нарастваме в подготовката, придобиваме нови способности, което е показателно и неслучайно сме страна-домакин в това учение, което е най-голямото в Черноморския регион“, посочи началникът на отбраната генерал-лейтенант Андрей Боцев и изрази убеденост, че Българската армия ще продължи да повишава подготовката си. В рамките на Деня за високопоставени гости и медии на учението “SABER GUARDIAN 2017” на Учебен полигон „Ново село“ бяха представени съвместни бойни действие на формирования от страните-участници в учението: България, САЩ, Гърция и Грузия. Динамичният показ представя действия на многонационална батальонна бойна група в отбрана, действаща в зоната на съвместна операция. Учението е базирано на фиктивен сценарий - военен конфликт с държава, притежаваща равностойни бойни способности със съюзническите войски на държавите-членки и партньори на НАТО, включително танкове, бойни машини на пехотата, артилерия, авиация. Тактическото формирование включваше български сили за специални операции, български танков взвод Т-72, гръцки танков взвод с танкове Leopard 2M HEL, американска механизирана рота с БМП М2А3 \"Брадли\", грузинска лекопехотна рота, гръцка вертолетна авиация АН-64 \"Апачи\" и СН-47 \"Чинук\", българска вертолетна авиация Ми-17, АS-532 \"Кугар\" и Ми-24, българска тактическа авиация Су-25, американска минохвъргачна батарея и българска батарея 122 мм Самоходни артилерийски установки 2С-1 \"Гвоздика\". Демонстрациите включваха различни тактически бойни действия от съвместна отбранителна операция. Способностите и дълбочината на действие на съвместните сили на съюзници и партньори от НАТО реално показаха възможностите на обединените усилия за воденето на успешна операция. На Деня за високопоставени гости и медии на „SABER GUARDIAN 2017“ присъстваха още президентът и върховен главнокомандващ на Въоръжените сили на Република България Румен Радев, заместник-председателят на Народното събрание Явор Нотев, председателят на Комисията по отбрана в Народното събрание Константин Попов, посланиците на страните-участници в учението, депутати, висши офицери и представители на областната и общинската администрация в региона.", "date": "20.07.2017 15:53", "title": "Каракачанов: Доволен съм от съвместимостта между страните в “Saber Guardian 2017”"}
{"url": "https://www.24chasa.bg/novini/article/6347344", "text": "     Американски и японски учени разкриха отведнъж три тайни, свързани с миналото на Марс, съобщи Лента, цитиран от \" \".  Специалисти успяха едновременно да обяснят гладкия и сравнително млад релеф на северното полукълбо на планетата, което е по-младо от южното полукълбо, високото съдържание на метали в недрата на Марс и произхода на марсианските луни Фобос и Деймос. Учените предполагат, че преди около 4,3 милиарда години небесно тяло, чийто диаметър е не по-малък от 1200 километра, т.е. по-голям е от този на Церера, се е блъснало в северното полукълбо на Марс. Това довело до деформация в съответния район на планетата и до внасяне на метали в недрата ѝ, както и до формиране на луни от появилите се след сблъсъка отломки.  Затова северното полукълбо се оказало по-младо от южното, а по оценка на учените, понастоящем металите съставляват 0,8 процента от масата на планетата. До тези заключения учените стигнали, след като въз основа на паднали на Земята марсиански метеорити преценили процентното съотношение на металите, най-вече на платината, осмия и иридия, в общата маса на Червената планета. ", "date": "20.07.2017 15:54", "title": "Разкриха три тайни, свързани с миналото на Марс"}
{"url": "https://www.24chasa.bg/novini/article/6347366", "text": "Български микробус, в който пътували девет български граждани, е претърпял пътно-транспортно произшествие тази сутрин на магистралата Тимишоара-Лугож в западната част на Румъния, а шофьорът на микробуса е откаран в болница, съобщи агенция Аджерпрес, цитирана от БТА. В ПТП-то е участвал и автомобил, в който са пътували четирима румънци. \"В микробуса е имало девет български граждани, а в леката кола - четирима румънци. Общо 13 души са претърпели катастрофа, от които трима са откарани в болница, в съзнание, единият е българският шофьор\", заяви Елена Мегеря, говорител на Спешна помощ в окръг Тимиш.", "date": "20.07.2017 15:55", "title": "Микробус с 9 българи катастрофира в Западна Румъния"}
{"url": "https://www.24chasa.bg/novini/article/6347390", "text": "Светът, Европа и Балканите продължават да бъдат застрашени от тероризъм, посочва в последния си годишен доклад Държавният департамент на САЩ, като изтъква, че през 2016 г. заради военните операции срещу екстремистите от \"Ислямска държава\" Европа беше мишена на масови терористични нападения, съобщава Танюг, предава БТА.  Що се отнася до Западните Балкани, буди загриженост транснационалният тероризъм в региона, който се намира на историческия транзитен път между Близкия изток и Западна Европа, така наречения \"балкански маршрут\", по който се върши трафик на оръжие, наркотици и хора, се казва в доклада. Сръбските власти се опасяват, че международни терористи може да пребивават в Сърбия или да преминават през нейна територия, и правителството продължава сътрудничеството и размяната на информация със съседните държави за повишаване на сигурността на границата, отбелязва Държавният департамент. Заплахата от ислямски екстремисти в Косово през миналата година е нараснала, отчасти подкрепяна финансово от чуждестранни организации, които проповядват екстремистка идеология, и от терористични групи, които активно използват социалните мрежи за пропаганда и вербуване на последователи. В доклада е посочено още, че 315 косовски граждани са заминали да се бият на страната на \"Ислямска държава\" или Фронта Ан Нусра, а 58 от тях са убити. Косовското правителство предприема мащабни мерки за борба с тероризма, посочва Държавният департамент. В частта за Босна и Херцеговина се изтъква, че местните власти са увеличили усилията за борба с тероризма, но радикалната ислямистка идеология и регионалните националистически екстремистки групи все още са потенциални източници на тероризъм в тази страна. Босна още няма достатъчен капацитет за щателно разследване и съдебно преследване на случаите на тероризъм, повечето от заведените дела са довели до присъди, но наказанията са неадекватни, а координацията между различните институции е слаба, се посочва в доклада. Държавният департамент констатира, че според властите в Македония в страната още има членове и симпатизанти на \"Ислямска държава\", и припомня, че през 2016 г. Македония организира значителни антитерористични операции, една от които беше в координация с властите в Албания и Косово и доведе до ареста на 23 души в трите страни. В Македония има национална стратегия за борба с тероризма, но не и за предотвратяване на екстремизма, се казва в доклада на Държавния департамент на САЩ.", "date": "20.07.2017 16:04", "title": "Държавният департамент на САЩ: Балканите още са застрашени от тероризъм"}
{"url": "https://www.24chasa.bg/novini/article/6347395", "text": "Рам Натх Ковинд е избран да бъде 14-тият президент на Индия. Номинираният от управляващия Национален демократически съюз политик получи повечето гласове на електоралната колегия на страната, съобщава The Hindu, цитиран от \"Фокус\". Ковинд победи опозиционния кандидат Мейра Кумар, получавайки 65% от електоралната колегия. 71-годишният губернатор на щата Бихар е вторият представител на кастата на далитите или „неприкосновените“, застанал на поста. Електоралната колегия, избираща президента на Индия, се състои от депутати и от членове на законодателните органи на всичките щати на страната. Изборите за вицепрезидент ще се състоят на 5 август. ", "date": "20.07.2017 16:08", "title": "Рам Натх Ковинд е новият, 14-ти президент на Индия"}
{"url": "https://www.24chasa.bg/novini/article/6347362", "text": "Официалният представител на Министерството на външните работи на Русия Мария Захарова заяви, че при нейни познати, живеещи в САЩ, са идвали служители на Федералното бюро за разследване (ФБР) и са искали да „поговорят за Русия“, пише вестник „Известия“, цитиран от \"Фокус\". „Всички са в тих шок. Просто така това няма да приключи, според мен се подготвя най-силната политическа буря“, написа Захарова на своята страница във „Фейсбук“. В коментарите към публикацията тя допълни, че служителите на ФБР „срещат на летищата“. Освен това Захарова подчерта, че такава практика в САЩ е имало и по-рано, но не в такива мащаби. „Сама не вярвах. Но само за седмица двама мои познати (съобщиха за такива разговори): това вече е разследване. До този момент имаше една или две подобни истории на месец“, сподели представителят на руското външнополитическо ведомство.", "date": "20.07.2017 16:13", "title": "Мария Захарова: В САЩ се подготвя най-силната политическа буря"}
{"url": "https://www.24chasa.bg/novini/article/6347404", "text": "Полицията във федералната германска столица Берлин информира, че един от терминалите на летище „Шьонефелд“ е евакуирано заради подозрителен предмет. Съответното съобщение е публикувано на официалния профил на правоохранителните органи в социалната мрежа „Туитър“, предава \"Фокус\". „В момента се поставят бариери на Терминал Д на летище „Шьонефелд“ заради подозрителен обект“, се казва в разпространеното съобщение.", "date": "20.07.2017 16:15", "title": "Евакуираха берлинското летище „Шьонефелд“ заради подозрителен предмет"}
{"url": "https://www.24chasa.bg/novini/article/6347406", "text": "Проливните дъждове и последвалото наводнение в Истанбул в ранните часове на 18 юли ще струват на застрахователните компании 200 млн. турски лири ( или 57 млн. долара), посочват експерти, пише вестник Hurriyet, цитиран от \"Фокус\". Някои от спирките на метрото и автобусите бяха затворени. Много жилищни сгради и офиси бяха наводнени. Освен това имаше информация и за няколко несериозни пътни инцидента. Наводненията са сред най-честите природни бедствия в Турция. Най-сериозни бяха щетите от наводнението през 2008 г. в Истанбул, при което застрахователните компании трябваше да платят над един милион долара.", "date": "20.07.2017 16:20", "title": "Щетите от наводнението в Истанбул са за около 57 млн. долара"}
{"url": "https://www.24chasa.bg/novini/article/6346668", "text": "Моторист е пострадал при инцидент на пътя Русе-Бяла. Мъжът се е ударил в камион, който е застигнал около района на гара Бяла. Това съобщиха за „Фокус“ от пресцентъра на МВР. От там уточняват, че за сега няма информация за състоянието му, както и за други пострадали. Движението по пътя не е затруднено. Мотористът е с опасност за живота, това съобщиха от ОДМВР - Русе. Сигналът за катастрофата е постъпил на тел. 112 в 10.01 часа. Инцидентът е станал на главния път І-5, в участъка от гр. Бяла в посока Гара Бяла. Изпратените на място служители от РУ – Бяла са установили, че моторист е застигнал и се е блъснал в задната част на товарен автомобил „Форд Рейнджър“. Пострадал е 17-годишният водач на мотора. Той е откаран от екип на ЦСМП в УМБАЛ – Русе. Според първоначалната информация е с опасност за живота. На местопроизшествието се извършва оглед. Причините за ПТП се изясняват. Заради инцидента движението по главния път е затруднено, регулира се от полицията.", "date": "20.07.2017 12:27", "title": "Моторист се блъсна в камион на пътя Русе-Бяла, с опасност за живота е"}
{"url": "https://www.24chasa.bg/novini/article/6346671", "text": "Заплата не по-ниска от 1143 лева трябва да получава всеки от работещите родители в четиричленно домакинство, за да осигури нужните средства за месечната му издръжка, показва изследване на КНСБ за потребителските цени и издръжката на живот през юни,  Нормалната месечна издръжка на живот към средата на тази година за четиричленно домакинство струва 2287 лева и е поскъпнала с 2,7 процента спрямо същия период на миналата година. Разходите за храна и битови сметки играят основна роля в поскъпването на издръжката на живот през изминалата година. Според наблюдението на КНСБ цените на хранителните продукти са нараснали с 4,2% спрямо юни миналата година. Заради новите цени на тока, парното и водата от 1 април, разходите за поддръжка и сметки за дома са се увеличили с 4%. В същото време ръстът на доходите не може да компенсира нарастването на издръжката на живот, а неравенството между богати и бедни българи се задълбочава, показва изследването. Лидерът на синдиката Пламен Димитров представи данни на Националния статистически институт за първите три месеца на годината, от които следва, че 78% или над 5,5 милиона българи живеят със средства под нужните за нормалната издръжка на живот, а 35% от хората живеят в тежки материални лишения. Някои от тях не могат да плащат редовно разходите за жилището си, а други се ограничават при отоплението на дома си.", "date": "20.07.2017 12:27", "title": "КНСБ: 35% от българите живеят в тежки материални лишения"}
{"url": "https://www.24chasa.bg/novini/article/6346688", "text": "Министърът за българското председателство на Европейския съюз Лиляна Павлова даде показания пред следствието в качеството си на свидетел по разследването за злоупотреби в НДК,  „Дадох показания, такива каквито са моите мотиви и аргументи, които изложих пред Анкетната комисия. Нищо ново и нищо различно“, заявява Павлова. „Нека оставим прокуратурата да си свърши действията. Аз смятам, че като принципал съм предприела всички необходими действия и съм дала своите аргументи и своите следствени показания като свидетел. Така че, нека да си свърши прокуратурата работата.“ Вицепремиерът Томислав Дончев вече беше разпитан от прокуратурата по разследването за нецелево разходване на средства за европредседателството от бившия директор на НДК Мирослав Боршош. Вежди Рашидов също ще бъде извикан за обяснения като бивш принципал на НДК, допълва БНТ. Ако прокурорите преценят, че е необходимо, ще извикат на разпит и още членове на Министерски съвет. Говорителят на главния прокурор Румяна Арнаудова е категорична, че ако се съберат доказателства за вина и на други лица, прокурорите от отдел „Антикорупция“ ще повдигнат още обвинения. Бившият изпълнителен директор на НДК Мирослав Боршош вече официално е обвиняем. Той ще отговаря за нецелево изразходване на 1.7 млн лв., отпуснати на НДК за подготовката за българското председателство на Европейския съюз, както и за безстопанственост.", "date": "20.07.2017 12:32", "title": "Прокуратурата разпита Лиляна Павлова като свидетел за НДК"}
{"url": "https://www.24chasa.bg/novini/article/6346717", "text": "“Днес Валери Симеонов се отказал от предложението да отпадне клас прослужено време. Било лично мнение, а не на правителството. Кого мисли, че ще заблуди? Желанието да се премахне класът е на ГЕРБ. То беше изразено от възможно най-отговорното място - българския парламент и то от председателя на бюджетна комисия. Г-н Борисов, ще повярваме, че не разигравате театър с г-н Симеонов, ако до края на деня и г- жа Стоянова се откаже от предложението, от името на ГЕРБ”. Това написа във Фейсбук лидерът на БСП Корнелия Нинова.", "date": "20.07.2017 12:49", "title": "Нинова: И ГЕРБ да се откажат от класа за прослужено време"}
{"url": "https://www.24chasa.bg/novini/article/6346715", "text": "Още една тапа ще затрудни движението по столичния бул. \"Дондуков\". От събота до края на септември изцяло ще се затвори отсечката между ул. \"Кракра\" и бул. \" Васил Левски\". Това съобщи зам.-кметът по транспорт Евгени Крусев. В петък ще се отвори за движение отсечката между моста \"Чавдар\" и ул. \"Кракра\". Целият ремонт на \" Дондуков\" ще приключи до края на октомври. Там ще се подмени инфраструктурата, ще се подменят релсите, ще се пренаредят паветата и ще се направи велоалея от страната на Операта. В момента проектът за десет сантиметрови ограничители около трамвайните релси се съгласува с КАТ, обясни Крусев. До края на годината ще е ясно дали в столицата може да има нощен градски транспорт. В момента от ЦГМ подготвят социологическо проучване за нагласите на хората. А след това ще се направят и детайлни разчети, обясни Крусев.", "date": "20.07.2017 12:51", "title": "Oще една тапа на \"Дондуков\" от събота"}
{"url": "https://www.24chasa.bg/novini/article/6346725", "text": "В ареста за срок до 72 часа са задържани с постановление на прокурор от Окръжната прокуратура в Силистра 76-годишната Стефка Й. и 49-годишната Светла З., и двете от Тутракан. Двете жени са издирвани с европейски заповеди за арест от съд в Брюксел, Кралство Белгия, за участие в организирана престъпна група за трафик на хора, сводничество, пране на пари и предоставяне на помещение за извършване на развратни действия. Предстои Окръжната прокуратура в Силистра да внесе искания в Силистренския окръжен съд за вземане на мерки за неотклонение „Задържане под стража“ спрямо двете. По-възрастната жена по времето на социализма е работила в БНБ. В Белгия е със цялото си семейство, повече от 20 години. Има двама синове и една дъщеря. Единият от синовете й е бил инспектор в ДСК, но и той е заминал при майка си в Белгия. В Тутракан имат триетажна къща, до паметника на Таньо войвода. На витрини за проститутки оприличават хората в града постройки на фамилията й, по улицата след болницата, на централното шосе за Русе. В социалните мрежи коментарите са, че са задържани тутраканските амазонки и че крайно време било това да се случи.", "date": "20.07.2017 12:56", "title": "Задържаха две жени от Тутракан, издирвани в Белгия за сводничество и пране на пари"}
{"url": "https://www.24chasa.bg/novini/article/6346769", "text": "Народните представители отхвърлиха предложението на ГЕРБ прагът на кешовите плащания от 1 януари 2018 година да бъде 5 хил. лева, предаде „Фокус“. Предложението на ГЕРБ, внесено от председателя на бюджетната комисия Менда Стоянова, е прагът на кешовите плащания да бъде 10 хил. лева до 31 декември 2017 година, а от януари 2018 година той да бъде 5 хил. лева. След отхвърлянето на предложението, прагът на кешовите плащания остава 10 хил. лева.", "date": "20.07.2017 13:02", "title": "Прагът на кешовите плащания остава 10 хил. лева"}
{"url": "https://www.24chasa.bg/novini/article/6346901", "text": "Пияна Кърджалийка предизвика катастрофа край Кърджали. 46-годишна се движила „Фолксваген“ по пътя към село Черноочене, навлязла в лентата за насрещно движение и блъснала „Опел“. След удара автомобилът спрял в канавка. Произшествието станало около 23 часа в сряда. Тестът за алкохол на жената отчел 1,53 промила. Пияната водачка е задържана е в полицейското управление, а регистрационните табели на автомобила са демонтирани.", "date": "20.07.2017 13:18", "title": "Пияна жена предизвика катастрофа край Кърджали"}
{"url": "https://www.24chasa.bg/novini/article/6346910", "text": "Столичното Трето издирва Стефан Тигран Азатиян /15г./ от София. Момчето напуснало дома си на 17 юли и оттогава е в неизвестност.  Непълнолетният е висок около 165 см, с кестенява къса коса и кафяви очи. Бил е облечен в черни дънки, черна тениска, черно яке и обут в бели маратонки. Умоляват се всички, които имат информация за момчето, да се обадят на тел. 112, 02/ 9821260, 02/ 9821290, 02/ 9821179 или в най близкото районно управление.", "date": "20.07.2017 13:19", "title": "Полицията издирва 15-годишния Стефан Азатиян от София"}
{"url": "https://www.24chasa.bg/novini/article/6346902", "text": "Язовирите в Монтанско са с нормални нива, показа проверка , разпоредена от областният управител Росен Белчев. На 100 процента е пълен само язовир „Среченска бара“, от който се черпи питейната вода. Язовир „Огоста“ е със свободен обем 275 млн 950 хиляди куб.м и спада със 7 до 10 сантиметра. По 17 820 куб. м. сек. Се изпускат за ВЕЦ „Огоста“. Всички язовири имат оператори . , Изравнителите на каскадата Петрохан също са под набл'дение. Изравните работят със сифонни съоръжения за изпускане на язовирите. Издадено е предписание три от общо 57 водоема да бъдат извадени от експлоатация. Единият от тях се намира в община Монтана и два във Вълчедръм и отдавна са източени и превърнати в ниви, допълни губернаторът. Според него няма нищо притеснително през лятото за нивата на язовирите. Шест от водоемите са държавни, 47- общински, 4 частни и 3 общински.", "date": "20.07.2017 13:25", "title": "Няма опасност от преливане на язовирите в Монтанско"}
{"url": "https://www.24chasa.bg/novini/article/6346881", "text": ", е получил сърдечна криза и е отведен в болница. Това е станало малко след като е бил задържан от полицията в дома си в село Оризаре. По непотвърдени данни Георгиев работел като охрана в  Несебър. Ето официалната информация на ОД МВР Бургас за инцидента с простреляния англичанин: На 20.07.т.г. около 09.35 ч. по пътя Слънчев бряг - село Оризаре, на около 2 км. от  Оризаре възниква конфликт между двама велосипедисти - английски граждани, които били в средата на пътното платно и водачът на автомобил  \"Фолксваген Голф 3\", с бургаска регистрация - Н.Г., 54 годишен от с. Оризаре. Водачът се опитал да направи забележка на двамата велосипедисти за това, че създават рискова пътна ситуация, но разменените между тях реплики и спречкване, прераснали в сбиване, по време на което българинът успял да отиде до автомобила си, да вземе законно притежавания си пистолет \"Макаров\" и да произведе два изстрела във въздуха и един в крака на единия от велосипедистите. След инцидента българинът напуснал произшествието, отишъл в дома си в с. Оризаре, откъдето се обадил в Районно управление - Несебър и съобщил за случилото се. Свидетел на инцидента съобщил на тел. 112, като незабавно към местопроизшествието се отправили полицейски служители и екип на \"Спешна медицинска помощ\". Пострадалият е откаран в бургаската болница \"Лайф хоспитал\" в добро общо състояние, като му предстои извършването на хирургична интервенция, а втория т англичанин е откаран в УМБАЛ - Бургас за освидетелстване. По образуваното досъдебно производство се провеждат множество процесуално-следствени действия под прякото ръководство на Районна прокуратура - Несебър.", "date": "20.07.2017 13:29", "title": "Шофьорът, прострелял англичанин край Слънчев бряг, със сърдечна криза"}
{"url": "https://www.24chasa.bg/novini/article/6346983", "text": "В Либия 1.3 милиона души (при петмилионно население) имат нужда от хуманитарна помощ, съобщи днес Европейската комисия. С днешно решение комисията отпуска на Либия 10 милиона евро за хуманитарни цели. В съобщението се отбелязва, че заради последиците от т. нар. \"арабска пролет\" системата на здравеопазване в страната се е сринала - липсват лекари и медицински сестри, особено в интензивните отделения. Комисията уточнява, че ЕС осигурява за Либия общо 220 милиона евро като подкрепа за различни проекти. Кризата в Либия започна през 2011 г. и доведе до убийството на дългогодишния държавен ръководител Муамар Кадафи покрай операция на НАТО. Оттогава насам в страната няма стабилно и международно признато управление. Непосредствено преди кризата Либия изнасяше дневно по 1,3 милиона барела петрол на обща цена от над 90 милиона долара.", "date": "20.07.2017 13:42", "title": "ЕС отпуска 10 милиона евро хуманитарна помощ за Либия"}
{"url": "https://www.24chasa.bg/novini/article/6346996", "text": "Президентът и върховен главнокомандващ на Въоръжените сили Румен Радев присъства днес на учебния полигон \"Ново село\" край Сливен в деня за високопоставени гости на най-голямото многонационално учение в Черноморския регион Saber Guardian 2017. Това съобщиха от президентския пресцентър. В присъствието на държавния глава бяха демонстрирани съвместни действия на многонационална батальонна бойна група в отбрана, действаща в зоната на съвместната операция. Тактическите формирования, участвали в сценария бяха от България, САЩ, Гърция и Грузия. Учението се проведе в периода 11-20 юли под ръководството на Командването на Сухопътните войски на САЩ в Европа, съвместно с части от Въоръжените сили на страните-домакини. В него участваха около 25 000 военнослужещи от 22 съюзнически и партньорски държави. България, Румъния и Унгария си поделиха домакинството на Saber Guardian 2017, като интегрираните в него 18 учения бяха извършени на територията на трите държави. Сред гостите, които присъстваха на полигон \"Ново село\" бяха министърът на отбраната Красимир Каракачанов, началникът на отбраната генерал-лейтенант Андрей Боцев, командващият на Съвместното командване на силите генерал-лейтенант Любчо Тодоров, бригаден генерал Иван Ортомаров, заместник-директор на „SG17“, генерали и офицери от видовете Въоръжени сили, представители от американска, унгарска и румънска страна. По време на учението на полигона бяха пуснати в експлоатация редица новоизградени инфраструктурни обекти и съоръжения. Сред тях са ремонтираният мост от националната пътна мрежа над река Мараш, вертолетна площадка, авиационен оперативен център, сграда за контрол на стрелбищен полигон, склад, пътна инфраструктура, открит паркинг с твърда настилка, кран и кула за тренировъчни цели. Проектите са финансирани с над 4 милиона долара от американо-европейските инвестиционни фондове за изграждане на съоръжения в подкрепа на въздушни операции, за поддръжка, учебни полигони, както и пътища и мостове.", "date": "20.07.2017 13:48", "title": "Президентът Радев на деня за високопоставени гости Saber Guardian 2017"}
{"url": "https://www.24chasa.bg/novini/article/6347051", "text": "Зелена зона ще се разшири с близо 4854 места в столичните квартали \"Лозенец\" и \"Средец\" от 1 октомври. Това решиха съветниците на днешната сесия на Столичния общински съвет. Платената зелена зона ще има вече в кв. \"Яворов\" между булевардите Цариградско шосе, \"Евлоги и Христо Георгиеви\", \"Михай Еминеску\" и улиците \"Мизия\" и \"Хан Омуртаг\". В Лозенец пък тя ще обхване карето заключено между булевардите \"Евлоги и Христо Георгиеви\", \"Драган Цанков\" \"Джеймс Баучер\" и \"Черни връх\". Освен това зоните ще имат и ново работно време. Така двете зони ще работят от 8:30 до 19:30 ч. В събота пък синята зона ще работи от 8:30 до 18 ч. До октомври Центъра за градска мобилност трябва да е готов с разчертаването на местата и поставянето на табели и знаци, обясни общинския съветник от ГЕРБ Зафир Зарков, който е един от вносителите на доклада.", "date": "20.07.2017 13:53", "title": "Зелена зона и в столичните квартали \"Лозенец\" и \"Средец\" от 1 октомври"}
{"url": "https://www.24chasa.bg/novini/article/6347080", "text": "За четвърта година Светослав Стоянов охранява един от най-красивите, но и най-опасни плажове на Южното Черноморие - между Синеморец и Резово. Прави го абсолютно безвъзмездно, предава Bulgaria on air. \"Казах си, че там умират хора. Има начин да се пробвам да го охранявам. Просто тук няма кой друг да го прави това. Тези хора разчитат на спасител, който е тук случайно. Ако мен ме няма...\", сподели Светослав  41-годишният доброволец разказва, че за последните 4 години е спасил 19 човека и е убеден, че надценяването е основните грешки на хората. И макар, че сам си осигурява храната и спането, Светослав признава, че тук се чувства щастлив. А на въпрос колко пари са му нужни, за да живее добре, спасителят доброволец отговаря така: \"Фактът, че един човек живее, че едно сърце тупти вместо да е спряло и да е отишло в земята – това е най-ценното.\"", "date": "20.07.2017 14:15", "title": "Доброволец четвърта година охранява опасен плаж на Южното Черноморие"}
{"url": "https://www.24chasa.bg/novini/article/6347082", "text": "Броят на заразените с ХИВ хора, които имат достъп до лечение, за първи път е надхвърлил 50 процента. Същевременно годишният брой на жертвите на СПИН е намалял почти наполовина след 2005 г., съобщават световните информационни агенции, позовавайки се на доклад на Обединената програма на ООН за ХИВ/СПИН, информира БТА. От началото си през 80-те години на миналия век глобалната епидемия е отнела живота на около 35 милиона души по света. Миналата година в световен мащаб хората, заразени с вируса ХИВ, който отслабва имунната система и може да доведе до развитие на болестта СПИН, са били 36,7 милиона. От тях 19,5 милиона души или 53 процента са получили достъп до лечение за потискането на вируса. Същевременно годишният брой на жертвите е намалял почти наполовина - от 1,9 милиона до 1 милион за периода между 2005 и 2016 г. Най-съществен напредък в борбата срещу ХИВ/СПИН са отбелязали Източна и Южна Африка. В тези региони дялът на новите годишни случаи на зараза с ХИВ се е понижил с близо 30 процента след 2010 г., а смъртните случаи от СПИН са намалели с над 40 процента. Макар като цяло да оценяват сегашната ситуация като позитивна, авторите на доклада отбелязват с тревога, че не всички региони в света са постигнали напредък в борбата срещу ХИВ/СПИН. В Близкия изток и Северна Африка и в Източна Европа и Централна Азия смъртните случаи от СПИН са се увеличили съответно с 48 процента и 38 процента, отчасти защото заразените с ХИВ нямат достъп до лечение. \"Ако благоприятната тенденция се запази, светът може да постигне набелязаната цел през 2020 г. 30 милиона души да имат достъп до лечение\", отбелязва изпълнителният директор на UNAIDS Мишел Сидибе. ", "date": "20.07.2017 14:17", "title": "Над 50% от хората с ХИВ получават лечение"}
{"url": "https://www.24chasa.bg/novini/article/6346428", "text": "Пуснато е движението по двете нови връзки на п.в. „Плодовитово“, който свързва магистралите „Тракия“ и „Марица“. Това съобщиха от Министерството на регионалното развити и благоустройството. Две нови пътни връзки на п.в. „Плодовитово“ спестяват на пътуващите 40 км и поне 30 минути, необходими досега за придвижваме между магистралите „Марица“ и „Тракия. Те осигуряват безопасни леви завои, което е много важно за пътната безопасност. Пътният възел свързва двете магистрали и повече от 6 общини, дава бърз и лесен достъп и улеснява изключително много пътуващите по направленията. Това стана ясно днес при пускането на движението по новоизградените пътни връзки на съоръжението. „Мисля, че ще са доволни и зеленчукопроизводителите. Свързваме ги със зеленчукова борса“, каза министърът на регионалното развитие и благоустройството Николай Нанков, който заедно с председателя на УС на Агенция „Пътна инфраструктура“ инж. Дончо Атанасов, направи оглед на вече изцяло изградения пътен възел тип „детелина“. Планира се такива отбивки за формиране на тържища да има също и по магистралите „Струма“ и „Марица“, за да може производителите да предлагат своята стока на тях и да не са потърпевши от изграждането на магистралите, съобщи той. Само за 45 дни изградихме една изключително ценна и важна придобивка, която свързва магистралите „Тракия“ и „Марица“, но и редица общини в областите Пловдив и Стара Загора, заяви регионалният министър. Той подчерта, че проектът е бил дългоочакван, както от местните жителите, така и от централните и местни власти. Николай Нанков напомни, че заради обжалвания на оценката за въздействие върху околната среда проектът се е забавил с повече от две години. „Ето защо се правят законови промени да има право само на едноинстанционно обжалване, за да не се губи излишно време за реализация на така нужни съоръжения“, обясни той. Имахме трудни процедури по отчуждаване. Получихме съдействие от общините, за да издирим 24-мата наследници на имот, част от които в Германия, съобщи той. Министър Нанков даде добра оценка за извършените строителни дейности и благодари за работата на фирмата строител и фирмата по надзор за стриктния контрол. „Благодарение на добрата работа завършихме бързо пътния възел, чието строителство започна през месец май“, отбеляза още той. По думите му с инвестиция от 1 млн. и 70 хил.лв. е създаден много нужен проект, ползите от който ще се оценят от всички. С изграждането на двете пътни връзки на съществуващия п. в. „Плодовитово“ в посоките Бургас – Оризово /Плодовитово/ и Плодовитово /Оризово/ - София стартира се осигурява връзката на транспортните потоци, движещи се по АМ „Тракия“ и АМ „Марица“ от Бургас, Свиленград и София и общините Първомай, Чирпан и Братя Даскалови, както и връзката с път II-66 Плодовитово - Чирпан - Стара Загора. На обекта са положени общо 1749 т асфалтови смеси и 100 куб. м бетон. За повишаване безопасността на движение са монтирани 1412 м мантинели. Изпълнител на строителните дейности е „ПСТ ГРУП“ ЕАД. Стойността на договора за строителство е 1 071 470,72 лв. с ДДС. Строителният надзор e извършeн от „РУТЕКС“ ООД, а стойността на техния договора е 24 266,40 лв. с ДДС. Проектант е „ПЪТПРОЕКТ“ ЕООД. Няколко са вижданията за облекчаване на трафика, коментира министър Нанков пред медии. На първо място с въвеждането на тол таксите ще има пренасочване на част от тежките превози към железопътния транспорт, което ще облекчи най-натоварените пътища. Освен количеството ресурс, което ще генерираме от тол таксата и ремонтите, изграждането на нови отсечки и пътни възли, целта ни е да наблегнем и на качеството на строителство и рехабилитация, за да имаме устойчива и добра инфраструктура, подчерта той. Ще сме безкомпромисни към гаранционните срокове, които залагаме по договорите, за да може, ако има недобросъвестно изпълнение, то да е за сметка на изпълнителя, допълни министърът. Още през 2016 г. има превишаване на товаропотока по АМ „Тракия“, когато е отчетено преминаване на 32 - 33 хил. автомобила на денонощие по магистралата в посока Бургас, обърна внимание регионалният министър. Сега отчитаме над 20% ръст или над 40 хил. автомобила в петък, съобщи той. Тенденцията е трафикът да нараства всяка година. Затова трябва да сме в крак и да изпреварим тези тенденции. Ще разширим магистралата между София и Пловдив, където е възможно, с изключение на тунел „Траянови врата“ и мостови съоръжения, посочи Нанков. През тази година, според финансовия ресурс, трябва да приключим с анализа и оценката на сервитутите за изграждане на още по 1 лента в двете посоки на магистралния участък, а през 2018 г. ще започнем проектирането, информира той. 6 млн. лв. са средствата, нужни за преасфалтиране на активната лента на АМ „Тракия“ в посока Стара Загора, съобщи министърът. Подготвя се постановление на МС за осигуряване на ресурса и след одобряването му, работата по трасето ще започне през септември, след края на активния летен сезон, така че да приключи до края на годината. Пред медиите министър Нанков обяви и че предстои подписване на договор и старт на реалното изпълнение на уширението на пътя Пловдив – Асеновград с цел осигуряване на безопасност на пътуващите по направлението. Финансираният от Оперативна програма „Региони в растеж“ проект ще се изпълнява при поетапно затваряне на участъци и с необходимата организация на движение и затова регионалният министър призова за търпение. Предвижда се да има ново кръгово кръстовище на околовръстния път и входа на Пловдив, за да се улесни трафикът към Смолянска област. Инж. Дончо Атанасов информира, че в рамките на месец се очаква да стартират два проекта за рехабилитация на пътя Стара Загора – Раднево, който ще се финансира също по оперативната програма. Министър Нанков съобщи, че ако няма обжалване на обществените поръчки, през 2018 г. може да започне ремонта на пътя Загражден – Белица и да приключи до края на годината. В отговор на въпрос той каза, че съгласно методическите указания за изпълнение на Националната програма за енергийна ефективност на многофамилни жилищни сгради като срок за прием на документи за участие в нея са определени 2015 и 2016 година. Не беше нужно да изпращам писмо на кметовете, за да им напомня за това, подчерта Нанков. Министърът обърна внимание, че вече са регистрирани над 6000 сдружения на собственици. Сключени са 2022 договора, които трябва да бъдат изпълнени в рамките на тази и следващата година. 500 сгради са вече изцяло завършени и въведени в експлоатация. Около 600 обекта са в процес на изпълнение и предстои да бъдат завършени. Около 900 сгради остава да бъдат обновени през тази и през 2018 г. Има работна група, която търси най-оптималните решения как да се продължат дейностите по подобряване на енергийната ефективност на жилищните сгради, съобщи регионалният министър. Обсъждат се различни варианти. Решение ще има в рамките на годината, като първо трябва да бъде взето на експертно ниво, след което и на политическо, посочи той. Според министъра сигналите за проблеми по програмата са на етап саниране, тъй като не винаги има добросъвестни изпълнители. Той подчерта, че типовите договори за изпълнение на дейности по нея са много рестриктивни и предвиждат дейности, довели до увреждане на собственост, да бъдат за сметка на изпълнителите.", "date": "20.07.2017 14:25", "title": "Пуснаха движението по пътен възел \"Плодовитово\" (Снимки)"}
{"url": "https://www.24chasa.bg/novini/article/6347089", "text": "Митниците на държавите от ЕС са задържали над 41 милиона фалшифицирани продукти по външните граници на ЕС на обща стойност 670 милиона евро през 2016 година, което е с 2% повече от година по-рано, съобщи днес Европейската комисия, цитира Тя публикува днес редовния си годишен доклад за защитата на правата на интелектуална собственост. Всекидневните стоки като храна, питиета, лекарства, играчки и електроуреди, които са опасни за живота и здравето на потребителите, представляват една трета от всички конфискувани продукти. Най-голям сред тяхе делът на цигарите (24%), на второ място идват играчките (17%), следвани от храните (13%) и опаковъчните материали (12%). Китай остава безспорен лидер, когато става дума за произхода на фалшивите стоки - 80 на сто са дошли оттам миналата година.Големи количества фалшиви цигари са дошли от Виетнам и Пакистан, докато Сингапур е на първо място като източник на фалшив алкохол. Иран е лидерът по износ на фалшиви аксесоари за дрехи в ЕС, Хонг Конг - на фалшиви мобилни телефони, а Индия - на фалшиви лекарства.", "date": "20.07.2017 14:25", "title": "80% от фалшивите стоки в ЕС са от Китай"}
{"url": "https://www.24chasa.bg/novini/article/6347095", "text": "56-годишен естонски турист е бил блъснат на входа на  Свети влас, в района на пешеходната пътека до комплекс \"Антония\",  научи 24 часа. Той е в много тежко състояние, настанен в Бургаската болница с опасност за живота. От полицията потвърдиха за инцидента, уточнявайки, че е станал в посока от Несебър към Влас. Чужденецът е блъснат докато пресичал от  лек автомобил \"Ситроен Ксара\" с бургаска регистрация. Зад волана била 20-годишна бургазлийка, която се оказала напушена с марихуана. Специализиран дрегер отчел наличие на наркотика в кръвта на младата жена.", "date": "20.07.2017 14:33", "title": "Първо в \"24 часа\": Дрогирана шофьорка премаза естонец на входа на Св.Влас"}
{"url": "https://www.24chasa.bg/novini/article/6347084", "text": "Цветан Василев и още 18 души са дадени на съд за КТБ. Обвиненията срещу тях са окончателно прецизирани и са в над 5000 страници. Бившият управител на БНБ Иван Искров e само свидетел по делото. На разпит ще бъдат викани над 400 души. Вижте кой от разследваните за какво ще отговаря пред съда.  Основният обвиняем е Цветан Василев, бивш мажоритарен собстветник на КТБ. Обвиненията срещу него са четири:  - Като шеф на банката той е ръководел на организирана престъпна група, създадена с користна цел. За това престъпление законът предвижда от  5 до 15 г. затвор. - Ще отговаря за присвояване от касата на банката в качеството му на длъжностно лице. Присвояването е в особено големи размери и представлява особено тежък случай. Вършено на два или повече пъти. Престъплението е било реализирано в съучастие с други хора.  Василев е обвинен като техен подбудител и помагач - Привлечен е под отговорност за 25 самостоятелни престъпления, които представляват длъжностно присвояване в особено големи размери. Те са извършени в съучастие. - Василев е обвинен и в 49 престъпления (отново длъжностни присвоявания), които са извършени като продължавано престъпление, т.е. на два или повече пъти в непродължителни периоди. Ролята на Василев и тук е била на подбудител и помагач. Другите обвиняеми са: 1. Бившата шефка на вътрешния одит на КТБ Снежанка Велева-Стефанова. Тя  ще отговаря за  - Участие в организираната престъпна група (ОПГ), ръководена от Василев.  - За 20 длъжностни присвоявания в особено големи размери, извършени в съучастие като Стефанова е била помагач. - За 47 длъжностни престъпления в особено големи размери, които представляват особено тежък случай. 2. Oдиторът от \"Кей Пи Ем Джи\" (KPMG) Маргарита Голева ще отговаря пред магистратите за: - Участие в организирана престъпна група, създадена с користна цел и в която участва длъжностно лице. Предвиденото в закона наказание в от 3 до 10 години. - 45 самостоятелни длъжностни присвоявания в особено големи размери, представляващи особено тежък случай. Те са били извършени в съучастие като Голева е била помагач. - Както и за 24 длъжностни престъпления в особено големи размери, представляващи особено тежък случай. Те са извършени като продължавано престъпление, т.е. в два или повече случая, свързани помежду си е вършено едно и също. А Голева е била помагач. 3. Бившият изпълнителен директор на КТБ Александър Пантелеев. Той е обвинен за: - Участие в организирана престъпна група, създадена с користна цел.  Обвинен е като  длъжностно лице. Предвиденото в закона наказание в от 3 до 10 години затвор. - 85 самостоятелни длъжностни присвоявания в особено големи размери, извършени в съучастие като Пантелев е бил извършител. - 45 длъжностни престъпления в особено големи размери. извършени като продължавано престъпление, т.е. в два или повече случая.  Пантелеев ще отговаря като извършител. 4. Красимир Хаджидинев, външен одитор от \"Кей Пи Ем Джи\" (KPMG). Той е обвинен за:  - Участие в организирана престъпна група, създадена с користна цел и в която участва длъжностно лице.  - 45 длъжностни присвоявания в особено големи размери, извършени в съучастие и в каечството на  помагач. - 23 длъжностни престъпления в особено големи размери, които представляват особено тежък случай. При тях  Хаджидинев е уличен като помагач. 5. Бившият изпълнителен директор на КТБ Георги Христов ще отговаря за: - Участие в организирана престъпна група, ръководена от Василев. - 65 длъжностни присвоявания в особено големи размери, представляващи особено тежък случай,  извършени в съучастие. . - 34 длъжностни престъпления в особено големи размери, представляващи особено тежък случай. Те са извършени като продължавано престъпление. 6.  Главният счетоводител Мария Димова ще отговаря за: - Участие в организирана престъпна група, създадена с користна цел. Димова също е била длъжностно лице. - Длъжностни престъпления в особено големи размери, в два или повече случая, свързани помежду си.  7. Заместник-главният счетоводител Борислава Тренева-Кючукова е обвинена  за: - Участие в организирана престъпна група, създадена с користна цел и в която участва длъжностно лице.  - Длъжностни престъпления в особено големи размери, представляващи особено тежък случай и извършени като продължавано престъпление. Кючукова като Димова била помагач. 8. Главният касиер Маргарита Петрова e обвинена за: - Участие в организирана престъпна група, създадена с користна цел и в която участва длъжностно лице. Тя може да получи от 3 до 10 години затвор. - Петрова има и обвинение за длъжностни престъпления в особено големи размери. Те са в два или повече случая, свързани помежду си е вършено едно и също. А Петрова е бил извършител. 9. Главният експерт в дирекция \"Анализ и обработка на кредитни сделки\" Елка Стойкова е обвинена за: - Участие в организирана престъпна група, създадена с користна цел и в която участва длъжностно лице. Престъплението се наказва с от 3 до 10 години затвор. - Три длъжностни престъпления в особено големи размери. Те са в два или повече случая, а Стойкова е била извършител. - Три самостоятелни длъжностни присвоявания в особено големи размери, представляващи особено тежък случай и извършени в съучастие. 10. Елена Инджева ще отговаря за: - Участие в организирана престъпна група, създадена с користна цел, за което законът предвижда 3 до 10 години затвор - длъжностни престъпления в особено големи размери, представляващи особено тежък случай. Те са извършени като продължавано престъпление, а Инджева е бил извършител. 11. Рангел Стойчев, който бе член на Съвета на директорите на КТБ, е привлечен към наказателна отговорност за: - Участие в организирана престъпна група, създадена с користна цел и в която участва длъжностно лице. Предвиденото в закона наказание в от 3 до 10 години. - 12 самостоятелни длъжностни присвоявания в особено големи размери. Те са били извършени в съучастие като Стойчев е бил извършител. - 2 длъжностни престъпления в особено големи размери, представляващи особено тежък случай. Те са извършени като продължавано престъпление, т.е. в два или повече случая, свързани помежду си случая е вършено едно и също. А Стойчев е бил извършител. 12. Светлана Георгиева е обвинена за: - Участие в организирана престъпна група, създадена с користна цел и в която участва длъжностно лице. Предвиденото в закона наказание в от 3 до 10 години. - Длъжностно присвояване, извършено в съучастие тя е била извършител. - Длъжностни престъпления в особено големи размери, представляващи особено тежък случай. Те са извършени като продължавано престъпление, т.е. в два или повече случая, свързани помежду си, е вършено едно и също. А Георгиева е бил извършител. - Длъжностно присвояване в особено големи размери, представляващо особено тежък случай. То е било извършени в съучастие, като Георгиева е била извършител. 13. Бившият изпълнителен директор на КТБ Илиян Зафиров ще отговаря пред магистратите за: - Участие в организирана престъпна група, създадена с користна цел и в която участва длъжностно лице. Предвиденото в закона наказание в от 3 до 10 г. - 13 длъжностни престъпления в особено големи размери, представляващи особено тежък случай. Те са извършени като продължавано престъпление, т.е. в два или повече случая, свързани помежду си случая е вършено едно и също. А Зафиров е бил извършител. 14. Ръководителят на управление \"Кредитиране\" в КТБ Георги Зяпков е обвинен за: - Участие в организирана престъпна група, създадена с користна цел и в която участва длъжностно лице. Предвиденото в закона наказание в от 3 до 10 години. - 88 самостоятелни длъжностни присвоявания в особено големи размери, представляващи особено тежък случай. Те са били извършени в съучастие като Зяпков е бил извършител. - 42 длъжностни престъпления в особено големи размери, представляващи особено тежък случай. Те са извършени като продължавано престъпление, а Зяпков ще отговаря като извършител. 15. Бившият подуправител на БНБ Цветан Гунев е привлечен към наказателна отговорност за: - Престъпление по служба. При него, според обвинителния акт Гунев като длъжностно лице, заемащо отговорност служебно положение, не е изпълнил задълженията си и от това са настъпили значителни вреди. Като извършеното от него е квалифицирано като особено тежък случай и като продължавано престъпление, т.е. е вършено на два или повече пъти в непродължителни периоди от време и с връзка между извършените отделни деяния. - Престъпление по служба. При което според обвинителния акт Гунев като длъжностно лице, заемащо отговорност служебно положение не е изпълнил задълженията си и от това са настъпили значителни вреди. Като извършеното от него е квалифицирано като особено тежък случай без да е продължавано престъпление. - Служебно престъпление. При което според обвинителния акт Гунев като длъжностно лице, заемащо отговорност служебно положение, е нарушил служебните си задължения и от това са настъпили значителни вреди. Като извършеното от него е квалифицирано като особено тежък случай, без да е продължавано престъпление. 16. Бившият подуправител на БНБ и ръководител на управление \"Банков надзор\" Румен Симеонов ще отговаря пред магистратите за: - Престъпление по служба. При което според обвинителния акт Симеонов като длъжностно лице, заемащо отговорност служебно положение, не е изпълнил задълженията си и от това са настъпили значителни вреди. Като извършеното от него е квалифицирано като особено тежък случай, без да е продължавано престъпление. 17. Бивш ръководител на екипа в дирекция \"Надзорно наблюдение на кредитните институции\" в \"Банков надзор\" на БНБ Славияна Данаилова-Велева е обвинена за: - Престъпление по служба. Според обвинителния акт Гунев като длъжностно лице, заемащо отговорност служебно положение, не е изпълнил задълженията си и ги е нарушил и от това са настъпили значителни вреди. Извършеното  е квалифицирано като особено тежък случай и като продължавано престъпление.", "date": "20.07.2017 14:42", "title": "Вижте кои са дадени на съд за КТБ и за какво са обвинени"}
{"url": "https://www.24chasa.bg/novini/article/6347136", "text": "След края на втория рунд на преговорите в Брюксел главният преговарящ на Европейския съюз по въпросите за Брекзит Мишел Барние призова Лондон да изясни позицията си по ключови въпроси като „бракоразводната сметка“ и правата на европейските граждани в страната, предава Франс прес, цитирана от Фокус. „Тази седмица бе време за време за представяне, третият кръг ще бъде за изясняване \", подчерта Барние на съвместна пресконференция с британския му колега Дейвид Дейвис, проведена в централата на Европейската комисия.", "date": "20.07.2017 14:44", "title": "Мишел Барние: Лондон трябва да изясни позицията си за Брекзит"}
{"url": "https://www.24chasa.bg/novini/article/6347161", "text": "В живота понякога случайността може да донесе много радост.  Втова се увери и 33-годишният Станимир Кръстев от Твърдица. Той влиза в пункт на Евробет на ул. Княз Борис I № 52 и пуска талон за 4 тегления. Решава да играе с 10 числа, които избира произволно. В едно от тегленията познава 9 от 10-те маркирани числа и печели чудесната сумата от 10 014 лева. Самият той споделя: „Веднага разбрах за печалбата и останах като гръмнат!“. Късметлията планира с част от парите да си подари екскурзия, а с останалата – да си купи нов автомобил. Еврошанс е игра за тези, които обичат числата и знаят как да предизвикват късмета си. Максималната печалба е 1 000 000 лева, а шансовете за печалба са на всеки 5 минути! Успех на всички!", "date": "20.07.2017 14:48", "title": "Случаен избор в Еврошанс донесе 10 014 лева на играч от Твърдица"}
{"url": "https://www.24chasa.bg/novini/article/6347092", "text": "Значителна част от младите хора в България нямат интерес нито към работа, нито към образование или професионално обучение. Макар да намалява, през последните три години делът на неактивните младежи от населението в групата 15-24 г. пада едва с 3.4 пр. п. до 18.2% през 2016 г. Това показва ежегодният доклад \"Заетост и социално развитие в Европа\", публикуван от Европейската комисия (ЕК),  За сравнение, средното ниво сред страните членки е 11.5% през миналата година, а България се нарежда в класацията с втория най-висок дял, задмината единствено от Италия (19.9%). В другия край на спектъра се позиционират страните с най-добри показатели, като Холандия (4.6%), Люксембург (5.4%) и Дания (5.8%). Същевременно заетостта в ЕС достига рекордни стойности - 71.1% от хората на възраст между 20 и 64 г. работят през 2016 г., задминавайки предкризисните нива от 2008 г. (70.3%). Фактор за увеличението, от една страна, е икономическото възстановяване от 2013 г. насам, което, макар и далеч от отчетения растеж преди рецесията, все пак задвижи откриването на нови работни места, посочва комисията. Друг фактор пък идва от страна на предлагането на труд, а именно повишеното участие на жените в работната сила и по-късното пенсиониране при възрастните работещи. Предизвикателства обаче все още са налице – безработицата, както дългосрочна, така и краткосрочна, продължава да е висока, а демографските тенденции в Европа поставят бъдещото благосъстояние на населението под въпрос.", "date": "20.07.2017 14:50", "title": "Всеки пети младеж в България нито учи, нито работи"}
{"url": "https://www.24chasa.bg/novini/article/6347157", "text": "Председателят на ВКС Лозан Панов в четвъртък потвърди думите на главния прокурор Сотир Цацаров, че правителството е поискало от Европейската комисия да се направи анализ на структурата на съдилищата у нас. По време на днешния пленум на ВСС Цацаров заяви, че има неофициална информация, че правителството е направило такова искане към Службата за подкрепа на структурните реформи към ЕК. Той беше внесъл в дневния ред на съвета предложение да се поиска от ЕК структурен и функционален анализ на съдилищата и модела на разследване у нас, но оттегли точката си, предава БТА \"Преди една седмица получих писмо, че е поискано от Службата за структурните реформи към ЕК да се направи анализ за структурата на съдилищата в страната\", заяви Панов пред журналисти. Председателят на ВКС коментира, че за него това е изненада, като допълни, че от писмото не става ясно какъв ще бъде точно предметът на анализа. Панов обясни, че в понеделник се е провела среща между него, председателя на ВАС - Георги Колев и зам.-министър на правосъдието, на която се е обсъдило каква проверка да бъде поискана и в каква сфера да бъде. Във вторник е проведена среща по темата и с един от европейските експерти. Според Панов е странно, че правителството иска такава проверка, а питат председателите на върховните съдилища да кажат в кои сектори да се осъществи тя. Помощ винаги би била полезна, но по-скоро това ми прилича на политически ход, заяви Лозан Панов. По думите му, действията на правителството приличат на опит да се осигури буферен период от време, през който да има спокойствие на политическо и друго ниво по време на европредседателството. Той отбеляза, че такъв анализ ще отнеме една година, а след това по подобие на доклада за прокуратурата, могат да минат месеци преди да се започне професионален дебат по изводите от него. Панов обясни, че подобен анализ ще представлява огромен обем от работа. Той обясни, че Службата за подкрепа на структурните реформи в момента проучва отправеното искане и може да откаже да анализира съдилищата ни. Панов каза още, че до 20 август трябва да се прецизира предметът на този анализ, като Министерството на правосъдието трябва да изведе още и какъв обхват да има той.", "date": "20.07.2017 14:53", "title": "Лозан Панов потвърди: Правителството е поискало от ЕК да направи анализ на съдилищата"}
{"url": "https://www.24chasa.bg/novini/article/6347167", "text": "Можеше да се превъоръжи армията и да се построят всички магистрали, ако КТБ беше здрава и системна банка. Тя е пирамида, инвестиционна схема, финансова къща или личният портфейл на Цветан Василев. Това съобщи шефът на спецпрокуратурата и наблюдаващ прокурор по делото \"КТБ\" Иван Гешев. Днес прокурорите внесоха 1360 тома в съда срещу общо 18 обвиняеми, които отговарят за присвояване на над 2,5 мрлд лева от КТБ. Тартор на престъпната група е Цветан Василев, който от 3 години е в Сърбия.  \"Това е уникално дело. Може да се сравни с присаждане на глава\", каза Гешев и подчерта, че прокуратурата има най-обемната информация по случая. Той благодари на колегите си, които за 1 година 7 месеца и 28 дни са внесли делото в съда.  Гешев опроверга и няколко лъжи, свързани с аферата, една от които е, че КТБ имала ликвиден, но не капиталов проблем. Прокурорът обяви, че кредити на свързани фирми с Цветан Василев са одобрявани за 0 дни. Той добави, че ако банката не беше рухнала през 2014 година, тя щяла да рухне през 2016 година, но заедно с нея щяло да има фалит и за цялата държава. ", "date": "20.07.2017 15:01", "title": "Прокурор Гешев: С щетите от КТБ можеше да се превъоръжи армията"}
{"url": "https://www.24chasa.bg/novini/article/6347210", "text": "Обща 24-часова стачка започна днес във Венецуела по призива на опозицията. Стачката е организирана в рамките на протестите срещу президента Николас Мадуро, съобщиха световните агенции, цитирани от БТА. По цялата страна магазините са затворени, а улиците са пусти. Чрез стачката опозицията, която има мнозинство в парламента, иска да упражни натиск върху Социалистическата партия на Николас Мадуро да се откаже от плановете за Конституционно събрание, което да внесе промени в конституцията на страната. Изборите за това събрание са насрочени за 30 юли, но на референдум, организиран от опозицията миналата неделя, мнозинството от венецуелците се обявиха против тези планове на правителството. Опозицията настоява също за предсрочни президентски избори.", "date": "20.07.2017 15:14", "title": "Започна 24-часова стачка във Венецуела"}
{"url": "https://www.24chasa.bg/novini/article/6347225", "text": "Една осма от хората, гласували за американския президент Доналд Тръмп, казват, че не биха направили това отново, след като са видели смутните първи шест месеца от неговото управление, сочи проучване, цитирано от Ройтерс и БТА. Проучването на Ройтерс/Ипсос е проведено първо през май, а после отново през юли. То изследва нагласите на избиратели, които са казали пред Ройтерс/Ипсос в изборния ден как са гласували. Повечето хора, гласували за Тръмп на изборите през ноември миналата година, казват, че биха го подкрепили отново, но намаляването на подкрепата сред неговата печеливша коалиция от по-възрастни, недоволни, предимно бели избиратели е възможна заплаха за президента. Той победи на изборите с малка разлика и се нуждае от всеки един поддръжник, за да прокара своята програма в Конгреса и евентуално да спечели втори мандат през 2020 г. Според допитването през юли 12 процента от анкетираните са заявили, че няма да гласуват за Тръмп, ако миналогодишните избори са били сега; 7 процента са казали, че не знаят какво биха направили; а 5 процента биха подкрепили някой от другите кандидати или не биха гласували. Осемдесет и осем процента са казали, че биха гласували отново за Тръмп - през май този дял е бил 82 на сто. Данните предполагат, че позициите на Тръмп сред неговата поддръжническа база малко са се засилили през последните месеци въпреки неуспеха на неговата Републиканска партия да извърши реформа в здравеопазването и разследванията за връзки между неговата предизборна кампания и Русия. Избирателите, които казват, че не биха гласували отново за Тръмп, посочват различни причини за промяната на мнението си. На някои им е омръзнало от ежедневните му нападки в интернет срещу демократите, медиите и съдебната система. Други са разочаровани, че неговото правителство още не е прочистило общностите им от незаконни имигранти. Трети заявяват, че той не е сложил край на недоверието и свръхпартизанщината във Вашингтон, както са се надявали те.", "date": "20.07.2017 15:22", "title": "Един от всеки осем американци, гласували за Тръмп, не би гласувал за него отново"}
{"url": "https://www.24chasa.bg/novini/article/6347441", "text": "Една от целите по време на председателството ни е да зададем възможна посока на дебата за кохезионната политика и бюджета на Eвросъюза след 2020 година, написа във Фейсбук министърът за българското председателство в ЕС Лиляна Павлова. Това мнение изразих по време на Третата международна конференция \"Предизвикателствата пред кохезионната политика 2014-2020. Гъвкав европейски бюджет и финансови инструменти вподкрепа на строителния сектор“. Форумът се организира по инициатива на председателя на Комисията по регионална политика в Европейския парламент г-жа Искра Михайлова и Камарата на строителите в България. Първите предложения на Европейската комисия по следващата Многогодишна финансова рамка ще бъдат представени по време на Българското председателство – първата половина на 2018 г. Важно е страната ни да излезе със заключения, аргументи за опростяването на политиките, за обвързването на финансирането с финансовите инструменти и предложения как тези политики да се реализират. Темата е в наши ръце и от нас зависи да не бъдем просто присъстващи, а да зададем формата и дневния ред, посланията, посоката и рамката им, за да могат те не само да бъдат чути, но по тях да продължат своята работа и австрийското, и най-вече румънско председателство. Посочих, че освен балансьор и неутрален председател на Съвета на Европейския съюз, страната ни трябва да защитии националната си позиция. В началото на месец юни 2018 г. България ще бъде домакин на Комитета на регионите, на който именно ще се очертаят основните послания за бъдещето на кохезионната политика и финансовите инструменти и как те могат да подкрепят строителния сектор. Използвах форума да представя приетия през миналата седмица Първи проект на програма на председателството с трите основни послания Консенсус, Конкурентоспособност, Кохезия, завърши тя.", "date": "20.07.2017 16:25", "title": "Павлова: По време на председателството акцент ще е дебата за кохезионната политика"}
{"url": "https://www.24chasa.bg/novini/article/6347466", "text": "Лидерът на БСП Нинова се срещна с президента Румен Радев на „Дондуков“ 2. На срещата бяха обсъдени  3 въпроса относно земеделските земи и продажбата им на чужденци, антикорупционния закон и неизпълненията на решенията на Консултативния съвет за национална сигурност. \"В България е необходим широк обществен дебат за дългосрочните последици от либерализирането на продажбата на земеделски земи и придобиването им от чужди граждани, включително извън Европейския съюз\", каза президентът Румен Радев. Срещата се проведе по инициатива на лидера на БСП и на нея беше подчертано, че страната ни трябва да проучи опита на другите държави-членки от ЕС за регламентиране на продажбата на земеделски земи и за въвеждането на гаранции за националните интереси, преди промяна на действащите закони. „В България се предлага въвеждането на най-либералния режим в тази насока. Необходимо е този дебат да се води и в рамките на Европейския съюз“, заяви на срещата Корнелия Нинова, информираха от прессекретариата на държавния глава. По време на срещата Корнелия Нинова запозна държавния глава Румен Радев с позицията си за провежданата реформа в българската правосъдна система, както и за предложения нов антикорупционен закон. Според лидера на БСП предлаганите законодателни промени не отговарят на обществения интерес и не гарантират ефективно противодействие на корупцията.", "date": "20.07.2017 16:32", "title": "Нинова се срещна с Румен Радев (Обновена)"}
{"url": "https://www.24chasa.bg/novini/article/6347464", "text": "Пловдивската районна прокуратура повдигна обвинение срещу 57-годишния Цветан Петров от София за хулиганство и нанасяне на лека телесна повреда. В сряда около 9 часа столичанинът и брат му Петър Петров нападнаха на магистрала \"Тракия\" шофьор на опел и бременната му приятелка, на 20 г. Братята пътували с фолксваген, а пострадалите - с опел с бургаска регистрация. Двете коли се движели в посока София. В района на Карловския надлез Цветан Петров се подразнил, че водачът на опела се движел по-бавно и му пречел на движението, поради което решил да се саморазправи с него. Петров го изпреварил, засякъл му пътя и го принудил да спре. След това слязъл от фолксвагена заедно с брат си, а от другия автомобил излязъл водачът. Без да бъдат предизвикани от него, братята му нанесли крошета по главата и тялото. Шофьорът на опела се опитал да се защити и ударил в лицето Петър Петров. Той е настанен в болница и му предстои оперативно лечение, заради което не е привлечен като обвиняем към настоящия момент. По делото са извършени активни процесуално-следствени действия. Изготвена е съдебно-медицинска експертиза, според която не са установени видими следи от травматични увреждания по лицето и тялото на 20-годишната бременна жена. Тя е заявила в показанията си, че й е бил нанесен удар с юмрук в областта на корема, което не е потвърдено от установените по делото очевидци. Продължават следствените действия за изясняване дали е било упражнено насилие спрямо жената. Установено е, че пострадалият шофьор на опела е с лека телесна повреда – разкъсно-контузна рана на главата. Цветан Петров е задържан за 72 часа. Д До момента той е осъждан за причиняване на телесна повреда по хулигански подбуди, като му е било наложено условно наказание „лишаване от свобода“ с изпитателен срок, в който е извършено и побоят вчера. По досъдебното производство се извършват активните процесуално-следствени действия по установяване на фактическата обстановка, поради което районна прокуратура призовава гражданите, които имат информация по случая да се свържат с разследващите органи.", "date": "20.07.2017 16:36", "title": "Биячите от магистралата нападнали шофьора и бременната за бавно каране"}
{"url": "https://www.24chasa.bg/novini/article/6347449", "text": "Причината за смъртта на сцената на 35-годишната френска певица Барбара Велденс е поражение от токов удар, предадоха световните агенции, цитирани от БТА. Нещастният случай станал миналата нощ на фестивала \"Лео Фере\" в община Гурдон в югозападната част на Франция. Лекарите, пристигнали на място, не могли да спасят Велденс. Те констатирали, че сърцето й било спряло веднага след токовия удар. Местната прокуратура започна разследване, което трябва да установи причините, довели до инцидента с неизправното електрооборудване. Барбара Велденс спечели конкурса за млади таланти на фестивала \"Жак Брел\" през 2016 година. Той бе един от нейните кумири. Първия си студиен албум певицата издаде на 3 март 2017 година, припомнят агенциите. ", "date": "20.07.2017 16:37", "title": "Френската певица Барбара Велденс почина на сцената от токов удар (Видео)"}
{"url": "https://www.24chasa.bg/novini/article/6347492", "text": "Въпреки мащабните протести, предупрежденията от страна на Брюксел и загрижеността на опозицията, в четвъртък депутатите във варшавския парламент одобриха спорната реформа на съдебната система, която поставя под въпрос независимостта на правосъдието в страната, съобщава AFP, цитирана от \"Фокус\".  Долната камара на парламента, която се контролира от консервативната партия \"Право и справедливост\", прие промените с подкрепата на 235 депутати. Общо 192 гласуваха „против“, „въздържали се“ бяха 23-ма от народните представители.", "date": "20.07.2017 16:43", "title": "Парламентът на Полша прие спорната реформа на съдебната система"}
{"url": "https://www.24chasa.bg/novini/article/6347525", "text": "Вицепремиерът Томислав Дончев призова на форум строителния бранш да прояви активност в проекти, свързани с енергийната ефективност и с водния сектор, предава БТА. Добрият строител не се интересува от произхода на финансирането, той строи, има за цел да постигне максимално качество на възможно най-добра цена. Търсете нови форми на партньорство - с финансови институции, консултанти, работете с държава да намерим къде са тези сфери и проекти, което ще ни помогне да събудим \"спящите\" пари, заяви Дончев и отбеляза, че България разполага с повече пари, отколкото с добри проекти. Вицепремиерът участва в конференция \"Предизвикателствата пред кохезионната политика 2014 - 2020. Гъвкав европейски бюджет и финансови инструменти в подкрепа на строителния сектор\". Той посочи, че е важно да се комбинира грантовото финансиране с инструментите за финансов инженеринг. \"Рециклирането\" на средства е важно, но то трябва да има посока - да има социален и икономически ефект, каза още Дончев. Министърът на регионалното развитие и благоустройството Николай Нанков посочи, че след 2020 г. ще се говори за \"рециклирани\" пари, които се ползват повече от веднъж и са по-ефективни от отпусната безвъзмездна помощ. Колкото по-бързо се научим да се възползваме от тях, по-бързо ще се адаптираме към новите условия, допълни министър Нанков. Той отбеляза, че по сегашната ОПРР за финансови инструменти са предвидени 370 млн. лева в трите фонда за градско развитие, които трябва да започнат работа в края на тази година, като средствата са за проекти на общините и на бизнеса. Предлаганото нисколихвено кредитиране ще даде възможност на градовете да станат икономически по-развити и социално по-привлекателни, каза още министърът. България ще продължава да генерира атрактивни проекти за инвестиции и заради географското си положение, смята министърът на транспорта Ивайло Московски. Като цяло инфраструктурата има огромен потенциал и трябва да се изгради в съответния вид и качество, а строителният бранш може да разчита на този потенциал за реализиране на своите възможности, каза министърът на транспорта Ивайло Московски. Проектите трябва да са с максимално висока добавена стойност, изтъкна министър Московски и посочи, че това трябва да е основна цел, а България има шанс и потенциал за това.Той напомни, че през страната ни минават пет еврокоридора и това е голям потенциал за България. Проектите се финансират по ресорната оперативна програма, от тази година и чрез финансовия инструмент \"Свързана Европа\", има потенциал за финансиране и по Плана \"Юнкер\" за определени проекти, структурирани на пазарен принцип, напомни министър Ивайло Московски. Възможността за инвестициите в транспорта ще бъде променена и с въвеждането на тол системата, отбеляза той. Искра Михайлова, председател на Комисията по регионално развитие към Европейския парламент посочи на форума, че на фона на предизвикателствата пред европейския проект е необходимо да бъдат мобилизирани допълнителни инвестиции от частни и публични източници. Научихме се да разчитаме на бюджета на ЕС като подкрепа за регионите и конкурентоспособността на икономиката ни, но сега предизвикателствата са по-различни и затова говорим за гъвкав бюджет и модернизация на кохезионната политика, изтъкна Михайлова и отбеляза нуждата от това да се търси допълняемост между структурните фондове, Фонда за стратегически инвестиции и възможностите за финансови инструменти. Лиляна Павлова, министър за българското председателство на Съвета на ЕС, посочи, че Кохезионната политика трябва да продължи, но в комбинация с другите финансови инструменти. Тя отново напомни за приоритетите на българското председателство. Столичният кмет Йорданка Фандъкова каза, че за предишния програмен период са осъществени с евросредства проекти за 3 млрд. лева, като 450 млн. евро са за метрото. Утре започва същинското строителство на нови 3,8 километра метролинии и четири метростанции с буферен парк и интермодална връзка с жп линията София - Перник от участъка, който свързва районите \"Красно село\" с \"Овча купел\" и \"Горна баня\". Продължава строителството и на останалите осем километра, започнати миналата година и през 2019 г. се очаква да бъдат завършени общо 12 километра.", "date": "20.07.2017 16:53", "title": "Дончев призова строителния бранш да се активизира с енергийни проекти"}
{"url": "https://www.24chasa.bg/novini/article/6347532", "text": "Най-малко 28 сирийски военнослужещи и проправителствени бойци са били убити при засада, устроена от бунтовническа ислямистка групировка край столицата Дамаск, съобщава Франс прес, цитирана от БТА. Атаката е била извършена от фракцията Джаиш ал Ислам, докато силите на режима напредвали към село Рихан в Източна Гута - район, смятан за бунтовнически бастион. Според директора на центъра Рами Абдел Рахман това е най-кървавата засада срещу проправителствени бойци от 7 февруари 2016 г., когато 76 от тях бяха убити в Тал Сауан. Източна Гута е една от зоните за деескалация, създадени през май в Сирия от Русия и Иран и Турция. Споразумението за тези зони не е влязло изцяло в сила, защото неговите инициатори все още не са се договорили за механизмите за проверка на прекратяването на огъня. Досега примирието като цяло се спазва в три южни сирийски провинции, влизащи в състава на зоните за деескалация. Днес силите на режима обстрелваха в Източна Гута село Аин Терма, свързващо района с Джобар, квартал на Дамаск, който е отчасти под контрола на бунтовници.", "date": "20.07.2017 16:59", "title": "Най-малко 28 военни са убити при засада от ислямистка групировка край Дамаск"}
{"url": "https://www.24chasa.bg/novini/article/6347545", "text": "Саудитски принц бе арестуван след появата на предизвикал критики видеоклип, в който той пребива окървавен мъж. В клипа, най-вероятно сниман от самия нападател, йеменски шофьор е нападнат заради неправилно паркиране, съобщава Reuters, цитиран от \"Фокус\".  Саудитската полиция съобщава, че крал Салман е наредил ареста на младшия принц Сауд бин Мусаид за нападение, за да демонстрира, че би наказал „всяко нарушение на закона от човек, независимо от неговите позиции и ранг“.", "date": "20.07.2017 17:06", "title": "Арестуваха саудитски принц заради „кърваво нападение“"}
{"url": "https://www.24chasa.bg/novini/article/6347558", "text": "Пленумът на Висшия съдебен съвет одобри Отчета за първото полугодие на 2017 г. по изпълнението на целите на Актуализираната стратегия за продължаване на реформата в съдебната система. Одобрена бе и Обобщената информация за изпълнението на мерките по Плана за действие за 2017 г. за изпълнение на препоръките от доклада на Европейската комисия в рамките на Механизма за сътрудничество и оценка. Това съобщиха от пресцентъра на ВСС. През отчетния период, в съответствие с компетентността и отговорността си ВСС е предприел действия за изпълнение на седем мерки по три от препоръките в Плана за 2017 г. В изпълнение на препоръката за установяване на практика назначаването на висши съдебни длъжности да бъде прозрачно и да се основава на качествата на кандидатите, вкл. предстоящото назначаване на председател на ВАС, са изпълнени и двете мерки от компетентността на ВСС. С решения на Пленума на ВСС през 2017 г. са одобрени Правила за изменение и допълнение на Правилата за избор на председател на ВКС, председател на ВАС и главен прокурор и Наредба № 1 за конкурсите за магистрати и за избор на административни ръководители в органите на съдебната власт. Тя урежда новия ред и условия за провеждането на конкурсите за магистрати и за избор на административни ръководители в ОСВ, въведени с измененията на ЗСВ от 2016 г. В изпълнение на препоръката за подобряване практическото функциониране на ИВСС и последващите действия на ВСС в отговор на констатациите на ИВСС, особено по отношение на въпроси, свързани с почтеността на магистратите и обмисляне на възможността за отправяне на искане за външна помощ, напр. СПСР и/или Съвета на Европа, ВСС е предприел действия в изпълнение и на двете мерки, по които е определен като отговорна институция. В изпълнение на мярката за регулярни срещи с ИВСС, на всеки 6 месеца се провеждат срещи между членовете на Комисия „Дисциплинарна дейност и взаимодействие с ИВСС“ към Съдийската колегия и инспекторите на ИВСС. По другата мярка с решение на Съдийската колегия от м. февруари 2017 г. се предоставя достъп на ИВСС до системата за измерване на натовареността на съдилищата и до Централизираната система за случайно разпределение на делата. ИВСС е предоставил на разработчика чрез комисия „Съдебна карта, натовареност и статистика“ данни за лицата, които ще са потребители в двете системи. В изпълнение на препоръката да се намери решение на положението с натовареността в най-натоварените съдилища въз основа новите стандарти за натовареност и да се постигне съгласие по Пътна карта за реформа на съдебната карта едновременно с развитие на електронното правосъдие, ВСС отчита изпълнение и по трите мерки от своята компетентност. В годишната програма на Комисия „Съдебна карта, натовареност и статистика“ (КСКНСС) е заложено изготвяне на Обобщен анализ относно приложението на Правилата за оценка на натовареността на съдилищата в сила от 01.04.2016 г. и формиране на изводи и препоръки въз основа на изготвения обобщен анализ с цел усъвършенстване на Правилата за оценка на натовареността на съдилищата и извършване на достоверна оценка на натовареността на ОСВ по отделни нива – районно, окръжно, апелативно. С решение на Съдийската колегия от м. март 2017 г. са приети внесените от комисия КСКНСС предложения за законодателни промени на подсъдността на някои производства по ГПК, Закона за енергетиката и Закона за водите, които са изпратени на министъра на правосъдието. За периода 01.01.-31.03.2017 г. с решения на Съдийската колегия са образувани 4 дисциплинарни производства срещу съдии. Две са спрени с решения на колегията във връзка с наличие на други административни производства, които имат преюдициален характер по отношение на двете производства. В периода 01.04-09.06.2017 г. с решения на Съдийската колегия са образувани 5 дисциплинарни производства срещу съдии, които не са приключили. Към настоящия момент се прилагат две наредби, влезли в сила от 10.03.2017 г. - денят на обнародването им, при атестиране на съдии, прокурори и следователи, както и на административните ръководители и техните заместници. Наредба № 2 регламентира показателите, методиката и реда за атестиране на съдия, председател и заместник-председател на съд, а Наредба № 3 - показателите, методиката за атестиране и критериите за отчитане степента на натовареност на прокурори, следователи и на административните ръководители и техните заместници.", "date": "20.07.2017 17:11", "title": "ВСС одобри отчет за Актуализираната стратегия за продължаване на съдебната реформа"}
{"url": "https://www.24chasa.bg/novini/article/6347575", "text": "Черна гора ще бъде домакин на четвъртия Глобален граждански форум /Global Citizen Forum/, който събира заедно световни лидери, членове на кралски фамилии, филантропи и известни личности, съобщава Танюг, предава БТА.  Форумът ще бъде организиран на 19 и 20 октомври на остров Свети Стефан под покровителството на черногорския премиер Душко Маркович. Участието си в него вече са потвърдили актьорът Робърт де Ниро, известният писател и мотивационен лектор Робин Шарма, Шери Блеър, съпруга на бившия британски премиер Тони Блеър, която е адвокат и активистка за правата на жените. Още не е потвърдено присъствието на певицата Шакира. Глобалният граждански форум е основан от Арман Артон, бизнесмен и филантроп. Целта му е да привлече вниманието към глобалните предизвикателства и концепцията за \"глобалното гражданство\". Форумът дава възможност да се съберат и да разменят идеи хора от различни среди, световни лидери, филантропи, бизнесмени, известни личности. Темата на тазгодишния форум ще бъде \"Възможностите във времена на неизвестност\". \"Светът е свидетел на безпрецедентна политическа и икономическа неизвестност. Технологията, новите начини на комуникация и променящите се очаквания преобразяват живота на хората. Традиционните политики и старите съюзи са поставени под въпрос\", обясни Артон. На форума в Черна гора се очаква да присъстват и бившият генерален секретар на ООН Кофи Анан, бившият председател на Европейската комисия Жозе Мануел Барозу, генералният директор на ЮНЕСКО Ирина Бокова, американският генерал Уесли Кларк. Първите три форума бяха в Дубай, Торонто и Монако.", "date": "20.07.2017 17:20", "title": "Робърт де Ниро, Уесли Кларк, Барозу, Кофи Анан се събират на форум в Черна гора"}
{"url": "https://www.24chasa.bg/novini/article/6347586", "text": "Правителството на Кувейт нареди на иранския посланик в страната Алиреза Енаяти да напусне държавата в следващите 48 часа, съобщава Reuters, цитирана от \"Фокус\". „Под натиска на саудитската интервенционистична политика и поради необоснованите обвинения за иранска намеса Кувейт обяви, че Алиреза Енаяти, иранският посланик в Кувейт, трябва да напусне в следващите 48 часа“, сочи иранската медия ИСНА.", "date": "20.07.2017 17:25", "title": "Кувейт нареди на иранския посланик да напусне страната до два дни"}
{"url": "https://www.24chasa.bg/novini/article/6347576", "text": "Първият център в България за допълнителна грижа за деца с ревматични заболявания и техните родители бе открит в столичната болница “Проф. Иван Митев”. Идеята е семействата да получават подкрепа и консултации от здравни специалисти, психолози и арт терапевти. Ревматоидният артрит е хронично и тежко заболяване, което оказва влияние върху развитието и растежа на децата. Те се нуждаят от непрекъснати грижи и подкрепа, за да успеят да се социализират и да не се чувстват различни и отритнати от обществото, обясни доц. Стефан Стефанов, шеф на Клиниката по ревматология към болницата. Над 900 са българчетата с такава болест. Здравната каса покрива лечението им, включително най-съвременните биологични терапии.", "date": "20.07.2017 17:25", "title": "Първи център за деца с ревматоидни заболявания у нас"}
{"url": "https://www.24chasa.bg/novini/article/6347718", "text": "На 21 юни 2017 г. с писмо на заместник министър-председателя по правосъдната реформа и министър на външните работи Екатерина Захариева и на министъра на правосъдието Цецка Цачева е поискана техническа помощ от Службата за подкрепа на структурната реформа спрямо съдилищата в България, съобщават от министерство на външните работи.  Предложението е тя да се проведе по модела на експертната мисия, която през 2016 г. изготви независим анализ на структурния и функционален модел на Прокуратурата в Република България. Предложението е да се сформира работна група от съдии от държави-членки на ЕС, които да направят работни посещения в България и представяне на окончателен доклад с констатации и препоръки. Със същото писмо се иска и външна експертна помощ за Инспектората на Висшия съдебен съвет, свързана с обмяната на опит и добри практики с органи в държави от ЕС, които имат сходни правомощия. Писмото е изпратено до Валдис Домбровски, заместник-председател на ЕК, наблюдаващ работата на Службата за подкрепа на структурната реформа, до Франс Тимерманс, първи зам.-председател на ЕК, и до Александър Италианер, генерален секретар на ЕК. В писмото се казва, че \"Помощта, предоставена от Службата, във връзка с техническата помощ за реформата в Прокуратурата на Република България, е от огромно значение при изпълнение на препоръките от последния Доклад за напредъка на България по Механизма за сътрудничество и проверка /януари 2017 г./. Вземайки предвид ползотворността на предоставената техническа помощ, с настоящото писмо отправяме искане до ЕК – Служба за подкрепа на структурните реформи за предоставяне на такава помощ и през 2017 г. Основните наши усилия са концентрирани в областта на съдебната реформа и посочените препоръки по Механизма за сътрудничество и проверка. Ние считаме за необходимо провеждането на мисии и по отношение на други институции в съдебната система на Република България и за независимостта и интегритета на магистратите\". Техническото задание на експертната мисия, както и програмата за посещенията на съдиите, ще бъдат изготвени в съгласуване със заинтересованите институции – върховните съдилища и Инспектората на ВСС.", "date": "20.07.2017 18:45", "title": "Екатерина Захариева и Цецка Цачева са поискали от ЕК експертна мисия за съдилищата"}
{"url": "https://www.24chasa.bg/novini/article/6347722", "text": ": Спрях да пиша във Фейсбук заради всеобщата омраза на всички към всичко. Сега обаче не мога да се въздържа, защото ми писна от бездушието и безхаберието навсякъде. Моля вижте снимките по-долу и се запознайте с Бояна и Гергана.Гергана е самотна майка, изоставена от мъжа си след като родила Бояна и се оказало,че детето е със спина бифида...това означава- с отворен гръбнак.... Подобни деца обичайно ги изоставят,за да завършат живота си по домове,без да помръднат от леглото. А Гергана си взе детето и започна битката, за да може сега Бояна да ходи,да учи, да гони гущерите и котките на село.. И така де-познавам ги много години...имаше няколко операции в чужбина...ипотека на къщата и постоянна битка с околните... Днес обаче изпитах безсилие,когато Гергана се обади плачейки,за да каже,че не знае какво да прави и как да помогне на дъщеря си...от снощи плаче от болки, крака й е надут...ходили в Токуда...не знаят как да помогнат...ходили.в Пирогов...не.знаят.как да помогнат...отишли в Педиатрията...от тримата ревматолози. ..двама били в отпуск,а Директорката в Педиатрията й казала, че работят само с часове, а не по спешност..да си запишела час... Боже, боже...кой да молиш...кой да викаш на помощ...във България дето казват щяла да изчезне след 40 години, във България където не се раждали българчета,където подариха 2 милиарда на един хитрец банкер,а не намериха 20 милиона,за да се направи съвременна детска болница,за да се лекуват българчетата... Така де...слава богу след обаждания тук и там доц.Стефанов, който е в отпуск ги прегледа и благодарение на него ги приеха в болницата като диагнозата по думите на майката е сепсис и било въпрос на часове битката на Гергана за Бояна да бъде загубена... Та това е накратко историята на една българска майка и дъщеря...но колко ли още такива майки има,на които никой не е успял да помогне...защото онези горе, от които зависи България да я има, да се раждат българчета и да не изчезне българския род, просто не им пука! Дано поне не забравят,че и Рая и Ада са тука на Земята,а не горе на небето и накрая всеки ще си получи заслуженото, дано най-после да разрешат да се направи Българска държавна детска болница,каквито има и в Румъния,и в Македония,и в Гърция, че и в Турция, но не и у нас! Така завърши призива си за помощ Салич. ", "date": "20.07.2017 18:56", "title": "Ани Салич разказва историята на Гергана и Бояна и битката им със здравеопазването"}
{"url": "https://www.24chasa.bg/novini/article/6347723", "text": "Георги Кадиев отново се извини на жителите на столичния квартал \"Младост\", че партията му наложи Десислава Иванчева за кмет на района. Във фейсбук профила си той написа:  Тогава Кадиев за пръв път се извини за Иванчева-б.р.", "date": "20.07.2017 19:05", "title": "Кадиев се извинява заради кметицата на \"Младост\" Иванчева"}
{"url": "https://www.24chasa.bg/novini/article/6347741", "text": "Словения съобщи, че ще информира Европейската комисия за това какво според нея е нарушаване на границите от страна на Хърватия като има предвид решението на международен арбитражен съд относно териториалния спор между двете съседни държави, предаде агенция Асошиейтед прес, цитирана от БТА. Хърватия не признава решението на арбитражния съд в Холандия и отказва да го спази. Словения настоява, че това е окончателното решение. Постоянният арбитражен съд в Хага реши миналия месец дългогодишния спор между Словения и Хърватия за Пиранския залив, постановявайки, че по-голямата част от залива принадлежи на Словения, която със специален акт получи и коридор през хърватските териториални води към международни води. Загреб многократно заявява, че решението на арбитражния съд няма никакво значение за Хърватия и че не го признава.", "date": "20.07.2017 19:13", "title": "Словения възнамерява да отнесе териториалния си спор с Хърватия към ЕС"}
{"url": "https://www.24chasa.bg/novini/article/6347758", "text": "Цената на винетките за леките коли догодина ще остане същата като сега, но за камиони и тирове ще има чувствително увеличение, особено на еднодневните. Това съобщи регионалният министър Николай Нанков в четвъртък. Промяната ще бъде направена независимо от процедурата за въвеждането на толсистемата, която непрекъснато се обжалва. В момента работна група прави изчисленията за новите стойности на винетките и в началото на септември те ще бъдат обявени, след като се вземе политическо решение за това, каза Нанков. В момента леките коли плащат 97 лв. за годишна винетка, докато за най-тежките камиони дневната е 21 лева, а годишната - 1743 лв. Работната група обсъжда и въпроса дали да не се въведе еднодневна винетка за леките коли, въпреки че предишните разчети показваха, че тя би била необосновано скъпа. Нанков каза още, че въвеждането на електронните винетки, което предстои, ще спести голям ресурс от разходите за съхраняване, отпечатване и бракуване на хартиените стикери. “Това може да се калкулира в цената, която ще се понижи”, каза министърът, но с уточнението, че това едва ли ще може да стане още от 2018 година. Разширяването на магистрала “Тракия” между София и Пловдив с по една лента в двете посоки няма да обхване тунела “Траянови врата” и виадуктите и мостовете в този участък, каза по-рано Нанков при откриването на пътен възел “Плодовитово”. С него се свързват магистралите “Тракия” и “Марица”. През 2018 г. може да започне проектирането на разширението на “Тракия”. До края на годината работна група ще предложи дали санирането ще остане изцяло с пари от държавата, или ще се търсят механизми за съфинансиране от страна на собствениците, каза Нанков. За бедните щели да бъдат осигурени нисколихвени или безлихвени кредити от банки. В момента са сключени 2022 договора за саниране, работата по които трябва да завърши през тази и през следващата година. 500 сгради са завършени изцяло, в момента се работи по 600, за останалите предстои да се обяви обществената поръчка.", "date": "20.07.2017 19:18", "title": "По-скъпи винетки за тировете догодина (обзор)"}
{"url": "https://www.24chasa.bg/novini/article/6347757", "text": "Вицепремиерът по правосъдната реформа и министър на външните работи Екатерина Захариева ръководи за първи път днес заседание на Националния съвет по антикорупционни политики към Министерския съвет като негов председател и национален координатор, съобщиха от правителствената информационна служба. „Убедена съм, че докато всеки един министър или директор на дирекция не приеме създаването и прилагането на антикорупционни политики в своята администрация като лична кауза, трудно можем да говорим за борба с корупцията, дори като превантивна мярка“, посочи вицепремиерът в началото на заседанието на съвета. „Силно се надявам в работата си занапред да даваме конкретни препоръки, а не да се отнасяме просто формално“, добави Захариева. Пред членовете на съвета тя уточни какъв ритъм и стил ще има органът: „Очаквам всяка институция да подходи не формално, като преписва нормативни разпоредби, а да опише конкретните антикорупционни мерки, които ще предприеме”. Съветът постави срок до 30 август на министерствата за представяне на антикорупционните си планове, след което Центърът за превенция и противодействие на корупцията ще извърши анализ и ще предложи конкретни мерки за борба с корупцията, включително и изготвяне на стандарти за проверка на интегритет на служителите в държавната администрация. Обсъдена и приета беше пътна карта, която следва препоръките от доклада за Механизма за сътрудничество и проверка от 2017 г., с мерки за отстраняване на слабостите при разследването и наказателното преследване на случаи на корупция, както и механизъм за отчитане на постигнатия напредък пред обществеността. Пътната карта предвижда в края на октомври, след провеждане на обсъждане, работна група да изготви предложения за промени в Наказателния кодекс относно корупционните престъпления, като се обхване и частният сектор. „Съгласна съм, че е необходима изцяло нова наказателна концепция“, допълни министър Захариева по време на обсъжданията с уточнението, че в кратък срок трябва да се изготвят неотложните законодателни промени. Националният съвет по антикорупционни политики е създаден през 2015 г. със задача координира и контролира създаването и изпълнението на антикорупционни политики.", "date": "20.07.2017 19:19", "title": "Всяко министерство – с антикорупционен план до 30 август"}
{"url": "https://www.24chasa.bg/novini/article/6347753", "text": "По данни на представителя на САЩ в коалицията, бореща се срещу „Ислямска държава“, Брет МакГърг сирийският град Ракка е на 30% освободен от терористите. Сирийските демократични сили водят настъпление срещу града от четири посоки, предаде РИА Новости, цитира \"Фокус\". „Терористите от „Ислямска държава“ са обкръжени и блокирани. 30% от града са освободени. Сирийските демократични сили се приближават от четири посоки“, заяви МакГърк. По-рано щабът на международната коалиция начело със САЩ срещу „Ислямска държава“ съобщи, че за последните две денонощия по града са нанесени 26 въздушни удара.", "date": "20.07.2017 19:25", "title": "30% от град Ракка са освободени от „Ислямска държава“"}
{"url": "https://www.24chasa.bg/novini/article/6347787", "text": "В 16:02 часа местно време (17:02 българско) край Охрид е регистрирано земетресение с магнитуд 3 по скалата на Рихтер, съобщава Ohrid News, цитиран от \"Фокус\". Епицентърът се намира на осем км. разстояние от Косел на дълбочина от два км.                                                                                                                                                                                                                                                                                                                       ", "date": "20.07.2017 19:32", "title": "Трус от 3 по Рихтер регистрираха в Охрид"}
