{"url": "https://www.24chasa.bg/novini/article/7685316", "text": "РИОСВ – Монтана проверява сигнал за нефтено петно в река Дунав при Видин, съобщиха на сайта на инспекцията. В 13:06 ч на 30.09.2019 г. в РИОСВ – Монтана е постъпил сигнал от дежурен база „Граничен полицейски контрол – Видин“ за нефтено петно в района на Дунав мост 2, в определени участъци с ширина около 1 км. Незабавно е уведомена БДДР – Плевен и е сформиран екип от РИОСВ – Монтана и РЛ – Монтана към ИАОС за проверка на място и пробонабиране. Съгласувано е използване на катер от патрул на \"Гранична полиция\". Резултатите от проверката и анализа на пробите ще бъдат оповестени допълнително.", "date": "2019.10.01", "title": "Проверяват за нефтен разлив при Видин"}
{"url": "https://www.24chasa.bg/novini/article/7685269", "text": "Държавният секретар на САЩ Майк Помпейо започна днес от Италия европейска обиколка, включваща четири страни. В същото време във вътрешнополитически план набира сила кампанията за импийчмънт срещу президента Доналд Тръмп, предаде Асошиейтед прес, цитирана от БТА. Помпейо пристигна в Рим само часове след като американски представители потвърдиха участието му в телефонния разговор на Тръмп с украинския президент на 25 юли, който е в основата на започнатото от демократите от Камарата на представителите разследване за импийчмънт. Помпейо е първият представител на кабинета в САЩ, за който е известно, че е чул Тръмп да упражнява натиск върху украинския лидер да разследва сина на бившия вицепрезидент Джо Байдън за корупция, отбелязва Асошиейтед прес. Помпейо не спомена нищо по въпроса пред придружаващите го репортери в самолета на път към Европа, но по-рано той каза, че не вярва който и да е служител на Държавния департамент на САЩ да е извършвал неуместни действия в контактите с украинското правителство. Държавният секретар е призован да се яви пред три комисии в Камарата на представителите във връзка с документи, отнасящи се до Украйна. Няколко настоящи и бивши служители на Държавния департамент също се очаква да се явят пред разследващите от камарата. Началото на тези изслушвания ще бъде поставено още тази седмица. В писмо до Комисията по външна политика в Камарата на представителите държавният секретар заяви, че демократите се опитват да сплашват и упражняват натиск върху негови служители и че планираното изслушване на петима висши служители на ведомството му, включително двама дипломати - Мари (Маша) Йованович и Кърт Волкър, е неприемливо. Днес Помпейо ще се срещне с италианския президент и премиер, но не се очаква да говори публично до утре, когато ще държи реч на конференция на религиозни организации във Ватикана, а за по-късно същия ден има предвидена обща пресконференция с италианския външен министър. От Италия държавният секретар на САЩ заминава за Черна гора и Северна Македония, след което ще приключи европейската си обиколка в Гърция.", "date": "2019.10.01", "title": "Помпейо е в Европа, докато в страната му се готви импийчмънт"}
{"url": "https://www.24chasa.bg/novini/article/7685303", "text": "Бившият депутат Дянко Марков е станал жертва на седем обира за две години, съобщи  . Ветеранът от Втората световна война и дъщеря му са подали сигнали в полицията за четири от набезите в дома му. Нито едно от престъпленията не е разкрито. Дянко Марков е на 97 години. Придвижва се трудно, едва чува, а зрението му е увредено. Не помни с подробности всички обири в дома си, но последния разказва в детайли. Крадецът почукал на вратата му и се представил за внук на негов приятел. „Разбира се, при това свидетелство, аз го пуснах. След като влезе, той запречи вратата и започна да разхвърля цялата обстановка в моя дом”, каза Марков. Няколко месеца преди това бившият депутат бил навестен в дома си от дама, която искала да купи от книгите му. „Тя ми даде да пия бира, но явно имаше приспивателно в нея. Два часа бях в безсъзнание, това е много голямо насилие”, каза още Дянко Марков. Тогава изчезнали 1 500 лева, подготвени за ремонт на покрива. Дъщерята на Дянко Марков – Мая Маркова се обадила на телефон 112. „Признавам, че не за всички обири сме подавали сигнали в полицията”, каза тя. Причината е, че след четири сигнала няма нито един разкрит обир. Освен пари, от дома на Дянко Марков са изчезнали и два ордена за храброст. От ръководството на МВР проверяват случая. „Вчера материалът постъпи при мен. Аз съм го разпоредил на СДВР, след като те извършат своята проверка, директорът, след като извърши проверка по водените досъдебни производства и водените преписки, ще ми докладва и тогава ще дам пълна информация”, заяви главният секретар на МВР Ивайло Иванов.", "date": "2019.10.01", "title": "Бившия депутат Дянко Марков станал жертва на седем обира за 2 години"}
{"url": "https://www.24chasa.bg/novini/article/7685309", "text": "България трябва да разшири сътрудничеството си със Северна Македония във всички сфери, каза пред Фокус Росен Плевнелиев, президент в периода 2012 -2017г. Според него европейското бъдеще на Северна Македония е в ЕС и НАТО. Той обясни, че България трябва да увеличи инвестициите си в страната. „Колко гръцки инвестиции има в Северна Македония, колко български инвестиции? Така че да бъдем така добри, вместо да се правим на фалшиви патриоти и да омажем нещата в последния момент, и слава Богу, че премиерът Борисов и вицепремиерът Екатерина Захариева не допуснаха това, вместо това да си налегнем парцалите, да помагаме и да засилим своята активност в региона, и специално в Северна Македония. Един път не сме строили там като хората. Един граничен контролен пункт нямаме като хората“, добави президентът. Росен Плевнелиев каза още, че целта на България не е да има нови територии, а да има мир на Балканите. Той добави, че това не трябва да се случва за сметка на манипулация на историята. Според него правителството на Северна Македония трябва да бъде подкрепяно, защото конфликтите на полуострова съвпадат с интересите на Русия и Сърбия.", "date": "2019.10.01", "title": "Плевнелиев: България трябва да разшири сътрудничеството си със Северна Македония във всички сфери"}
{"url": "https://www.24chasa.bg/novini/article/7685214", "text": "Кипърският президент Никос Анастасиадис заяви днес в реч по повод 59 години от обявяването на независимостта на Кипър, че сондажите в търсене на залежи от газ край острова ще продължат, както е планирано, въпреки турските \"заплахи и незаконни действия\" във води, над които Кипър има изключителни икономически права, предаде Асошиейтед прес, цитирана от БТА. Френската енергийна компания Тотал и италианската ЕНИ миналия месец обединиха усилията си за разширяване на проучванията за природен газ край южните брегове на Кипър. Турция не признава Кипър като държава и е против неговите проучвания за газ. Анкара изпрати свои кораби да търсят въглеводороди в район, който Кипър смята за своя изключителна икономическа зона. Турция заяви, че защитава своите интереси и интересите на кипърските турци. Кипър е разделен от 1974 г. на северна турска част, където през 1983 г. бе провъзгласена Севернокипърска турска република /СКТР/, призната до днес единствено от Анкара, и международно признатата Република Кипър. В речта си днес президентът Никос Анастасиадис каза, че ще продължи усилията за постигане на споразумение с кипърската турска общност за повторно обединяване на острова, разделен по етническа линия.", "date": "2019.10.01", "title": "Кипърският президент: Сондажите за газ ще продължат въпреки заканите на Турция"}
{"url": "https://www.24chasa.bg/novini/article/7685219", "text": "Държавният секретар на САЩ Майк Помпейо е случал телефонния разговор между американския президент Доналд Тръмп и украинския му колега Владимир Зеленски, съобщава изданието The Wall Street Journal, като се позовава на източник от външнополитическото ведомство във Вашингтон. Според информацията, разпространена от редакцията, Помпейо е бил един от онези, които са чули какво точно са си казали Тръмп и Зеленски. По-късно първият дипломат на Вашингтон е станал част от групата на официалните лица, които са прослушали телефонния разговор между двамата президенти, информира  Според изданието, присъствието на Помпейо свързва Държавния департамент с разследването на опита за импийчмънт срещу Доналд Тръмп от членовете на Камарата на представителите.", "date": "2019.10.01", "title": "Помпейо е присъствал на разговора между Тръмп и Зеленски"}
{"url": "https://www.24chasa.bg/novini/article/7685225", "text": "Омбудсманът Диана Ковачева и сръбският й колега Зоран Пашалич организираха обща приемна днес в гр. Босилеград, Сърбия. На нея бяха приети 16 граждани, като всеки от тях постави минимум по три проблема. Общественият защитник на Сърбия каза, че за 10 г. е получил общо 82 жалби от този район. Пред журналисти доц. Ковачева обобщи проблемите, пред които се изправят българските граждани в Босилеград – липса на предучилищно образование на български език, липса на помощни материали за учебниците по география и история, обезлюдяване в града заради липса на работа, замърсяване на почвите и водите в района, рязко повишаване на броя на злокачествените заболявания и смъртните случаи, дългият срок за придобиване на българско гражданство. „Проблемът със замърсяването на водите в района е наистина сериозен. Представители на българското малцинство ни предоставиха снимки, на които се вижда, че водата, която тече в реките в определени случаи, е бяла. Хората се тревожат за здравето си“, обяви омбудсманът. По думите й проблемът е свързан с работата на няколко мини и множество ВЕЦ-ове, които са в района. Според жителите рязко се е повишил броят на болните от злокачествени заболявания и смъртните случаи. „Помолиха ни да съдействаме с предоставянето на официална информация от страна на сръбските власти за това какъв е броят на хората, които са заболели от тежки онкологични заболявания и тези, които са починали, защото според тях този брой е много висок. Ние обещахме да съдействаме да бъде предоставена такава информация. А когато статистиката бъде налице, надявам се скоро, ще се обърнем към Министерството на външните работи и Министерството на околната среда и водите с настояване да бъдат предприети спешни мерки“, обяви доц. Ковачева. Тя заяви, че по нейна информация съществуват мерки, които са в ход, а именно формиране на обща комисия с представители на България и Сърбия, която да се заеме с разрешаването на проблема. Това, което констатира общественият защитник обаче е, че българските институции не са получили отговор на отправените въпроси към сръбските власти, което е изключително тревожно, защото става дума за здравето на хора. По-късно омбудсманът се срещна и с представители на Културния и информационен център на българското национално малцинство. Те я запознаха с конкретен проблем – 86 случая, в които е отказано получаването на шофьорски книжки от МВР-Кюстендил. Тя се ангажира да се обърне към Министерството на вътрешни работи с молба да се направи проверка каква е причината. Заедно с българския посланик в Сърбия Н. Пр. Радко Влайков доц. Ковачева поднесе цветя на паметника на Васил Левски в Босилеград. Съвместната изнесена приемна е по проект на МВнР и се реализира от посолството в Белград. Целта е да бъдат посетени труднодостъпни райони в 12 общини. Част от тях са в градове с преобладаващо население от българското национално малцинство. От своя страна сръбският обществен защитник Зоран Пашалич покани Ковачева в гр. Ниш, където на 11 ноември т.г. ще се проведе среща на Балканската мрежа на омбудсманите.", "date": "2019.10.01", "title": "В Босилеград водата тече бяла, повишават се смъртността и броят на болните от рак"}
{"url": "https://www.24chasa.bg/novini/article/7685233", "text": "Ривотрил и метадон е продавал на ученици в Костинброд бившият шофьор на линейка в града Николай Йорданов. 55-годишният мъж ги пласирал по гимназиите с 3 крадени лади. Йорданов бил под наблюдението на криминалистите от ОД на МВР - София, няколко месеца. Те търсели къде крие хапчетата, които пласира на приближени дилъри, а понякога и сам продава на деца. В понеделник полицай видял, че скривалището е под една от ладите, в която бившият парамедик се качил. То било замаскирано с капак на шахта. Вместо това било дупка, която Йорданов използвал като депо за наркотика. Мъжът натоварил 90 таблетки ривотрил, който се ползва за лечение на наркомани и се продава само с рецепта. Сложил и 40 хапчета кетонал форте. Бил проследен и задържан секунди след като продал ривотрил на ученик на метри от гимназията му в Костинброд. При последвалия оглед в дома му са намерени още 300 таблетки ривотрил. Имало и метадон, но в малки количества, както и още 40 хапчета кетонал форте. Криминалистите се усъмнили и в ладите на Йорданов - общо 3. Оказало се, че и трите са с множество интервенции. Номерата на рамите им са изтрити. Смята се, че колите са крадени, за една е потвърдено. Тя дори нямала регистрационни номера. Полицаите заловили и тримата дилъри, които зареждали от Йорданов. Те продавали и други наркотици. Пласирали само в училищата и районите около тях. Признали, че купуват стока от бившия шофьор на линейка и са свидители по делото срещу него. Именно към тях се бил насочил Йорданов, преди полицаите да го арестуват. Мъжът е в ареста за 72 часа. Обвинен е, че е продавал лекарства с разрешителен режим. Прокуратурата ще иска той да остане за постоянно в ареста.", "date": "2019.10.01", "title": "Шофьор на линейка продава метадон и ривотрил на деца"}
{"url": "https://www.24chasa.bg/novini/article/7685002", "text": "Окръжен съд - Благоевград остави за постоянно в ареста 19-годишния Любослав Влахов от Сандански, обвинен в изнасилване с употреба на сила и заплаха, и притежание на наркотици. Тричленният съдийски състав не уважи искането на защитата за вземане на по-лека мярка с мотив, че обвиняемият може да извърши ново престъпление. 19-годният Любослав беше задържан, след подаден сигнал от негова позната и бивша съученичка, че е била изнасилена от него в мазе в жилищна кооперация в Сандански. В хода на досъдебното производство у Любослав Влахов са установени и високорисково наркотично вещество, кокаин с бруто тегло 0,26 гр., които са предадени за нуждите на разследването. Определението на съда е окончателно.", "date": "2019.10.01", "title": "Постоянен арест за обвинен в изнасилване на приятелка"}
{"url": "https://www.24chasa.bg/novini/article/7685249", "text": "Дългогодишният кмет на село Галиче беше отстранен от поста с решение на съда. Сега обаче той е кандидат за кмет на община Бяла Слатина, а за Галиче ще се бори съпругата му Цветелина Нелова. С мярката “парична гаранция” Чоков ще може лично да агитира избирателите в Бяла Слатина и околните села, защото няма да е длъжен да стои затворен вкъщи. На второ място в листата на инициативния комитет, който го издига, е сегашният зам.-кмет на Бяла Слатина Бариним Бочев. На трето е Касъм Касъмов, който е общински съветник и един от подсъдимите по делото с Ценко Чоков. На първа инстанция Касъмов беше оправдан. Той и Бочев са членове на ДПС. С мандата на тази партия Чоков беше кмет на Галиче в последния си мандат, преди да го арестуват. Чоков лежа в ареста почти 2 г., после го пуснаха под домашен арест заради много заболявания, но го хванаха да пирува в ресторант и отново го върнаха в ареста. ", "date": "2019.10.01", "title": "Ценко Чоков на свобода  срещу 200 хил. лева"}
{"url": "https://www.24chasa.bg/novini/article/7685264", "text": "След сигнал е намерено загробено диво прасе на брега на Дунав. Взета е проба и е пратена за изследване, съобщиха от Областната епризоотична комисия в Силистра. Установен е трети случай в силистренското село Калипетрово, където стопанин е декларирал, че е унищожил животни в така наречения \"заден двор\", но не го е направил. Със случая е ангажирана прокуратурата. Продължават и проверките на ветеринари от Ирландия и Германия във връзка със закланите прасета. Обсъдено е предложение на директора на ТП ДЛС \"Каракуз\" за разрешение за неотложни дейности - лов на сърна по линия на организиран ловен туризъм, предаде БТА. Взето е решение за индивидуален лов на дива сърна на територията на \"Каракуз\" в рамките на предварително сключени договори с туроператори. Трябва да се спазват стриктно мерките за биосигурност и биобезопасност.", "date": "2019.10.01", "title": "Намериха загробено диво прасе на брега на Дунав"}
{"url": "https://www.24chasa.bg/novini/article/7685270", "text": "От 5 октомври стартира груповият лов на дива свиня. Това съобщиха от дирекция „Връзки с обществеността и протокол“ на министерство на земеделието, храните и горите. По време на новия сезон ловът ще бъде разрешен три дни седмично, вместо досегашните два дни. Целта е да се намали популацията на дивата свиня, която се счита за основен разпространител на заразата от заболяването Африканска чума по свинете (АЧС). Ловуването ще се извършва по график, утвърден от директора на съответното държавно горско или ловно стопанство. Във връзка с откриването на ловния сезон за дива свиня, министърът на земеделието и храните издаде заповеди и указания за прилагане на мерки за биосигурност в ловностопанските територии, попадащи в и извън инфектираните зони с установено АЧС. Документите са изготвени и утвърдени по предложение на компетентния орган Българска агенция по безопасност на храните и след консултация с Центъра за оценка на риска по хранителната верига, научни среди, организации на свиневъдите и национални ловни сдружения. Независимо, че на много места популацията е засегната от вируса на АЧС, усилията за справяне с болестта при питомните свине позволиха да отпаднат част от ограниченията по отношение на достъпа и ловуването в инфектираните зони. Над 60 пъти се намалява площта на територията, в която ще важи забрана за извършване на всякакви дейности, в това число и лов, след установен случай на АЧС. Забранената зона от 200 кв.км се намалява на 3 кв.км. Съгласно новите указания се намалява и срокът за забраната – от 60 на 30 дни. След изтичането на първия месец се допуска индивидуален лов, лов с капани и лов без кучета, а след изтичането на втория месец и групов лов с кучета. Определя се инфектирана 200 кв. км. зона около установен случай на диво прасе с АЧС. В нея попадат забранената площ от 3 кв. км., както и други две санитарни зони. В първата санитарна зона от 27 кв.км. се разрешава индивидуален лов, лов с капани и групов лов без кучета. Във втората санитарна зона се разрешават всички видове лов на дива свиня. В документа са посочени и мерките за биосигурност, които ловните дружинки трябва да спазват. За провеждане на лов, ловците предварително подготвят ями за загробване на остатъците от отстреляните диви свине. Задължително трябва да се осигурят и препарати за дезинфекция и пръскачки, с които ловците да обработят използваните инструменти, облеклото, обувките, оръжията и принадлежностите към тях, както и автомобилите. Всички отстреляни по време на лов диви свине задължително се изследват за вируса на АЧС, като изследванията са за сметка на БАБХ. Изследването за трихинелоза остава, както досега, за сметка на ловците. До излизане на резултатите от пробите, отстреляните диви свине трябва да останат за съхранение в хладилни съоръжения. Продължават претърсванията в ловностопанските територии за установяване на животни с нетипично поведение или вече загинали животни. С цел стимулиране на претърсването, в заповедта е разпоредено държавните горски стопанства и държавните ловни стопанства да изплащат по 150 лева за намерен труп на дива свиня и по 50 лева за отстреляна дива свиня при индивидуален лов. Дирекция ", "date": "2019.10.01", "title": "От 5 октомври стартира груповият лов на дива свиня"}
{"url": "https://www.24chasa.bg/novini/article/7685255", "text": "САЩ потвърдиха информацията за възобновяване на преговорите със Северна Корея за денуклеаризацията, като от Вашингтон уточниха, че те ще бъдат продължени след няколко дни, предава AFP, цитирана от  „Мога да потвърдя, че служителите на САЩ и КНДР планират да се срещнат в рамките на следващата седмица\", заяви говорителят на Държавния департамент Морган Ортаг. Тя обаче подчерта, че не разполага с повече подробности за организираната среща.", "date": "2019.10.01", "title": "САЩ възобновяват ядрените преговори със Северна Корея"}
{"url": "https://www.24chasa.bg/novini/article/7685200", "text": "Британското правителство ще сложи край на свободното движение на хора и ще въведе точкова имиграционна система, подобна на действащата в Австралия, след като страната напусне Европейския съюз. Това се посочва в реч на министъра на вътрешните работи Прити Пател, подготвена за годишната конференция на Консервативната партия в Манчестър, предаде Ройтерс, цитирана от БТА. Пател заявява, че нейната мисия в процеса на Брекзит е \"да сложи край на свободното движение веднъж завинаги\". Вместо това ще въведем система, основаваща се на точки, подобно на тази в Австралия, уточнява министърката. Това ще е система, която отговаря най-добре на интересите на Великобритания, привлича и посреща с \"добре дошли\" най-умните и най-добрите, подкрепя блестящите учени, най-добрите академици и водещите специалисти в своята област, система, която ще бъде под контрола на британското правителство, допълва Пател. ", "date": "2019.10.01", "title": "Вътрешният министър на Великобритания: Ще въведем точкова имиграционна система"}
{"url": "https://www.24chasa.bg/novini/article/7685285", "text": "На предишните избори се видяха проблемите, които бяха създадени от неподготвеността на членове на СИК. Димитров призна, че е имало известен проблем, свързан с работата със секционни протоколи и времето, в което е трябвало да се подготвят администраторите. Той каза, че се надява да няма подобни проблеми на предстоящите избори. В момента текат оценки на възможността да се ползва повече от една зала, за да не се повтори ситуацията от арена \"Армеец\" в София. Има известно напрежение, свързано с това, че между първи и втори тур има само една седмица пауза. Членовете на ЦИК няма да обучават този път Районните комисии през интернет, а ще се опитат да покрият територията на страната чрез лично участие. Според Димитров е важно бъдат обучени добре комисиите, както и те положат известно усилие.", "date": "2019.10.01", "title": "Районните избирателни комисии няма да се обучават през интернет"}
{"url": "https://www.24chasa.bg/novini/article/7685061", "text": "Битката за Пловдив ще е между партньори в правителството - ГЕРБ и ВМРО. И пак ще е по оста ляво-дясно, защото има разпознаваем кандидат от БСП и други двама, които градът добре познава. Както става на всеки 4 години. Промяна, но не радикална - посоката е правилна, развитието в последните години е бурно и осезаемо - просто кметът трябва да говори и чува съгражданите. Такива са нагласите и очакванията на хората във втория по големина български град преди вота. Иван Тотев направи много за града, подкрепен силно от правителството. Пловдив стана европейска столица на културата в тежка битка със София, Варна и Велико Търново. Индустриалната зона на града вдигна рязко заплатите в региона.   Особеностите на характера на Иван Тотев - затвореност, която някои негови противници определиха като високомерие, провокираха Бойко Борисов да търси друг кандидат. Който да говори с пловдивчани и да не се държи като конкурент, а като помощник на местния бизнес. Премиерът го направи достатъчно рано, за да застане зад новия си избор - Здравко Димитров, на няколко пъти в Пловдив. Остави Иван Тотев да ръководи областната организация на ГЕРБ като човека, който най-добре познава партията в този регион. Така Борисов направи и първата стъпка в реорганизацията на ГЕРБ - областните координатори да не са и кметове, за да не преяждат с власт и да не губят реалността. Най-голямата партия заложи на областния управител Здравко Димитров. Факт е, че между него и досегашния градоначалник Иван Тотев винаги е имало, меко казано, дистанция. Но тя не се усеща в предизборната кампания, което е вероятно заслуга на премиера.   При последните избори Здравко Димитров излезе за кратко от партията, несъгласен с кандидатурата на Иван Тотев. Кандидатира се за кмет и се върна обратно като областен управител. Здравко Димитров, към когото всички се обръщат с приятелското Зико, е различен по темперамент от Иван Тотев. Той лесно общува с хората, изслушва търпеливо, решава бързо проблеми. Освен диалогичност хората изтъкват като най-силно негово качество, че е открит. Не се отегчава от разговори и срещи с хора. За разлика от други политици е склонен да слуша и други мнения - най-вече на гилдии и на експерти. Но най-голямото му предимство пловдивчани виждат във факта, че зад Димитров стои Борисов като скала. И затова са убедени, че ако Здравко Димитров спечели, ще има средства за развитието на Пловдив. В последните 8 г. държавата изсипа милиони във втория град. Финансира построяването на спортната зала “Колодрума”, както и разширението на бул. “Васил Априлов”. Пари за инфраструктурните обекти за европейската столица на културата също бяха осигурени от правителството. С тях вече е обновен централният площад, построена е модерна художествена галерия. Очакванията на пловдивчани са възходът да продължи.   Привържениците на Здравко Димитров очакват той да спечели на балотаж. Кандидатът на ГЕРБ откри кампанията си с 10 ясни и конкретни послания Кампанията засега е спокойна, няма удари под кръста, освен искрите, които две социологически агенции провокираха между ГЕРБ и ВМРО. Всички претенденти за кметския стол в Пловдив (общо 14) засега декларират, че ще водят позитивна битка. Но и повечето излизат с почти еднакви обещания, като реализиране на пътния възел “Модър-Царевец”, данъчни облекчения, по-ниски такси. А БСП дори иска безплатни ясли и градини. Никой не казва откъде ще набавят пари за тези реки от мед и масло.   Голямата интрига е с кого Димитров ще се бори на балотажа. За разлика от 2007 г., когато ГЕРБ подкрепи Славчо Атанасов и той спечели от раз, в следващите два вота винаги се стигаше до втори тур. На тях с преднина от малко над 1000 гласа печелеше досегашният кмет Иван Тотев. Славчо Атанасов, бивш кмет, сега настоящ депутат, повтаря често през тези дни официално и неофициално, че неговата война с Иван Тотев е приключила и той ще води честна битка с останалите кандидати. Бившият кмет и настоящ депутат обещава обаче пълна ревизия на управлението на Иван Тотев Атанасов е разпознаваема мажоритарна фигура, която надскача вота на своята партия.   Левите го припознават, тъй като, докато беше кмет, върна БСП в местната власт, без да е печелила избори. Слоганът на Атанасов също бие вляво - “С грижа за хората”. Той твърди, че има привърженици и вдясно. Макар 8 г. да е извън местната власт, образът му на добродушен и човечен продължава да витае сред част от пловдивчани. За първи път от години обаче БСП издигна свой безспорен авторитет. Николай Радев е уважаван учител и настоящ директор на най-престижното училище в Пловдив - Английската гимназия. Прагматичен и делови с опит в местния парламент, където пет мандата е начело на червените съветници Познава в детайли местното самоуправление и проблемите на града. На европейските избори, които нямат много общо с местните, но са показателни, БСП в Пловдив получи над 20 000 гласа. Ако Радев успее да убеди симпатизантите и да ги мобилизира, може да се класира за балотаж.   Политически растеж за лидерката на “Съюз за Пловдив” Дани Каназирева предричат социолози и анализатори. На предишния местен вот адвокатката получи 14 000 гласа и се нареди на трето място. Силно амбициозна, тя започна кампанията си отдавна. Каназирева от нула изгради своята местна партия, която в два поредни общински съвета има представители и играе опозиция. За първи път на ринга за кмет на Пловдив излиза и адвокат Георги Колев от Земеделски съюз “Ал. Стамболийски”. Той също е дългогодишен общински съветник и когато вземе думата, залата утихва, за да чуе какво ще каже. Колев дава сериозна заявка и води активна кампания с концерти, послания и срещи. Той също има свой електорат. На предишните избори вкара четирима съветници. Сега излиза и с кандидати за районни кметове. И двукратният шампион по кану Николай Бухалов се впусна в кметската битка. Той е кандидат на “Кауза Пловдив”, която също събира поддръжници. Бухалов има един мандат зад гърба си като съветник и минава за абсолютно неопитен.", "date": "2019.10.01", "title": "Пловдивчани искат бурното развитие да продължи, но кметът да говори с хората и да ги чува"}
{"url": "https://www.24chasa.bg/novini/article/7685079", "text": "Сметосъбираща гондола се е обърнала в района на сметището край мелницата в ромския квартал „Надежда“. Това съобщи за Радио  “ – Сливен говорителят на ОДМВР – Сливен Първолета Мандинска. Сигналът постъпил в 15.55 часа, веднага са предприети мерки.На място са изпратени полиция, пожарни екипи и линейка. Едва след като камионът бъде преобърнат, ще стане ясно има ли пострадали при инцидента.", "date": "2019.10.01", "title": "Сметосъбираща гондола се е обърнала в Сливен"}
{"url": "https://www.24chasa.bg/novini/article/7685108", "text": "Европейският съюз предупреди Вашингтон, че блокът ще отмъсти, ако САЩ наложат наказателни мита  срещу износа от ЕС, тъй като 15-годишната вече разправия \"Еърблъс\"-\"Боинг\" наближи своята  кулминация. Това предаде БГНЕС. Очаква се Световната търговска организация да одобри милиарди  долари за мита от САЩ срещу европейците още в сряда, а администрацията на Тръмп засега игнорира предложението за примирие от Брюксел.\"Решени сме да следваме положителна програма за търговия със САЩ, но сме готови да защитим категорично нашите интереси, когато и ако е необходимо в рамките на правилата на СТО“, каза Виле Скинари, министърът на търговията от Финландия, която председателства Съвета на ЕС ротационно за шест месеца. ", "date": "2019.10.01", "title": "ЕС с реципрочни мерки, ако САЩ въведат наказателни мита срещу \"Еърбъс\""}
{"url": "https://www.24chasa.bg/novini/article/7685121", "text": "Основна цел е с инвестицията да се повиши енергийната ефективност на обществените сгради и жилищния сектор в опорните центрове от 4-то ниво, съгласно Националната концепция за пространствено развитие на България за периода 2013-2025 г. Това са градовете: Ботевград, Берковица, Белоградчик, Генерал Тошево, Девин, Елхово, Златоград, Ивайловград, Крумовград, Козлодуй, Карнобат, Мездра, Малко Търново, Никопол, Нови пазар, Нова Загора, Поморие, Попово, Пещера, Провадия, Разлог, Сандански, Свиленград, Самоков, Севлиево, Троян, Тутракан, Червен бряг. Процедурата „Енергийна ефективност в периферните райони-3“ е с индикативен общ бюджет от 14,5 млн. лв., като окончателният размер средствата ще бъде определен при публикуване на Насоките за кандидатстване. Безвъзмездната финансова помощ ще се предоставя на база подбор на проектни предложения, класирани по критерии, които отчитат намаляването на емисиите на СО2, ефективност и целесъобразност на инвестицията за енергийна ефективност и др. Основните дейности са насочени към изпълнение на мерки за енергийна ефективност в допустими за финансиране публични сгради на държавната и общинската администрация, както и към общински сгради от образователната, културната и социалната инфраструктура и в многофамилни жилищни сгради. Общините ще могат да кандидатстват с проекти към края на годината. Ще се финансират мерки за повишаване на енергийна ефективност на сградите, като целта е да се постигне 60% спестяване на енергия, намаляване на разходите за отопление, обновяване фасадите на сградите и повишаване на срока на експлоатация и др. Предложения и коментари по проектите на документи могат да се изпращат в срок до 17:30 часа на 18.10.2019 г. (включително), по официален път или на следната електронна поща: oprd@mrrb.government.bg, както и в модула за електронно кандидатстване на информационната система ИСУН 2020: https://eumis2020.government.bg, в меню „Процедури за БФП“, под-меню „За обществено обсъждане“. Проектът на Насоки за кандидатстване, заедно с приложенията към него, са публикувани на интернет сайта на програмата www.bgregio.eu, в меню \"Оперативна програма Региони в растеж 2014-2020\", \"Актуални процедури\", процедура BG16RFOP001-2.003 „Енергийна ефективност в периферните райони-3”, на Единния информационен портал на европейските структурни и инвестиционни фондове – www.eufunds.bg, както и на сайта на МРРБ.", "date": "2019.10.01", "title": "МРРБ осигурява още 14,5 млн.лв. за саниране на сгради в 28 града"}
{"url": "https://www.24chasa.bg/novini/article/7685159", "text": "Френският министър на външните работи Жан-Ив Льо Дриан предупреди, че излизането на Великобритания от структурите на Европейския съюз без споразумение на 31 октомври остава „най-правдоподобният“ сценарий. Той добави, че Лондон все още не  е представил приемливи предложения за това как да избегне „развода“ с Брюксел по неорганизиран начин, предава AFP. „ЕС все още е отворен за други предложения, които биха били съвместими със споразумението за оттегляне (договорено с предшественика на премиера Борис Джонсън - Тереза Мей)\", заяви Льо Дриан пред парламента в Париж. Но при липса на подобни предложения сценарият „за оттегляне на 31 октомври без сделка е най-правдоподобният\", добави френският министър, цитиран от БТА.", "date": "2019.10.01", "title": "Жан-Ив Льо Дриан: Брекзит без сделка на 31 октомври е „най-правдоподобният“ сценарий"}
{"url": "https://www.24chasa.bg/novini/article/7685164", "text": "Жена е загинала, след като камион за смет, гондола, се обърна на сметището до циганския квартал \"Надежда\" в Сливен и я затисна. Това потвърди току-що за \"24 часа\" говорителят на ОДМВР в града Първолета Мандинска. Сигналът за инцидента е подаден днес в 15,55 часа. На място са изпратени екипи на полицията и на пожарната, който са изправили камиона. Загиналата жена не е служител на чистотата. Тя е жител на квартал \"Надежда\", в който живеят около 20 хиляди души. Много от тях са бедни и всеки ден идват на сметището с надеждата да намерят желязо или други ценни вещи, както и да сортират отпадъци.", "date": "2019.10.01", "title": "Жена загина под камион, който се обърна на сметище в Сливен"}
{"url": "https://www.24chasa.bg/novini/article/7685150", "text": "\"24 часа\" получи линк към видео в ютюб, за което се твърди, че пресъздава истината за убийството на Андрей Монов от австралиеца Джок Полфрийман. То е направено от поддръжници на Полфрийман, които държат да останат анонимни, но пък твърдят, че въпросните кадри са от охранителните камери в района и са взети от кориците на делото. Според тях въпросните кадри доказват, че Джок е бил нападнат от Андрей Монов и приятелите му, бил е бит и замерян с камъни, и затова е убил при самоотбрана неумишлено. \"Истината за това какво се случи вечерта на 28.12. 2007 г. и как е постъпил тогава Джок Полфрийман\", е озаглавено видеото. В него явно са сглобени кадри от охранителните камери около събитието. Записите са много лоши, поради което анонимният автор съветва да се гледа на голям екран.  На екрана на компютъра наистина не се вижда почни нищо, поради което кадрите са снабдени с ясни тълкувания с големи букви. Те посочват кой е убитият Андрей Монов, кой е убиецът Джок Полфрийман и описват какво са правили те. На самите записи обаче почти нищо не се вижда от самия екшън, снимано е много отдалече.  Какво внушават монтираните видеа с надписи - Андрей Монов с групичка излиза от подлеза при Булбанк. После се връща с тях, преследвайки някакъв човек, след това и втори, и ги бият, но това се случва зад кадър.  Групата на Монов пак се връща по предишния си път към дискотеката и Джок Полфрийман ги последва. След което те почват да го бият и замерят с камъни. Джок хуква на обратно, Монов го последва, излизат от кадър, където, според авторите на видеото Джок бил пак бит, а след това Монов се връща, олюлявайки се и пада - явно вече наръган и убит. Самото убийство не се вижда. След това се виждат единствените ясни кадри, на които двама мъже пазят друг, паднал на земята, от други мъже, които заплашително се насочват към падналия, за който авторите на видео казват, че е Джок. За тези мъже защитниците на Полфрийман твърдят, че не са били идентифицирани и разпитани. Единият бил с камуфлажен панталон. Според тях тези записи доказват, че австралиецът е убил Андрей Монов при законна самоотбрана. След това записите са пуснати без пояснения още веднъж. Задават се и много въпроси, от които личи, че според авторите Полфрийман не само не е получил справедлива присъда, но и се е поправил и е заслужил предсрочното си освобождаване. ", "date": "2019.10.01", "title": "Ексклузивно! Вижте кадри от охранителни камери в нощта, когато Джок убива Андрей"}
{"url": "https://www.24chasa.bg/novini/article/7685171", "text": "Медицинският институт на МВР добави към автопарка си две нови линейки с модерно медицинско оборудване, съолщиха от пресцентъра на вътрешното министерство. \"Благодаря сърдечно за предоставената материално-техническа помощ за нуждите на Медицинския институт на МВР\". С тези думи министър Младен Маринов се обърна към представителите на Международната организация по миграция на официалната церемония по този повод. Той подчерта, че днешното дарение е израз на подкрепа от страна на МОМ (Международна организация по миграция - б.р.) за усилията, полагани от страната ни за осигуряване на подходящи условия за здравно обслужване и достъп до специализирана медицинска помощ на хората, настанени в Специалните домове за временно настаняване на чужденци към МВР. То е и израз на изграденото в годините стабилно сътрудничество между МВР и организацията и осигурява на екипите на Медицинския институт по-висока мобилност и възможност за бърза реакция в отговорната им задача – спасяване на човешки животи. Сътрудничеството с Мисията на Международната организация по миграция в България ще продължи да се развива в дух на партньорство и диалог, увери вътрешният министър. В продължение на това Радослав Стаменов, представител на МОМ за България, подчерта, че с безвъзмездното дарение организацията още веднъж доказва ангажимента си като предвидим партньор и пожела на медиците по-рядко да им се налага да използват линейките. Представителите на МОМ, министър Маринов, директорът на института проф. д-р Ненчо Смилов, д.м., и началникът на политическия кабинет на вътрешния министър Михаил Златанов разгледаха отблизо линейките и оборудването в тях. Техниката е предоставена от МОМ България за нуждите на Медицински институт – Министерство на вътрешните работи на Република България по проект, изпълняван от МОМ в рамките на Механизма за спешно подпомагане.", "date": "2019.10.01", "title": "Две нови и модерни линейки получи Медициският институт на МВР (Снимки)"}
{"url": "https://www.24chasa.bg/novini/article/7685157", "text": "Москва и Дамаск настояха САЩ да напуснат окупираната от тях територия в арабската република – при това незабавно. Това се посочва в съвместно изявление на координационния щаб на Русия и Сирия, цитирано от вестник „Российская газета“ и  Документът отбелязва неспособността на американските сили да гарантират изпълняването на ангажиментите по оперативния план на ООН, поети в зоната Ал Танф. Според представители на външните министерства на двете държави ситуацията в района близка до хуманитарна катастрофа. Представителите на Координационния щаб също така се обръщат към съответните звена на ООН с искане да дадат правна оценка на действията в контролираната от американските военни зона. Военнослужещи на Вашингтон контролират Рукбан, който се намира в 55-километрова зона около американската военна база в района на Ал Танф на границата на Сирия с Йордания. Министърът на външните работи на Сирия Валед Муалем поиска от трибуната на ООН незабавното изтегляне на американските и турските войски от страната и заяви, че неговото правителство си запазва правото да защитава територията й по всякакъв начин, ако те останат. „САЩ и Турция поддържат незаконно военно присъствие в Северна Сирия. Всички чуждестранни сили, действащи на нашите територии без наше разрешение, са окупатори и трябва незабавно да се изтеглят от тях. Ако откажат, имаме право да предприемем всички мерки за противодействие, разрешени от международното право\", припомня изданието думите на първия дипломат на Дамаск. В Сирия има около 1000 американски войници, разположени като част от мисия за борба с терористичната групировка „Ислямска държава“. САЩ също подкрепят кюрдските групировки в Североизточна Сирия, които се противопоставят на правителството в Дамаск и се борят срещу сунитските екстремистки организации. Президентът на САЩ Доналд Тръмп заяви, че иска да върне американските войници у дома, но Пентагонът се застъпват за „поетапен подход\" в процеса.", "date": "2019.10.01", "title": "Москва и Дамаск настояха САЩ да напуснат окупираната територия в Сирия"}
{"url": "https://www.24chasa.bg/novini/article/7685189", "text": "Не, той се оказа сложен, многовекторен, дълбок процес, зареден с много енергия, надежди и очакване, но и с много превратности и разочарования. Затова и днес ние с основание си задаваме и тревожни въпроси, каза държавният глава, който в изказването си открои и постиженията на прехода. Защо 30 години след началото на тези положителни промени, след като постигнахме тези стратегически цели - членове на НАТО, част сме от европейското семейство, България продължава да се топи и защо опустошителната демографска криза е в момента най-голяма заплаха за настоящето и бъдещето на България? Защо не успяхме да постигнем желаните стандарт и качество на живот и стотици хиляди българи днес живеят в бедност и социално изключване? Защо изостанахме драстично в това отношение от другите източноевропейски държави? Защо не успяхме да постигнем висок, устойчив икономически темп на развитие, който да ни отведе по-бързо към това средно равнище за Европа и да даде някаква перспектива на нашите млади хора, така че те да остават тук в България, посочи президентът Радев, като добави, че младите са умни и виждат, че темповете, с които се движим, няма да им дадат във времевата рамка на техния активен живот стандарта, който те желаят. По думите на президента сме свикнали да търсим отговор на тези въпроси в пространството на цифрите, на статистическите измерители и на икономическите и социалните модели, но в него не можем да дадем отговор на важните въпроси. Каквито и икономически и социални модели да прилагаме, каквито и секторни политики да развиваме, бюджетни приоритети да определяме, и каквито и пари да раздаваме, особено преди избори, няма да постигнем желаната цел, защото тя зависи най-вече от политическата среда и от начина на упражняване на политическата власт, отбеляза Румен Радев. Ако не за друго, поне преходът ни отвори очите, че когато властта се отнема от гражданите и се концентрира в една тясна група хора, неизбежно този тесен кръг започва да използва институциите и финансови и медийни инструменти, така че да засилва своята власт и да измества приоритетите от упражняване на власт в полза на гражданите към упражняване на власт в интерес на тяснопартийни и лични интереси, заяви Радев. Затова, по думите му, не трябва да търсим истинските въпроси и отговори в пространството на цифрите и икономическите разчети, а в това на обществено-икономическите отношения и на демократичните механизми, на правата, свободите и овластяването на българските граждани. Точно тук, според президента, трябва да си задаваме истинските въпроси. \"Дали устоите на нашата държава са достатъчно демократични и правови? Имаме ли реално разделение на властите? Гарантират ли се свободата и равните възможности? Гарантирана ли е и как необратимостта на демократичните процеси? Доколко гражданите са овластени да оказват влияние върху управлението и неговия контрол?\". Когато противно на принципите на парламентаризма парламентът е зависим от правителството и не може да го контролира така, както пълноценно е дадено по Конституция, когато парламентарният контрол е повече в сферата на формалностите, оттам ерозира и разделението на властите, и самата същност на парламентаризма, посочи Радев. Когато се задушава свободата на медиите, се заглушава и гласът на гражданите. Когато корупцията, особено по високите етажи на властта, остава безнаказана, гражданите губят доверие в правовата държава. Когато управлението започва да става непрозрачно, безотчетно, безконтролно, когато се харчат и то колосални обществени ресурси без или с фиктивни обществени поръчки, когато качеството не отговаря на изразходваните средства, тогава гражданите започват да губят доверие в управлението, каза още президентът Румен Радев. В изказването си държавният глава приветства фондацията \"Фридрих Еберт\" за усилията на организацията да работи за процесите на демократизация у нас, като изтъкна, че ще продължат усилията България да се превърне в нормална европейска държава - с висок стандарт и качество на живот, сигурност на гражданите й, качество на обществените услуги, а това няма как да се постигне, ако не се осигури необратимост на демократичните процеси и силни, но прозрачни, отчетни и отговорни институции, както и силно, свободно и инициативно гражданско общество. Сред присъствалите бяха също вицепрезидентът Илияна Йотова, лидерът на БСП Корнелия Нинова, президентите на КНСБ и на КТ \"Подкрепа\". На събитието в София тази вечер беше открита и изложбата \"30 години преход в 30 снимки\" на фоторепортера Иван Стоименов.", "date": "2019.10.01", "title": "Радев: Каквито и пари да раздаваме преди избори, няма да постигнем желаната цел (Снимки)"}
{"url": "https://www.24chasa.bg/novini/article/7685203", "text": "Френският милиардер Франсоа Пино и синът му Франсоа-Анри Пино подписаха официални документи за дарение от 100 милиона евро за възстановяването на парижката катедрала \"Нотр Дам\", предаде Асошиейтед прес, цитирана от БТА. Днешното дарение идва след месеци на отлагане, което принуди френските власти да разчитат на малки дарения за финансиране на първия етап от ремонта след опустошителния пожар на 15 април. Всеки дава каквото може според нуждата си да помогне, но големите дарители ни дават възможност да се съвземем, каза архиепископът на Париж Мишел Опти. Франсоа Пино, чиято международна компания за луксозни стоки \"Керинг\" е собственик на \"Гучи\" и \"Сен Лоран\", обеща парите веднага след пожара. Неговият конкурент, френският милиардер Бернар Арно от компанията за луксозни стоки Ел Ве Ем Аш (LVMH, Louis Vuitton Moet Hennessy), бързо последва примера му и обеща 200 милиона евро. Арно финализира миналата седмица споразумението за дарение с фондация \"Нотр Дам\".", "date": "2019.10.01", "title": "Френски милиардер дарява 100 млн. евро за възстановяване на \"Нотр Дам\""}
{"url": "https://www.24chasa.bg/novini/article/7685201", "text": "Вчера в служебния си кабинет бе задържан директорът на дирекция „Местни данъци и такси“ в община Тутракан, след като получил подкуп, за да занижи данъчната оценка на скъп лек автомобил. Гражданинът, предложил и дал подкупа, също бе задържан. Днес Окръжната прокуратура е повдигнала обвинение на ръководния служител по чл. 301, ал.1 от Наказателния кодекс, а на лицето, предоставило подкупа – по чл. 304, ал.1, обяви прокурор Желев и уточни, че и за двете престъпления законодателят е предвидил наказание лишаване от свобода до 6 години, както и глоба в размер до 5000 лв. Според окръжния прокурор към този момент са извършени всички необходими първоначални процесуално-следствени действия, така че разследването в тази насока ще продължи до приключването му в законовите срокове. Спрямо двамата обвиняеми е постановено задържане за срок до 72 часа, като предстои в рамките на утрешния ден да бъде внесено искане в съда за вземане на мярка за неотклонение „задържате под стража“. Прокурор Желев подчерта, че арестът на двамата мъже е плод на дългомесечна оперативна работа на служителите на ОДМВР-Силистра и в частност на РУ-Тутракан.", "date": "2019.10.01", "title": "Повдигнаха обвинения на двамата задържани за подкуп в Тутракан"}
{"url": "https://www.24chasa.bg/novini/article/7685208", "text": "Полицията на Ватикана нахлу в офисите на Държавния секретариат на Светия престол и неговия финансов орган - АИФ. Тя изземва документи и електронни устройства, съобщава Ройтерс. Операцията е крайно необичайна, защото Държавният секретариат е нервният център на ватиканската бюрокрация и дипломация, а АИФ е финансов орган за всички ватикански ведомства. Изявлението на Ватикана не съдържа никакви подробности, освен, че операцията е продължение на жалбите, подадени през лятото от Ватиканската банка, Службата на генералния одитор, и свързани с \"финансови операции, извършвани в течение на времето\", уточнява  . Висш ватикански източник коментира, че операцията е разрешена от прокурорите на Ватикана и е свързана със сделки с недвижими имоти. В изявлението се казва, че началниците на отделите са били информирани за операцията. През 2013 г. генералният директор на банката на Ватикана Паоло Киприани и неговият заместник Масимо Тули подадоха оставки заради скандали, разтърсили финансова институция. Тогава, служител на Ватикана, член на италианските тайни служби и финансов брокер бяха арестувани като част от италианското разследване на Банката на Ватикана. Арестите бяха осъществени, след като Ватикана обяви, че папа Франциск е съставил комисия да разследва делата в Банката на Ватикана.", "date": "2019.10.01", "title": "Полицията на Ватикана нахлу в офисите на Държавния секретариат на Светия престол"}
{"url": "https://www.24chasa.bg/novini/article/7684856", "text": "Турският президент Реджеп Тайип Ердоган отново намекна за предстояща операция на Турция на изток от р. Ефрат в Сирия в изказването си на откриването на есенната сесия на парламента днес, съобщава турската частна телевизия НТВ, цитирана от БТА. \"Турция вече няма за губене и един ден по този въпрос. Не ни остана друг изход освен сами да продължим по пътя си. Без никакво съмнение работата ни няма да е лека\", заяви Ердоган. Военни официални представители от Турция и САЩ се договориха през август за установяване на зона за сигурност в Северна Сирия и създаване на мирен коридор, който до облекчи движението на сирийските бежанци, които искат да се върнат у дома. Анкара обаче обвинява Вашингтон, че бави процеса и предупреждава, че ако американците продължат да протакат, ще предприеме самостоятелно военна операция в Северна Сирия. Ердоган посочи още в изказването си пред парламента, че в момента в Турция живеят три милиона и 650 хиляди бежанци от Сирия. \"Наясно сме, че няма друга страна, която може да се нагърби с такъв товар и толкова дълго време да се справя\", каза той, но добави, че турското гостоприемство не е безгранично. \"Не смятаме безкрайно да бъдем домакин на милиони бежанци на своя територия. Тези хора, които са наши гости в продължение на осем години, всъщност имат дом, родно място, отечество. Наша задача е да създадем сигурна обстановка, в която час по-скоро бежанците да могат да продължат живота си в собствената си страна\", заяви той. По думите му, цитирани от Ройтерс, Турция планира да настани в планираната зона за сигурност източно от р. Ефрат два милиона души. Ердоган добави, че призивите към международната общност по този въпрос досега не са дали резултат. \"Преди четири години на срещата на Г20 в Анталия предложих да бъде създадена зона за сигурност в Сирия\", изтъкна той. По думите му на думи всички приемат със задоволство идеята, но никоя страна реално не се нагърбва с действия. \"Искаме сигурно бъдеще както за нас, така и за сирийския народ\", заяви още президентът, като подчерта, че единствената причина за присъствието на Турция в Сирия са терористичните заплахи срещу границите й, които същевременно са пречка и за завръщането на сирийските бежанци.", "date": "2019.10.01", "title": "Ердоган: Не смятаме безкрайно да бъдем домакин на милиони бежанци"}
{"url": "https://www.24chasa.bg/novini/article/7684933", "text": "Холивудската звезда и любимец на всички поколения Робърт де Ниро никога не е криел, че не е фен на американския президент Доналд Тръмп, напротив даже, но сега потвърди тази неприязън в интервю за CNN. Де Ниро заяви, че според него трябва да има импийчмънт на Тръмп: „Това трябва да се случи, не може да му се размине“, каза актьорът, цитиран от  . „Този човек направи всичко възможно нещата да станат по-лоши, отколкото можех да си представя. В деня, в който беше избран, казах, че ще му дам шанс. Но той е по-лош, отколкото си представях“, каза Де Ниро и добави, че смята, че Тръмп може би е луд. „Не знам. Мисля, че по някакъв начин е луд. Част от него е на напълно луд човек. Може би патологично луд, така започва да ми изглежда“, допълни още Де Ниро.", "date": "2019.10.01", "title": "Робърт де Ниро: Тръмп е по-лош, отколкото си представях, той е патологично луд"}
{"url": "https://www.24chasa.bg/novini/article/7684953", "text": "95 млн. лева дълг ще бъде поет следващата седмица чрез продажба на държавни облигации. Това става ясно от съобщението на БНБ за провеждането на аукциона. 95-те милиона лева нов дълг ще бъдат поети чрез емисията от 20-годишни книжа, която бе пусната за първи път през юни тази година и преотваряна на няколко пъти поради голям интерес от страна на инвеститорите, посочва БНТ. Годишният лихвен процент е фиксиран от 1,5 на сто. Досега през годината бяха поети 900 млн. лева под формата на облигационни емисии, като с предстоящите ще бъде изпълнен почти изцяло заложеният бюджетен лимит на новия дълг от един милиард лева. Парите са необходими на правителството, тъй като то вече осигури плащането на изтребителите Ф-16, но предпочита да има сериозен ресурс във Фискалния резерв. Зарази изтребителите бе актуализиран Бюджетът за тази година, като прогнозираният дефицит е 2 на сто.", "date": "2019.10.01", "title": "Поемаме нов дълг от 95 млн. лева"}
{"url": "https://www.24chasa.bg/novini/article/7684971", "text": "Десет страни членки на Механизма за гражданска защита на ЕС изпратиха помощ на населението на Албания, пострадало от земетресения и наводнения, съобщи черногорската телевизия РТЦГ. Помощ изпратиха Австрия, Хърватия, Италия, Гърция, Унгария, Финландия, Словакия, Словения, както и Норвегия и Черна гора, които не са членки на ЕС, но участват в механизма. Информационният център на ЕС съобщи, че заради големите щети, нанесени от двете големи земетресения на 21 септември и последвалите наводнения вследствие на проливните дъждове, албанските власти са поискали международна помощ от Механизма за гражданска защита, допълни БТА. В пострадалите области на Албания вече са изпратени първите помощи под формата на палатки, генератори, основни хранителни продукти. Две земетресения с магнитуд 5,6 и 5,1 бяха регистрирани на 21 септември в района на Дуръс, последвани от серия по-слаби трусове. Най-засегнати са районите на градовете Дуръс, Тирана, Елбасан, Дибра, Лежа, Фиер и Берат. Два дни по-късно областите, пострадали от земетресения, бяха наводнени от проливните дъждове. Природните бедствия нанесоха сериозни щети на сгради и инфраструктура. Формирани са временни центрове за евакуация на хората, принудени да напуснат жилищата си от съображения за сигурност.", "date": "2019.10.01", "title": "ЕС изпрати помощ на пострадалите от земетресения и наводнения в Албания"}
{"url": "https://www.24chasa.bg/novini/article/7684286", "text": "Кенгура ще бъдат отстрелвани в югоизточния австралийски щат Виктория по нова програма за контрол над увеличаваща им се популация, предадоха ДПА и БТА. \"Програмата дава възможност популациите на кенгуру да се поддържат в здравословни нива и гарантира на земеделските стопани, че животните няма да нападат насажденията им, да нанасят щети на имотите им и да се конкурират с добитъка за храна и вода\", се посочва в направеното от Саймс изявление. Труповете ще бъдат преработвани в храна за домашни любимци от лицензирани предприятия. Новата програма заменя пробен период, продължил през изминалите пет години. Земеделските стопани и собствениците на земи ще могат да продължат да убиват кенгура на своя територия, но трупове на тези животни няма да се преработват по новата програма. Отстрелването на кенгура за храна за домашни любимци раздели общността, като много фермери подкрепиха инициативата, докато активистите за правата на животните я заклеймиха като \"акт на жестокост\". През март беше оповестено, че по програмата за отстрелване на кенгура за храна на домашни любимци, започнала през 2014 г., са убити 1 милион животни.", "date": "2019.10.01", "title": "В Австралия ще отстрелват кенгура за храна\nна домашни любимци"}
{"url": "https://www.24chasa.bg/novini/article/7684591", "text": "43-годишният Николай Б. е предаден на съд за измама, от която е причинена имотна вреда на варненец в размер на 3760 лева – престъпление по член 209, ал. 1 от НК, извършено като продължавано деяние, което се наказва с лишаване от свобода от 1 до 6 години, съобщиха от прокуратурата. На 8 септември 2016 г. подсъдимият и негов познат отишли в дома на потърпевшия варненец, който искал да бъдат остъклени двете тераси в дома му с пластмасова дограма и да бъде поставена топлоизолация. Николай Б. извадил договор за строителство, като се представил като упълномощено лице на фирма, с каквато нямал никакви отношения. Печатът под договора бил на друга фирма и с него подсъдимият успял да се снабди по време на ремонт в дома на управителя й. Целта му била да получи поръчката, без да има намерение да я изпълни. Подсъдимият трябвало да изработи пластмасовата дограма за двата балкона, а неговият познат – да положи топлоизолация. У потърпевшия било създадено убеждението че двамата мъже са подизпълнители на фирмата, чийто печат бил положен в договора. След подписването му Николай Б. поискал цялата сума от 2900 лева за дограмата, а колегата му – 1800 лева капаро за изолацията. На следващия ден колегата на подсъдимия донесъл в дома на клиента материали за изолацията, а на другия се обадил, за да отложи началото на работата си, защото бил пострадал. Седмица след сключването на договора Николай Б. поискал още 360 лева за стъклопакет и за изработване на две малки прозорчета. На следващия ден поискал от клиента си заем от 500 лева за ремонт за автомобила си, с който превозвал дограмата. Получените суми 43-годишният измамник за лични нужди. Поведението на подсъдимия предизвикало съмнения в клиента и след внимателен прочит на договора той установил, че има разминаване в името на фирмата и печата в него, че липсва БУЛСТАТ. Майсторът по топлоизолацията напредвал бавно, тъй като имал здравословни проблеми. Накрая била наета бригада, която довършила топлоизолацията, за да не се бави монтажът на дограмата.", "date": "2019.10.01", "title": "Съдят майстор, измамил клиент с близо 4000 лева във Варна"}
{"url": "https://www.24chasa.bg/novini/article/7684693", "text": "Руски граничари са задържали 87 севернокорейски бракониери и 11 корабчета във водите на Японско море, които Москва смята за своя изключителна икономическа зона, съобщи днес агенция Интерфакс, цитирана от Ройтерс и БТА. Това е трето подобно задържане на севернокорейски рибари през последните седмици на фона на организирано противодействие на незаконния риболов. Задържането на морски съдове предизвика рядка конфронтация между КНДР и Русия, която е съюзник на Пхенян и се смята за важен играч в международните преговори за намаляване на напрежението около ракетната програма на изолираната комунистическа държава. Северна Корея, която се огъва под международните санкции, наложени заради оръжейната й програма, от четири години се бори с недостиг на храни и неефективна система за разпределяне на хранителни дажби. Интерфакс предаде, че последните арести са извършени от руската Федерална служба за сигурност между 28 и 30 септември, като са били конфискувани над 4000 калмари и забранени риболовни принадлежности. През същия период руските граничари са спасили живота на на 174 севернокорейци от 26 изпаднали в беда риболовни кораби.", "date": "2019.10.01", "title": "Русия задържа още севернокорейски рибари\nзаради бракониерство"}
{"url": "https://www.24chasa.bg/novini/article/7684660", "text": "Депутатите от ГЕРБ обмислят съкратеното следствие да отпадне само  в случаите на умишлени убийства, но да се запази по делата за умишлено причиняване на тежка телесна повреда. Това стана ясно от думите на шефката на правната комисия Анна Александрова. Депутатите от комисията гласуваха да се обединят в едно трите законопроекта за изменение на НПК, където е посочено отпадане на съкратено съдебно производство при убийство и тежка телесна повреда. Четвъртият законопроект е на ГЕРБ, но той е свързан с изменение на НК. По думите на Александрова, ако отпадне съкратеното следствие и при тежки телесни повреди - изнасилвания например, то съдилищата ще се затлачат от дела. Предложението на ГЕРБ ще бъде направено между първо и второ четене на законопроекта. Преди това обаче на заседанието следващия вторник ще бъде чуто мнение на съдиите и прокурорите. Според Емил Димитров от гражданската квота на ВМРО всичко е въпрос на дебат. Той също подчерта, че е много важно да се чуе мнението на магистрати. Очаквайте подробности.", "date": "2019.10.01", "title": "ГЕРБ обмисля съкратеното следствие да отпадне само при умишлени убийства"}
{"url": "https://www.24chasa.bg/novini/article/7684692", "text": "Работодатели и синдикати може да договорят в рамките на Колективния трудов договор ползването на социални мрежи и телефони през работно време. Това каза пред журналисти в Сливен вицепрезидентът на КНСБ Пламен Нанков. Той представи проекта на синдиката \"Парламент на работеща България\", чиято цел е да се създаде дискусионен форум в цялата страна за представителството на интереси на граждани, работници и служители и др., предаде БТА. Сред проблемите, поставени по време на срещите им в различни градове в страната, е било ползването на социалните мрежи в работно време. Поведението на хората в социалната мрежа има последствия, каза Нанков, като посочи, че има случаи на уволнени служители именно заради постове в социалните мрежи. Според него изцяло в ръцете на работодателите е възможността да регулират ползването на мобилни телефони и социални мрежи, като в по-масовия случай това означавало една крайна забрана. Като пример той посочи скандинавските страни, където работодатели и синдикати се договарят в рамките на колективния трудов договор, за това кое не бива да се прави в работно време. Друг проблем, обсъждан при дискусиите, е стресът, психическият климат на работното място. Над 50 процента от болничните листове в България са от заболявания, причинени от стрес, каза Нанков и допълни, че това носи директна загуба за бизнеса в порядъка на 140 млн. лева. Ако имаме сравнително добро законодателство по безопасност и здраве, то темите за психическото здраве са много малко засегнати, каза Огнян Атанасов, национален секретар по безопасни условия на труд. Стресът в различните професии има много измерения, коментира той, в световен мащаб се говори за терминология в тази посока, необходима е регулация.", "date": "2019.10.01", "title": "КНСБ: Може да се договори ползването на социални мрежи и телефони през работно време"}
{"url": "https://www.24chasa.bg/novini/article/7684750", "text": "Над 1600 души са загиналите от юни в Индия при най-тежкия сезон на мусоните за последните 25 години. Това сочат правителствени данни, публикувани днес, на фона на усилия на властите да се справят с наводненията в два северни щата и калните води, залели един от главните индийски градове, предаде Ройтерс, цитирана от БТА.  Според огласени от федералното правителство в Делхи данни, от юни до 29 септември, в резултат на наводненията и силните дъждове, са загинали 1673 души. Властите посочват, че много от смъртните случаи се дължат на рухвания на стени и сгради. В това число влизат Утар Прадеш и западният щат Махаращра, като в последния са регистрирани 371 смъртни случая, свързани с наводненията, което е най-големият брой в Индия. В Утар Прадеш са разрушени стотици домове, а земеделски площи са под вода. Сезонът на мусоните, който обикновено продължава от юни до септември, се характеризира през тази година с 10 процента повече валежи в сравнение със средните стойности за последните 50 години. Очаква се той да приключи едва в началото на октомври, което е с повече от месец от обичайното. По данни на двама представители на властите като цяло от валежите през последните дни най-тежко засегнати са северните щати Утар Прадеш и Бихар, където от петък са загинали 144 души. В Патна, столицата на Бихар, където живеят около два милиона души, местните жители заявяват, че трябва да си проправят път през вода до кръста, за да си купят продукти от първа необходимост.", "date": "2019.10.01", "title": "Над 1600 са загиналите в Индия при най-тежкия сезон на мусоните от 25 години"}
{"url": "https://www.24chasa.bg/novini/article/7684758", "text": "Над двадесет милиарда евро са необходими за модернизиране на основната Трансевропейска транспортна мрежа (TEN-T) на територията на шестте държави в района на Западните Балкани. Това обяви министърът на транспорта, информационните технологии и съобщенията Росен Желязков на регионална кръгла маса в Подгорица (Черна гора), съобщи пресслужбата на министерството на транспорта, информационните технологии и съобщенията. Той добави, че тези впечатляващи като размер инвестиции са непосилни за бюджетите на отделните страни, затова вярваме, че Европейският съюз ще продължава да подкрепя изграждането на инфраструктура в Балканския регион, предаде БТА.  Росен Желязков посочи, че през последните години са предприети много инициативи на европейско и междуправителствено ниво, което показва амбицията на Европейската комисия и на държавите, за развитие на транспортния сектор в Западните Балкани. Като пример той даде създаването на железопътния коридор за товарни превози \"Алпи-Западни Балкани\", който свързва 5 държави - Австрия, Словения, Хърватия, Сърбия и България. В същото време, Европейската комисия прие предложението на България, връзките на страната към Сърбия и Северна Македония да бъдат включени към приоритетния коридор от основната Трансевропейска мрежа - \"Ориент/Източно-Средиземноморски\", каза още министър Желязков. По думите му, принадлежността на тези участъци към коридора, ще бъде потвърдена в новия Механизъм за свързване на Европа след 2021 г. Българският министър заяви, че развитието на ефективна транспортна мрежа в Европа и съседните региони, изисква не само огромни финансови ресурси, но и добра координация, единни стандарти и процедури. \"Затова е важно да бъдат изградени липсващите участъци от общите коридори на територията на Западните Балкани, както и да бъдат модернизирани съществуващите трасета\", добави той. Сред железопътните проекти, които ще подобрят свързаността в направлението Изток - Запад, в частта от София до страните от Западните Балкани, са модернизацията на жп линиите от София до границите със Сърбия и Северна Македония, заяви министър Желязков. По отношение на развитието на пътната мрежа, българското правителство работи по изграждането на магистрали и високоскоростни пътища, които са продължение на Трансевропейската транспортна мрежа към Западните Балкани и се финансират от Европейския съюз и държавния бюджет, каза още той.", "date": "2019.10.01", "title": "20,6 млрд. евро трябват за  основната транспортна мрежа на Западните Балкани"}
{"url": "https://www.24chasa.bg/novini/article/7684776", "text": "Екип на РИОСВ-Монтана проверява сигнал за нефтено петно в река Дунав при Видин. Това съобщиха от инспекцията, като беше уточнено, че утре ще бъде предоставена допълнителна информация. Сигнал за установено нефтено петно в района на \"Дунав мост\" 2, разпространено на площ около километър, е подаден от дежурен-база \"Граничен полицейски контрол\"-Видин. Нефтеното петно е локализирано в района на \"Дунав мост\" 2. Уведомена е Басейновата дирекция \"Дунавски район\"-Плевен и е сформиран екип от РИОСВ-Монтана и Регионалната лаборатория в Монтана към ИАОС за проверка на място и пробонабиране. Съгласувано е използването на катер от патрул на \"Гранична полиция\". Резултатите от проверката и от анализа на пробите ще бъдат оповестени допълнително, предаде БТА. ", "date": "2019.10.01", "title": "Проверяват сигнал за нефтено петно в река Дунав при Видин"}
{"url": "https://www.24chasa.bg/novini/article/7684787", "text": "Октомври е Европейският месец на киберсигурността и всички свързани събития и инициативи са координирани от Агенцията на Европейския съюз за киберсигурност (ENISA) и Европейската комисия с подкрепата на държавите членки. Тазгодишната кампания цели европейските граждани да се запознаят още по-отблизо с въпросите на киберсигурността. През 2019 г. кампанията ще постави ударение върху различни теми, разкриващи нуждата от промяна в поведенческите модели и представящи на потребителите подходящи примери, които да им помогнат да осъзнаят рисковете, които крият новите технологии. Първата тема обхваща основните принципи на \"онлайн хигиената\",тоест правилните навици, които гарантират нашата безопасност онлайн и които всеки трябва да възприеме в ежедневието си. Потребителите, които подхождат правилно към своята киберсигурност се чувстват по-уверени, когато използват своите компютри, смартфони, интелигентни часовници или всякакви други устройства, свързани с интернет. Основното послание е, че киберхигиената е навик, който се придобива на ранна възраст и остава за цял живот. Изпълнителният директор на ENISA Удо Хелмбрехт допълни: \"Киберзаплахите непрекъснато мутират и от нас зависи най-вече дали ще опазим своята сигурност онлайн. Главна цел на Европейския месец на киберсигурността е всички граждани да бъдат наясно с рисковете във виртуалната среда и да разполагат с необходимото, за да бъдат по-адаптивни и уверени потребители. През октомври приканваме всички да останат бдителни по отношение на новите технологии и да научат как да си изградят добри навици за киберхигиена\". Втората тема поставя ударение върху \"нововъзникващите технологии\" и върху нуждата о т сигурност за потребителите и техните авангардни устройства. Технологиите се развиват бързо и е редно, придобивайки нов продукт, да настройваме по подходящ начин параметрите за сигурност и защита на личните данни. Гражданите ще бъдат запознати отблизо с въпросите, на които следва да отделят внимание, що се отнася до новите технологии. Европейският комисар по въпросите на цифровата икономика и цифровото общество Мария Габриел подчерта: \"Днес даваме началото на тазгодишното издание на Европейския месец на киберсигурността с ударение върху по-добрата осведоменост относно безопасността онлайн и свързаните с това умения, които ще ни трябват в бъдеще. Ако искаме да довършим изграждането на единния цифров пазар, особено важно е гражданите на ЕС и най-вече младите хора да разполагат със знанията и уменията, които ще им гарантират безопасна употреба на интернет. Наша обща отговорност е всички граждани да станат отговорни потребители на новите технологии\". При днешния старт на кампанията ENISA публикува видеоклип с основни проверочни въпроси за ежедневното ни използване на интернет. Освен това на 30 септември от 11:00 ч. ENISA организира сесия за въпроси и отговори в Туитър, по време на която граждани и организации ще могат да поставят общи въпроси относно киберсигурността и начините да използват безопасно своите устройства. Европейският месец на киберсигурността е ежегодна кампания на Европейския съюз за повишаване на осведомеността и популяризиране на киберсигурността сред гражданите и организациите, както и за предоставяне на актуална информация, свързана със сигурността.", "date": "2019.10.01", "title": "Започва европейският месец на киберсигурността"}
{"url": "https://www.24chasa.bg/novini/article/7684808", "text": "Софийският градски съд осъди условно Даниал Бейкверди, който намушка 16-годишния Кристиян Сотиров в столичния квартал \"Надежда\". Инцидентът стана преди малко повече от година, а обвиняемият тогава бе на 15 г. Първоначално Даниал заяви, че е жертва на онлйан тормоз и затова решил да си отмъсти. Прокуратурата го обвини в опит за убийство. В ареста Бейкверди заяви, че бил подложен на тормоз от страна своите съкилийници. Биели го и го заплашвали, че ще посегнат на родителите му. Днес в съдебната зала той призна вината си и така делото приключи за няколко часа, предаде БТА. Бейкверди получи две години условно с три години изпитателен срок , а мярката му за неотклонение беше променена. Той вече няма да е под надзор на инспектор, а само на родителите си. Присъдата не е окончателна, а прокуратурата обяви, че ще иска ефективно наказание от по-горната инстанция.", "date": "2019.10.01", "title": "16-годишният Даниал Бейкверди призна, че е намушкал връстник, осъдиха го условно"}
{"url": "https://www.24chasa.bg/novini/article/7684817", "text": "Експерти на Регионалната здравна инспекция са влезли във вторник предиобед в МБАЛ \"Св. Иван Рилски\" в Разград и са извършили проверка във връзка със смъртта на 11-месечно момченце, съобщи пред   изпълнителният директор на здравното заведение д-р Гечо Жеков. По нареждане на РЗИ окончателните резултатите от проверката ще бъдат оповестени след ок. 2 седмици едва след като излязат и резултатите от аутопсията на малкия пациент. За кончината на детето, което е било пациент на здравното заведение съобщи в профила си във фейсбук майка му Йоана Николова. По думите на жената на 15 септември т. г. малкият Павел вдигнал температура - 39 градуса. Закарали го в спешно отделение, приели го в \"Педиатрията\" с диагноза пневмония. На 21 септември детето започнало да повръща, имало и диария. Майката твърди, че докторката, чието име не се споменава, го изписала без да се направи снимка на дробовете. Препратила родителите в \"Спешно отделение\" за да вземат направление за \"Инфекциозно\", а там Павел починал три дни по-късно. Жената твърди, че в епикризата от детското отделение е било записано, че няма придружаващи заболявания, докато от \"Инфекциозно\" вписали, че е с двустранна пневмония, остра дихателна и сърдечна недостатъчност, мозъчен оток и анемия. Четири дни по-късно била съставена нова епикриза, с допълнено придружаващо заболяване Синдром на Рей. \"Как и кой реши, че детето ми има някакви заболявания и Синдром на Рей, при положение, че аутопсията все още не е излязла окончателно. И ако ги е имало защо никой доктор не ми каза.\" - пише във фейсбук опечалената майка. Извършена е проверка от РЗИ, направихме и вътрешна проверка, има много спекулации, но ще коментираме случая едва след като имаме окончателните резултати от аутопсионния материал, коментира д-р Гечо Жеков. Аутопсията е била извършена от доцент от Варна, от лекуващата лекарка са снети обяснения. \"Лечението е проведено, детето е лекувано както трябва, но е имало увреждане, не са му били правени нужните имунизации, касае се и за аденовирусна инфекция.\" - допълни ръководителят на здравното заведение.", "date": "2019.10.01", "title": "Странна смърт на 11-месечно бебе в Разград"}
{"url": "https://www.24chasa.bg/novini/article/7684823", "text": "Българската банка за развитие (ББР), Европейската банка за възстановяване и развитие (ЕБВР) и лондонският инвестиционен фонд Blantyre Capital влизат като акционери в \"Булсатком\", обяви днес, 1 октомври, Макс Зиф, главен експерт по преструктурирането и временен изпълнителен директор на компанията, която предлага платена телевизия. Акционер остава и досегашният собственик Пламен Генчев, докато партньорът му Максим Заяков напуска и ще се занимава само с дружеството \"България сат\". То беше създадено през 2015 г., когато компанията финансира първия български сателит. Новите акционери на практика са кредитори на \"Булсатком\", които ще получат дял в компанията. Никой от тях няма да държи мажоритарния пакет акции, но все още не е ясно как ще бъдат разпределени дяловете. Структурата на компанията се финализира и се очаква да бъде факт в края на октомври, обясни Макс Зиф. По думите му тв операторът ще запази работните места на 2000-те служители на \"Булсатком\", тъй като това е било основното условие на ББР и на изпълнителния й директор Стоян Мавродиев, за да отпуснат кредит на компанията. \"Булсатком\" е създадена преди повече от 10 години и бързо се превръща в най-големия доставчик у нас на платена телевизия. Заради покупката на сателита обаче постепенно задлъжнява с над 700 млн. лв. Разходите по пренасочване на почти 1 млн. сателитни чинии се оказват доста по-големи от планираните, а очакваното нарастване на абонати не се случва. В момента компанията има 760 000 абонати и вече е започнала да се разплаща с НАП, като същевременно сключва споразумения с големите доставчици на съдържание. \"Булсатком\" минава изцяло на стария сателит Hellas, на който беше и преди покупката на \"България сат\". След преструктурирането си компанията е договорила да получи 60 млн. свежи пари, с които да бъде стабилизирана. Акционерите в обновеното дружество няма да получават дивиденти в обозримо бъдеще, тъй като всички приходи ще бъдат реинвестирани в компанията, обясни Макс Зиф. С новите собственици \"Булсатком\" ще продължи да предоставя платена телевизия, ще подобри оборудването и комплексните си услуги. Дали ще навлезе в мобилните услуги, каквито намерения имаше преди, зависи от стратегията за развитие, която ще бъде готова до края на годината. \"Засега не се извършва подготовка за продажба на компанията\", каза Зиф.", "date": "2019.10.01", "title": "\"Булсатком\" с нови собственици - две банки и лондонски фонд"}
{"url": "https://www.24chasa.bg/novini/article/7684848", "text": "Районният съд в Хасково наложи мярка за неотклонение \"задържане под стража\" спрямо 37-годишна жена за държане на наркотици. Инструментът за процесуална принуда е бил приложен по искане на прокуратурата спрямо П. Д. за притежанието на 550 грама метаамфетамин и 10 грама кетамин на обща стойност 13 750 лева, съобщиха от държавното обвинение. По делото е установено, че в помещение в Димитровград, използвано от П.Д., са били открити материали, свързани с производство в домашни условия на метаамфетамин, както и готова \"продукция\". Също така в дома на обвиняемата в Хасково, където тя живее с двете си малолетни деца, е бил открит кетамин или т.нар. \"конска упойка\", както и течност, която при тестване с полеви наркотест е реагирала на метаамфетамин. Предстои експертен анализ в лаборатория относно вида, химичния състав и свойства на откритите вещества. От прокуратурата уточняват, че настоящото деяние е извършено в изпитателния срок на предходно осъждане през 2018 година. То е било отново за държане с цел разпространение на наркотични вещества на множество лица.", "date": "2019.10.01", "title": "Задържаха под стража жена за държане на наркотици в Хасково"}
{"url": "https://www.24chasa.bg/novini/article/7684976", "text": "Трима депутати от ГЕРБ, начело с шефката на правната комисия в парламента Анна Александрова, предлагат промени в Наказателно-процесуалния кодекс (НПК), с които в закона да се запише, че делата за предсрочно освобождаване подлежат на възобновяване. Повод за предложените промени от Александрова и колегите й Красимир Ципов и Димитър Лазаров стана скандалът с предсрочното освобождаване на австралиеца Джок Полфрийман, който бе предсрочно пуснат от  затвора от съдебен състав с председател Калин Калпкачиев. Предложението на народните представители заедно с техните мотиви е публикувано на страницата на парламента в интернет. \"Смятаме, че условното предсрочно освобождаване е акт важен както за осъдения, така и и за държавата и обществото. На важността на правните последици от акта би трябвало да съответства възможността влезлият в сила акт да бъде проверяван от ВКС при особено съществени нарушения на закона по реда на възобновяването на наказателните дела\", се казва в мотивите. Преди седмица главният прокурор Сотир Цацаров внесе искане във Върховния касационен съд (ВКС) за възобновяване на делото за предсрочното освобождаване на Полфрийман с два аргумента. Единият - съдът се е произнесъл с определение вместо с решение, вторият - двама от съдиите са били близки с БХК.   Делото по искането ще се проведе на 7 октомври.", "date": "2019.10.01", "title": "ГЕРБ иска да се запише, че делата за предсрочно освобождаване подлежат на възобновяване"}
{"url": "https://www.24chasa.bg/novini/article/7684974", "text": "Стачка се очаква да блокира транспорта в Атина на 2 октомври 2019 г. Стачка на профсъюзите е обявена в Атина за 2 октомври 2019 г. Тя ще засегне транспортните средства, включително кораби и фериботи, железница, метро и трамвайната мрежа. Част от автобусите и тролейбусите на градския транспорт в Атина ще работят от 09.00 ч до 21.00 ч. Това съобщават от Министерството на външните работи. Към стачката е възможно да се присъединят и други служители от обществената сфера, които нямат пряко отношение към пребиваващите в Гърция туристи. Препоръчва се на българските граждани, които посещават Гърция или постоянно пребивават в страната, да не разчитат на обществения транспорт, както и да избягват придвижване в центъра на Атина и по- големите градове, тъй като се очакват масови протести и възможни безредици. Не е изключено стачните действия да продължат и на следващия ден. При необходимост от съдействие българските граждани могат да се свържат с посолството на България в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107", "date": "2019.10.01", "title": "Стачка ще блокира транспорта в Атина на 2 октомври 2019 г."}
{"url": "https://www.24chasa.bg/novini/article/7685006", "text": "Управляващата в Румъния Социалдемократическа партия (СДП) ще направи две предложения за поста европейски комисар по транспорта, предаде агенция Аджерпрес, като се позова на източници от партията. Двете нови предложения идват след вчерашното отхвърляне на кандидатурата на Рована Плумб в правната комисия на Европейския парламент заради конфликт на интереси. Според източници от СДП на извънредно заседание днес на ръководството на партията са били гласувани кандидатурите на Дан Ника и на Мелания-Габриела Чот, информира БТА. Първоначално евродепутатът Дан Ника бе единственото предложение, но впоследствие социалдемократите са решили да има и резервен вариант, след телефонен разговор между премиера Виорика Дънчила и избраната за председател на Европейската комисия Урсула фон дер Лайен, която би искала еврокомисар жена, посочва агенцията. Шейсетгодишният Дан Ника е член на Европейския парламент от 2014 г. Бил е два пъти министър на комуникациите и информационните технологии, и вицепремиер и министър на администрацията и вътрешните работи. Мелания-Габриела Чот понастоящем е държавен секретар по европейските въпроси в министерството на външните работи.", "date": "2019.10.01", "title": "Румъния с ново предложение за поста еврокомисар по транспорта - Дан Ника"}
{"url": "https://www.24chasa.bg/novini/article/7684196", "text": "С назначаване на вещи лица, които да изготвят нови експертизи, протече днешното съдебно заседание в Шуменския окръжен съд по делото за железопътното транспортно произшествие в Хитрино. Обвиняеми са машинистите Димитър Михнев и Радослав Петков, и двамата от Русе, управлявали дерайлиралата на 10 декември 2016 г. в района на гара \"Хитрино\" влакова композиция, превозваща пропилен и пропан-бутан, посочва БТА. Заради аварирал автомобил с който подсъдимите пътували до Шумен, днешното съдебно заседание по делото, насрочено за 9.30 часа, бе отложено с час и половина. В началото му съдът докладва постъпили материали, след предходното си заседание, свързани с назначаване на вещи лица, които да изготвят нови експертизи по делото и постъпили отговори от тях или институциите и организациите в които работят, както и жалби за назначаването им от страните в процеса. Експерт от Техническия университет във Варна ще трябва да изготвя съдебно пожаро-техническа експертиза, след като е проверен и, че няма конфликт на интереси. Такива нямат и още двама експерти, които също ще отговарят за нови експертизи за нуждите на делото, определи съдът на днешното си заседание. \"Чакаме три експертизи. Основният въпрос е дали събраните нови доказателства ще променят нещо по даденото заключение\", каза пред журналисти след края на съдебното заседание Ивайло Йорданов - адвокат на един от обвиняемите.", "date": "2019.10.01", "title": "Изготвят нови експертизи за Хитрино"}
{"url": "https://www.24chasa.bg/novini/article/7684072", "text": "При несъобразени изкопни работи на 1 октомври сутринта бяха скъсани няколко кабела 10 киловолта, собственост на „ЧЕЗ Разпределение България“ АД, в резултат на което без електрозахранване за около час останаха 2900 клиенти на дружеството в района на ж.к. „Дружба“ 1 и Гара Искър. Предния ден строителна фирма скъса кабел 20 киловолта и остави без ток близо 2000 клиенти на ЧЕЗ Разпределение в софийското село Лозен. „Сега е краят на строителния сезон и очевидно фирмите бързат да завършат проектите си, но е недопустимо това да се случва за сметка на комфорта на нашите клиенти. Навременното съгласуване на строителните дейности ще ограничи късането на кабели и ще сведе до минимум неудобствата за домакинствата и бизнеса“, заяви Васил Василев, директор „Експлоатация и поддържане“ в ЧЕЗ Разпределение България. Строителните проекти би трябвало предварително да се координират с електроразпределителната компания. В рамките на това съгласуване дружеството в писмен вид информира строителя, че е длъжен да го уведоми за деня и мястото на изкопните дейности. В голяма част от случаите, обаче, тези изисквания не се спазват. Често пъти информацията за започващите строителни дейности се получава предходния ден или в деня на тяхното стартиране, което прави реакцията на ЧЕЗ Разпределение невъзможна. Дружеството призовава фирмите да го информират поне две седмици предварително къде и кога ще извършват изкопни дейности. Това може да става на телефон 0700 10 010 или на имейл  .", "date": "2019.10.01", "title": "Несъобразени изкопни дейности оставиха 3000 клиенти на ЧЕЗ Разпределение в София без електрозахранване"}
{"url": "https://www.24chasa.bg/novini/article/7684225", "text": "Девет ранени при инцидент в училище в мол в Куопио, Източна Финландия; полицията е задържала един човек, съобщава Ройтерс. Полицията е открила огън, след като в мола е влязъл въоръжен с меч мъж. Единственият заподозрян е арестуван от полицията. Финландската полиция обяви, че един човек е загинал при инцидента със стрелбата в мол в Куопио.", "date": "2019.10.01", "title": "Девет ранени и загинал при инцидент в училище във Финландия (Снимки)"}
{"url": "https://www.24chasa.bg/novini/article/7684245", "text": "Бившият председател на Европейския парламент Мартин Шулц заяви, че не може да е сигурен какво ще реши ЕС за започването на присъединителни преговори с Македония и Албания, защото не знае как ще завършат тактическите игри на европейските лидери, предава скопското електронно издание „Плюс инфо“, цитирано от  .  „Не мога да знам какво ще се случи. Не сме сигурни какво ще кажат холандският парламент и парламентите на другите страни. В Германия мога да влияя на решението, но не е сигурно, че новото правителство във Виена ще е съгласно с това. Моят опит с ЕС е, че всички знаем, че ни трябва напредък, но институциите са несигурни за самия Европейския съюз. На изборите във Франция и Италия победиха силите, които са против ЕС. Льо Пен не иска еврото. Същото се случва и с Итаслия, която не иска други да се намесват в решенията й“, обясни Шулц. Политикът посочи, че ЕС трябва да признае смелостта при решаването на проблемите, която са показали Зоран Заев и Алексис Ципрас. „Искам да направя паралел между посветеността на тези двама лидери и тяхната упоритост с тактическите игри в ЕС“, заяви още Шулц.", "date": "2019.10.01", "title": "Шулц: Не зная как ще завършат тактическите игри и какво ще реши ЕС за Македония"}
{"url": "https://www.24chasa.bg/novini/article/7684215", "text": "Мюсюлманин от Сандански за трети път дарява теле за курбан по повод храмовия празник на църквата на Ванга \"Св. Петка\". На 14 октомври, когато се почита св. Петка, в манастирския комплекс в м. Рупите ще се отпразнува 25 г. от построяването на черквата на Ванга. След литургията ще се раздава и курбан за миряните. Досега са дарени 5 агнета и едно теле. Телето е дар от 66-годишния Шукри Бекташ. \"Това, че съм мюсюлманин няма никакво значение. Бог е един и помага, ако вярваш в него. Дали е църква или джамия - няма значение. Нали все е божи храм. Леля Ванга пък ми беше много близка. Познавам я от 1981 г. Брат ми е инвалид от катастрофа и ходих при нея за помощ още докато гледаше в Петрич. Един ден ми каза, че иска да й направя една малка барака в Рупите \"до топлата вода\". Така с още двама познати й направихме бараката до минералните извори. След това и стаичка, където после се премести да живее до края на дните си\", разказва спомените си Шукри. Категоричен е, че Ванга помага и след смъртта си. Единият му син 17 г. нямал деца. Тогава, преди 8 г. Шукри за първи път дарил теле на църквата \"Св. Петка\". На следваща година му се родила внучка, която сега е първокласничка. Тогава дарил второ теле. Сега ще купи трето, защото вече е станал прадядо и има правнучка от другия си син, която е на 40 дни. Шукри си спомня как редовно носил на леля Ванга любимата й кока кола, която в онези години трудни са намирала по магазините. \"Купувах и по десетина бутилки от ресторант в Сандански и ги носех да си има за една седмица. Много обичаше оригиналната кола\", спомня си Шукри. Когато строял стаичките в м. Рупите пък Ванга готвела на майсторите и пеела любимата си народна песен \"Кой ти го тури жено името твое\". Преди години Шукри се занимавал с отглеждане на животни и дарявал от своите. Сега специално ще купи теле за празника.  На курбана, предвиден за храмовия празник, няма да се събират пари, каквато практика има на други места, уточниха от манастирския комплекс. Приготвили са се да посрещнат над 1000 гости. Въпреки, че е работен ден, църквата на Ванга пак ще е препълнена от миряни, на които е помагала приживе.", "date": "2019.10.01", "title": "Мюсюлманин за трети път дарява теле за курбан на църквата на Ванга"}
{"url": "https://www.24chasa.bg/novini/article/7684271", "text": "Китайски полицай застреля демонстрант в гърдите, след като неговият отряд бе атакуван от протестиращ в хода на безредиците в Хонконг, предава АФП, като се позовава на информация от местните власти. „Полицай е използвал огнестрелното си оръжие, след като е бил нападнат и един протестиращ е бил прострелян в гърдите“, е заявил неназован източник на френската агенция, предава  . Раненият демонстрант е получил първа помощ на място преди да бъде транспортиран в болница, добави събеседникът на „Франс прес“.", "date": "2019.10.01", "title": "Полицай простреля в гърдите протестиращ в Хонконг"}
{"url": "https://www.24chasa.bg/novini/article/7684247", "text": "Полша се нуждае от 700-900 млрд. евро, за да има икономика с нулеви вредни емисии, заяви днес енергийният министър на страната Кшищоф Тхожевски, който подчерта, че е „фантазия“ да се достигне тази цел до 2050 г., предаде Ройтерс. През юни Полша оглави няколко източноевропейски държави в блокирането на тласък на Франция и мнозинството други страни ЕС да се ангажира с нулеви емисии до средата на века, предава  . „Разбира се, тези пари ще бъдат отделени за целия период от време. Но смятам за фантазия, когато някой каже, че Полша може да достигне целта за нулеви вредни емисии до 2050 г.“, отбеляза Тхожевски. През юни премиерът Матеуш Моравецки заяви, че Полша иска сериозен пакет компенсации за своята индустрия в замяна на съгласието си да се ангажира с амбициозната цел на ЕС. Тхожевски е казал на колегите си енергийни министри от ЕС, че Полша няма да увеличава целта си за дела от възобновяема енергия до 21% през 2030 г. „Полша иска да настигне Европа, не да загине. Всеки процент означава огромни разходи“, посочва полският министър.", "date": "2019.10.01", "title": "Полша отхвърли възможността за нулеви вредни емисии до 2050 г."}
{"url": "https://www.24chasa.bg/novini/article/7684283", "text": "Новоизбраният председател на Европейската комисия Урсула фон дер Лайен още не е получила официалните предложения на Румъния и Унгария за нови еврокомисари. Това съобщи говорител на ЕК, предава БТА. Той уточни, че вчера Урсула фон дер Лайен е разговаряла с премиерите на двете страни, за да поиска бързо изпращане на заместници на отстранените от Европейския парламент първоначални кандидати. Унгария вчера съобщи, че предлага дипломата Оливер Вархели. Говорителят отбеляза, че излъчването на кандидати е първата стъпка, след която предстоят интервю с Фон дер Лайен, промяна на списъка на предложената нова ЕК, оценка от правната комисия на ЕП. Едва след тези стъпки може да бъдат насрочени изслушванията на предложените за еврокомисари. По думите на говорителя правният отдел на ЕК помага на предложените за еврокомисари да попълнят правилно заявленията си за конфликт на интереси. Правният отдел може да отправи препоръки по съдържанието на заявленията, но ЕК не разполага с \"вътрешно разузнаване\", за да проверява посочените в документите данни и обстоятелства, поясни той. Говорителят уточни, че отделът е отправил препоръки към някои от кандидатите досега.", "date": "2019.10.01", "title": "ЕК още не е получила предложението\nна Букурещ за нов еврокомисар"}
{"url": "https://www.24chasa.bg/novini/article/7684253", "text": "Вчера около 13.10 ч., по първокласен път І-6, до разклона за гр. Павел баня, се е движел л.а. \"Фолксваген\", управляван от 43-годишна жена. Това съобщиха от ОДМВР-Стара Загора. Същият внезапно навлязъл в лентата за насрещно движение и се блъснал челно в движещия се в посока запад л.а. \"Пежо\", управляван от 56-годишен мъж. В резултат на удара водачката на л.а. „Фолксваген“ е получила фрактура на ребро, разкъсвания на черен дроб, слезка и бъбрек и разкъсно-контузна рана на левия крак. Настанена в МБАЛ - Казанлък, с опасност за живота. Водачът на л.а. „Пежо“ е получил натъртване в областта на гърдите. Прегледан е и е освободен, без опасност за живота. Тестван е за употреба на алкохол, като пробата е отрицателна. Пътник на 51 г., който е се е намирал на предната дясна седалка на л.а. „Пежо“ е получил натъртване на поясен прешлен. Прегледан е и е освободен, без опасност за живота. В РУ - Казанлък е образувано досъдебно производство за престъпление по чл.343 от НК.", "date": "2019.10.01", "title": "Жена е с опасност за живота след челен удар между две коли край Павел баня"}
{"url": "https://www.24chasa.bg/novini/article/7684360", "text": "Кражба на метален шкаф, с намиращи се в него 4 000 лв. от жилище в с. Емен, разследват служители на РУ-Велико Търново. Сигнал за случая е получен вчера. След извършен оглед на местопроизшествието е установено, че извършителят на деянието е проникнал в жилището през незаключена врата. По случая е започнато досъдебно производство.", "date": "2019.10.01", "title": "Крадец отмъкна шкаф с 4000 лева от жилище в с.Емен"}
{"url": "https://www.24chasa.bg/novini/article/7684356", "text": "Ако Европейският съвет не вземе позитивно решение и не одобри започването на преговори със Северна Македония, ще накаже най-добрия пример от страните в региона, заяви премиерът на Северна Македония Зоран Заев в дискусията на срещата на високо равнище за Западните Балкани, организирана в Скопие от списание \"Икономист\", предава БТА. Както съобщават местните медии, Заев изтъкна, че страната му вече 15 години е в чакалнята на ЕС и разбира, че някои членки са против разширяването на ЕС. \"Ние не искаме незабавно членство, а само да започнем преговорите и да получим шанс да трансформираме нашето общество. Съседите ни, които вече са в ЕС - Гърция, България, Румъния, Хърватия, както и Австрия, Унгария, Италия използваха възможността още веднъж, по време на Общото събрание на ООН да подчертаят, че дават подкрепа за целите Западни Балкани, особено за Република Северна Македония, да стане част от съюза\", каза Заев. Премиерът подчерта, че е важно и за самия Съюз да вземе позитивно решение за Северна Македония и изтъкна, че \"щом ЕС обеща, че ако изпълним това, което искат от нас, и те ще изпълнят обещанието си\". Бившият гръцки премиер Алексис Ципрас на свой ред каза, че Преспанският договор показва, че Северна Македония е сигурен партньор на ЕС и той трябва да определи дата за начало на преговори. ЕС трябва да прекрати националната си интровертност, призова той. В по-голямата част от речта си Ципрас напомняше за решаването на спора за името, чийто договор потвърждава и амбицията на ЕС да установи мир и стабилност. Народът страда достатъчно заради конфликтите от миналото, каза Ципрас и отправи послание, че определянето на дата от ЕС ще бъде важно послание и за управляващите, и за гражданите. Според него даването на дата ще затвори всички възможности за нови войни и конфликти на територията на бивша Югославия. Той заяви, че договорът е сключен \"поради щастливото съвпадение да има прогресивни правителства и в Северна Македония, и в Гърция\". Бившият помощник държавен секретар на САЩ Уес Мичъл на свой ред посочи, че Западът трябва да покаже, че позитивните примери трябва да бъдат наградени, и Преспанският договор беше такъв положителен пример. Договорът отвори нова глава в отношенията между Гърция и Северна Македония, даде възможност за по-добро икономическо сътрудничество и откри пътя на Скопие към ЕС. Преспанският договор има ефект върху целия регион, той е резултат от серия активности и е важен момент за интеграцията на целите Западни Балкани, каза Мичъл. Той изтъкна и Договора за добросъседство с България, а като ключови за бъдещето на региона посочи разговорите между Белград и Прищина и очакваното начало на преговорите за присъединяване към ЕС на Северна Македония и Албания. Мичъл предупреди, че ако страните от региона не станат част от ЕС, нещо друго ще запълни тази празнина, независимо дали това ще бъдат Русия и Китай или нови етнически сблъсъци. \"Трябва да подкрепяме региона икономически и политически. Западът трябва да бъде гледан от страните в региона като средство за установяване на мир и просперитет. А държавите в региона трябва да разберат, че ако пречат на пътя на своите съседи, пречат и на своя път\", каза Мичъл. САЩ не искат нито територии, нито регионът да зависи от тях, а се обявяват за силно демократични държави, които могат свободно да решават към кой съюз да се присъединят. Той смята, че Русия и Китай имат предимство в региона, защото се смята, че те изпълняват обещанията си. Визията на Русия и Китай за бъдещето на Западните Балкани според него не предвижда свобода и свободно развитие на конкурентност, а тяхното ограничаване. Русия увеличава влиянието си в Източна Европа, както и Китай, и се стараят да получат геополитическа и икономическа доминация, но става дума за авторитарни модели, посочи той. Мартин Шулц, бивш председател на Европейския парламент, сега председател на Социалдемократическата партия в Германия, каза, че не може да бъде сигурен какво решение ще вземе ЕС за началото на преговори на Северна Македония и Албания, тъй като не е сигурен как ще завършат тактическите игри на лидерите на ЕС. \"Не сме сигурни какво ще кажат холандският парламент и парламентите в другите страни. В Германия мога да влияя на решението, но не е сигурно ще се съгласи ли новото правителство във Виена. Опитът ми в ЕС е, че всички знаем, че ни трябва напредък, но институциите са несигурни за самия ЕС. На изборите във Франция и Италия победиха силите, които са против ЕС. Марин льо Пен не иска еврото. Същото става и с Италия, която не иска другите да се бъркат в решенията й\", каза Шулц. Той каза, че ЕС трябва да следва смелостта при решаване на проблемите, каквато проявиха Зоран Заев и Алексис Ципрас.", "date": "2019.10.01", "title": "Заев: Не искаме незабавно членство в ЕС, а да започнем преговори"}
{"url": "https://www.24chasa.bg/novini/article/7684419", "text": "Унгарският премиер Виктор Орбан определи идеята достъпът до европейски фондове да се обвързва със спазване на демократичните принципи и върховенството на закона като политическа фраза, използвана за атака срещу членки на евросъюза, предаде \"Ройтерс\". На пресконференция с финландския премиер Анти Рине Орбан каза, че Будапеща би обсъдила конкретно предложение по темата, ако се появи - но до момента няма такова. Финландия пое през юли шестмесечното председателство на Съвета на Европейския съюз, предава  . \"Върховенството на закона в Унгария не е правен въпрос. Въпрос на гордост е. Онези, които се съмняват в него, оспорват честта ни и предлагам, който иска да го прави, да си помисли\", каза Орбан. Докато Унгария и Полша спорят от години с еврокомисията заради политики, които според Брюксел са заплаха за демократичния баланс на властите, идеята за връзка между фондовете и върховенството на закона доби сили покрай този спор. Рине заяви снощи, че всички държави в ЕС изглеждат готови да приемат, че уважението към демократичните принципи трябва да е условие за достъпа до евросредства, и това е един от няколко въпроса, по които всички страни в съюза се доближават до обща позиция. Орбан същевременно заяви, че би било контрапродуктивно да се създават съмнения за идеологическата ориентация на дадена страна и климат, в който тя може да бъде нападана. Това \"би довело до много неща, но не и до сътрудничество\". Според Рине обаче \"целта не е да се притиска до стената която и да било държава членка\" - въпросът е \"как да се защитят обикновените европейци от деспотизма и неспазването на принципите на върховенство на закона\".", "date": "2019.10.01", "title": "Орбан: Принципът \"пари срещу законност\" в ЕС е политически лозунг да ни атакуват"}
{"url": "https://www.24chasa.bg/novini/article/7684441", "text": "Лесно е да управляваш малка община, когато си от ДПС. Лесно е, защото нашето единство и нашата сила дава властта, с тези думи се обърна председателят на ДПС Мустафа Карадайъ към жителите на община Ветово на предизборния митинг в центъра на града. На предизборната среща бяха представени кметове на кметства и листата за общински съветници начело с кандидата за кмет на община Ветово д-р Мехмед Мехмед. Печелим местната власт с тези образовани, знаещи, можещи и доказали себе си в сферата, в която се развиват кандидати. Ние познаваме всеки от тях, даваме им местната власт, те със своята компетентност правят проектите, а не община Ветово за цял мандат да няма нито един проект. Кметът д-р Мехмед има врата в София, на която да почука и тази врата е вратата на ДПС, каза Мустафа Карадайъ. Кандидатите, които сегашният кмет е посочил и двамата ги знаем. Но партиите им никой не ги знае в България. Тези партии нямат офиси в София, нямат и парламентарна група. С какво ще помогнат на местната власт, че да решава проблеми, попита Карадайъ. Скъпи братя и сестри от всички етноси, единственото място, в което различието е ценност, а не проблем – това е ДПС, бе категоричен лидерът на ДПС. Всички заедно да градим Ветово, за да има бъдеще за нашите деца във Ветово, призова Карадайъ. За последните 30 години в нашата Родина се знае едно – ДПС е пазител на целостта, стабилността, мира и сигурността в страната, казак още той. В трудни и сложни времена, когато е необходимо ние подкрепяме и власт в името на стабилността и сигурността на страната, но когато е необходимо сваляме власт в името на стабилността и сигурността. Ние можем да го направим, знаем как и затова за Ветово на 27 октомври д-р Мехмед ще е кмет на общината, призова Мустафа Карадайъ. Скъпи братя и сестри, две трети от моя дълъг политически път минаха в ДПС, които са почти 20 години. Аз живея и работя с етническите турци, българи и роми и всички други етноси. Две трети от пътя ми минаха, аз православният християнин да работя с мюсюлмани и искам най-гордо и отговорно да ви заявя, че няма да заменя този път за нищо на света, защото видях какво е толерантност, обич и уважение, визия за бъдещето, истински патриотизъм, любов към нашата обща Родина България, каза в емоционалното си обръщение зам.-председателят на ПГ на ДПС Йордан Цонев. Каквото и да ви говорят, ДПС е най-българската партия, бе категоричен Цонев. Това е партията, която с мирни протести и бунт точно на българските мюсюлмани, срещу поруганото им достойнство докара демокрацията и свали тоталитарния режим. Режимът на ченгетата от ДС, какъвто е и дълго управлявалият тази община. Евроатлантическият път на България не можеше да стане без ДПС и без визионерската мисия на почетния председател д-р Ахмед Доган – без неговата решаваща роля, без патриотизма и любовта на тези хора към България, бе категоричен Цонев. Йордан Цонев каза, че ДПС е гарант за националната сигурност и териториалната цялост на България. Колко още случки трябва да се случат в нашата история, за да разберете, че нашият път е път на заедността – пътят на девиза на ДПС. Затова аз призовавам, нека да помним уроците на историята, да гледаме в бъдещето. Заедно и всички, за да има добруване, за просперитета на хората на нашата Родина България, заключи той. На предизборният митинг присъстваха още зам.-председателят на ДПС Ахмед Ахмедов, зам.-председателят на ДПС Ахмед Ахмедов, членът на ЦОБ Емел Етем, народният представител Бюрхан Абазов, областният председател и кандидат за кмет на Русе Дауд Ибрям.", "date": "2019.10.01", "title": "Мустафа Карадайъ от Ветово: Единственото място, в което различието е ценност, а не проблем – това е ДПС"}
{"url": "https://www.24chasa.bg/novini/article/7684371", "text": "Пикът на африканската чума по свинете приключи, но кризата - в никакъв случай. Трудностите по прилагането на норми, мерки и правила във всяка част от обществената верига, засягаща отглеждането на домашната свиня и пътя й до крайния потребител, предстоят. В европейски държави, в които болестта е влязла, не е излязла досега. Това заяви в Първомай министърът на земеделието и храните Десислава Танева. Тя посочи, че загубите от поголовието на прасетата у нас са 20-21%. За тях вече сме получили европейско съфинансиране за обезщетенията на засегнатите. В момента министерството води разговори с ЕК за отварянето на нова мярка 5 от Програмата за развитие на селските райони, която да бъде насочена към стопани, пострадали от огнищата на африканската чума. Идеята е те да бъдат подпомогнати на 100% за репопулирането на прасетата и на 80 процента - за разходите за биосигурност. Очаква се комуникацията с ЕК да приключи в края на т.г. Министър Танева е категорична, че оттук нататък в промишлените и домашните свинеобекти ще трябва да се спазват нови мерки за хигиена. \"А те са елементарни -прасетата да са с ограда, да не са заедно с други животни, фуражът им да се съхранява правилно, а хората да си сменят дрехите след излизане от стопанството\", обясни тя. По думите й освобождаването на шефа на Българската агенция по безопасност на храните д-р Дамян Илиев било планирано преди месеци. Рокадата била анонсирана още лятото. \"Не смятам, че смяната в която и да е структура, следва да е PR събитие\", каза земеделският министър. Танева обяви, че ще бъде вдигната забрана за дърводобив за голяма част от възбранената зона от 200 кв. м горски площи. Там не се позволяваше сеч заради откритите 79 трупове на диви свине, заразени с чума. Министърът уточни, че възбранените територии са едва 8% от горския фонд и не би трябвало това да вдига цената на дървата. Танева заяви, че ще се изкупуват частни гори, като предимство ще имат тези, които граничат с държавни. Целта е тяхното опазване. Предвидени са близо 1 млн. лева до края на годината. В момента със заповед на министерството на земеделието тече проверка за биосигурност в птицифермите в страната. Инфлуенца у нас няма, мерките били превантивни.", "date": "2019.10.01", "title": "Министър Десислава Танева: 20-21% са загубите по свинете от чумата"}
{"url": "https://www.24chasa.bg/novini/article/7684417", "text": "Това стана на церемония в агенцията, на която присъстваха вицепремиерът Марияна Николова и министърът на енергетиката Теменужка Петкова. След модернизацията, животът на шести блок бе удължен с 30 години, но максималният срок на лицензията, която може да издаде АЯР (Агенцията за ядрено регулиране), е 10 години. След днешния ден приключи програмата за удължаване на срока за експлоатация на двата блока на атомната централа. Преди 2 години лиценз получи и пети блок. Програмата за модернизацията започна през 2012 г., оттогава са изпълнени над 200 мерки, а АЕЦ е инвестирала в тях 474 млн. лева собствени пари. Министър Петкова заяви, че денят е хубав за цялата българска енергетиката и българската икономика, тъй като АЕЦ \"Козлодуй\" произвежда 34% от електроенергията в държавата на достъпни цени. Тя подчерта, че с лицензията на шести блок правителството е изпълнило един от основните си приоритети, а именно удължаване срока за експлоатация на пети и шести блок.", "date": "2019.10.01", "title": "Шести блок на АЕЦ \"Козлодуй\" получи лиценз за 10 години"}
{"url": "https://www.24chasa.bg/novini/article/7684462", "text": "Кандидатът за кмет на София от коалиция ГЕРБ /СДС/ Йорданка Фандъкова посети с. Бистрица. В срещите участваха кандидатът за кмет на район „Панчарево“ Димитър Сичанов, кандидатът за кмет на с. Бистрица Стефан Маджаров и кандидатът за общински съветник д-р Ваня Тагарева, както и народният представител Евгения Алексиева. Това съобщиха от пресцентъра на ГЕРБ. По време на разговорите бе обсъдена необходимостта от разкриване на нови места в детската градина. Йорданка Фандъкова пое ангажимент за изграждане на разширение към съществуващата детска градина и за обследване и ремонт на сградата на бивша детска градина с цел разкриване на две нови градински групи и една яслена група. На свой ред Димитър Сичанов отбеляза, че през следващата година се планира и ремонт на сградата на училището. По-късно Йорданка Фандъкова се срещна и с представители на сдружението за екология, спорт и туризъм „Погледец“. По време на разговорите бе разгледана възможността за предоставяне на общинско помещение за нуждите на туристическото дружество, както и разкриването на пенсионерски клуб. Йорданка Фандъкова пое ангажимент да предостави за стопанисване на сдружението общинската хижа на Витоша „Погледец“, а туристическото дружество от своя страна ще организира събития за привличане на младите хора към планинарството. Кандидатът за кмет Фандъкова разгледа и обновеното читалище в с. Бистрица.", "date": "2019.10.01", "title": "Фандъкова: Ще бъдат отворени три нови групи в детски градини в Бистрица"}
{"url": "https://www.24chasa.bg/novini/article/7683875", "text": "Директорът на дирекция „Местни данъци и такси“ в община Тутракан е бил задържан с подкуп на работното си място. 60-годишнинят Алекси Б. е привлечен като обвиняем за извършено престъпление по член 301, ал. 1 от Наказателния кодекс, съобщават от Апелативна прокуратура - Варна. Като длъжностно лице той поискал парите от 40-годишния Севгинай А., за да бъде занижена оценката на луксозния му автомобил с цел заплащане на по-малък данък. Гражданинът, предложил и дал подкупа от 255 лева, също е задържан. Той ще отговаря за престъпление по член 304, ал. 1 от НК. След 24-часовото задържане на двамата мъже Окръжната прокуратура в Силистра е продължила срока на ареста им до 72 часа с цел довеждането на двамата обвиняеми в съда, където ще бъдат внесени искания за вземане на мярка за неотклонение „Задържане под стража“. Задържането на директора от община Тутракан като получател на подкупа и на гражданина, който го е дал, е станало след продължила близо шест месеца сериозна оперативна работа на ОД на МВР под ръководството на Окръжната прокуратура в Силистра.", "date": "2019.10.01", "title": "Директорът на „Местни данъци и такси“ в  Тутракан е задържан с подкуп (Обновена)"}
{"url": "https://www.24chasa.bg/novini/article/7683883", "text": "Пиян водач нарани мъж и жена в село Устрем, съобщиха от ОДМВР-Хасково. В понеделник в 19,45 часа в управлението е получен сигнал за произшествие, станало в селото с лек автомобил \"Опел\". 45-годишният му водач от същото село, при излизане от ляв завой е загубил контрол и е ударил паркиран в дясно по посоката на движението си товарен автомобил \"Фиат\" и впоследствие е наранил жена на 63г и мъж на 32г, намиращи се в близост до колата си. Пътните полицаи са тествали шофьора, дрегерът отчел наличие на 3,62 промила алкохол в издишания въздух. Пострадалите лица са откарани в МБАЛ Хасково, където е установено, че жената е със счупена дясна бедрена кост и счупен нос, а мъжът – с мозъчно сътресение. И двамата са без опасност за живота. Водачът е задържан до 24 часа по стартиралото досъдебно производство. Със същата мярка на задържане в хасковския арест е бил и 46-годишен водач от с.Малево, заловен от униформените полицаи да управлява леката си кола \"Фолксваген\" в с.Клокотница след употреба на 2,26 промила алкохол.", "date": "2019.10.01", "title": "Мъртвопиян блъсна и рани двама души в Хасковско"}
{"url": "https://www.24chasa.bg/novini/article/7683870", "text": "Генералният секретар на ООН Антониу Гутериш се срещна с лидера на кипърските турци Мустафа Акънджъ, съобщи кипърският вестник \"Филелефтерос\". Срещата на двамата вчера в Ню Йорк е продължила двайсет минути, през които Гутериш се е ограничил да чуе позицията на Акънджъ за перспективите за решаване на кипърския въпрос, както направи и на срещата си в петък с кипърския президент Никос Анастасиадис, предава БТА. Изданието коментира, че Гутериш \"държи картите си скрити\" по отношение на намеренията си за отключване на процеса на разговорите по кипърския въпрос. Според дипломатически източници генералният секретар обмисля дали да пристъпи към свикването на тристранна среща между него, Анастасиадис и Акънджъ. Смята се, че подобна среща би могла да бъде организирана през втората половина на октомври. Според същите източници Гутериш обмисля и възможността за директно свикване на петстранна среща, т.е. на лидерите на двете общности и представители на трите страни-гарантки в Кипър - Великобритания, Гърция и Турция. Въпросът е дали Гутериш ще настоява страните първо да се разберат за мандата на бъдещите преговори или ще реши да продължи независимо от това и всичко да бъде поставено на масата на преговорите без предварителни условия. Според дипломати от страните - постоянни членки на Съвета за сигурност на ООН е възможно да съществува перспектива за постигане на цялостно споразумение по кипърския въпрос, ако бъдат дискутирани едновременно всички теми, които се отнасят до политическото равенство, връщането на територии, сигурността и въглеводородите, т.е. да бъде определен времеви хоризонт за процеса на пазарлъци. Свикването на петстранна среща е искане на турската страна. Кипърското правителство, както заяви вчера говорителят му, не се отнася отрицателно към среща с участието на страните-гарантки, при положение, че на нея бъде обсъдено международното измерение на кипърския въпрос, а именно въпросът за гаранциите и за правата за интервенция.", "date": "2019.10.01", "title": "Гутериш разговаря с лидера на кипърските турци"}
{"url": "https://www.24chasa.bg/novini/article/7683894", "text": "Социологическо проучване на института ИМАС, направено по поръчка на радио Европа ФМ, показва голяма преднина на президента Клаус Йоханис пред останалите кандидати за президентските избори в Румъния, съобщава в. \"Адевърул\", цитиран от БТА. Според анкетата Йоханис е на първо място в предпочитанията на румънците с 45,3 процента, а борбата за второто място се води между Мирча Дякону, Дан Барна и Виорика Дънчила. Мирча Дякону, който е подкрепян от партия Про Румъния и Алианс на либералите и демократите, получава 16,6 процента от гласовете, следван от лидера на Съюз за спасение на Румъния Дан Барна с 14,2 процента и кандидатката на управляващата Социалдемократическа партия Виорика Дънчила с 12,4 процента. Кандидатът на партия Народно движениеТеодор Палеологу е подкрепен от 7,7 процента от участниците в проучването, а 3,8 процента са заявили, че биха гласували за лидера на Демократичния съюз на унгарците в Румъния Келемен Хунор.", "date": "2019.10.01", "title": "Над 45% от румънците биха гласували\nза Клаус Йоханис на президентските избори"}
{"url": "https://www.24chasa.bg/novini/article/7683889", "text": "Турция за втора поредна година е най-добрият донор на световна хуманитарна помощ според нов доклад, който показва, че страната само за миналата година е изразходвала 8,4 милиарда долара за това. Докладът е изготвен от независима международна организация за развитие, пише „Сабах“. Страната е изразходвала 8,4 милиарда долара за хуманитарна помощ през 2018 г., докато разходите за помощ през 2017 г. са били 8,1 милиарда долара, според доклада за Глобална хуманитарна помощ на Инициативата за развитие (DI), публикуван вчера, предава  . През 2018 г. от около 29% от цялата международна хуманитарна помощ, или 28,9 милиарда долара, идват от Турция, показва докладът. Помощта, предоставяна от други страни, е спаднала на годишна база през 2018 г., включително от САЩ (от 6,68 милиарда до 6,65 милиарда долара), Германия (от 2,98 милиарда до 2,96 милиарда долара) и Великобритания (от 2,52 милиарда до 2,19 милиарда долара). Разходите за хуманитарна помощ на Турция са близо 1,1% от нейния БВП през 2018 г., спрямо 1% през 2017 г. САЩ осигуряват 0,032% от своя БВП, Германия 0,074%, а Великобритания 0,077%. Турция беше класирана на трето място в доклада на DI през 2013, 2014 и 2015 г. и на второ място през 2016 г. Тя също така е домакин на най-голям брой бежанци, 4 милиона, в света, според официалните данни. Броят на сирийските бежанци, живеещи в страната, е 3,66 милиона към септември. Въпреки че се бори за икономически растеж, докато се опитва да се присъедини към лигата на развитите страни – възстановена след години на икономическо лошо управление, Турция е решена да отдели повече за хуманитарна помощ. При правителствата на Партията на справедливостта и развитието усилията за хуманитарна помощ набраха скорост и агенциите за помощ в страната се разраснаха до организации за помощ при бедствия и помощ за бежанци. Усилията на страната й позволиха да бъде домакин на Световната хуманитарна среща на върха, първата по рода си среща на ООН за координиране на хуманитарните усилия. Турският Червен полумесец също разви своя профил в международната общност с нарастващото си присъствие в усилията за хуманитарна помощ. Благотворителната организация е включена в усилията за подпомагане – от създаването на бежански лагери до доставката на хранителни пакети в конфликтни зони и в засегнати от бедствия региони по целия свят. Червеният полумесец е доставил хуманитарна помощ на 23 милиона души през 2018 г. по целия свят. В световен мащаб 1,8 милиарда души живеят в бедност, а 697 милиона от тях са изправени пред крайна бедност към миналата година, което е намаление съответно от 2 милиарда и 753 милиона през 2017 г., подчертава докладът. „Хората, живеещи в бедност, се определят като живеещи с по-малко от 3,20 долара на ден; хората, живеещи в крайна бедност, се определят като живеещи с по-малко от 1,90 долара на ден“, се казва в доклада. Той подчертава, че през 2018 г. хуманитарната помощ възлиза на 28,9 милиарда долара, докато през 2017 г. е била 28,6 милиарда долара, през 2016 г. 26,5 милиарда долара, през 2015 г. 25,2 милиарда долара и 22,2 милиарда долара за 2014 г. Около 22,6 милиарда долара за хуманитарна помощ са предоставени от правителствата и институциите на ЕС, докато останалата част от сумата е от частни дарители. Частните дарители включват лица, тръстове, фондации, компании и национални сдружения. В доклада се отбелязва, че най-много хуманитарна помощ е отишла за Сирия (2,35 милиарда долара), Йемен (1,9 милиарда долара), Южен Судан (1,37 милиарда долара), Ирак (1,25 милиарда долара) и Сомалия (1,01 милиарда долара). Сирия е най-голям получател на хуманитарна помощ за шеста поредна година. Анкара често предупреждава международната общност и регионалните страни, че утежняващият конфликт в Сирия може да поднови бежанската вълна към Запада, тъй като разселените сирийци имат малко възможности, освен тази да се подслонят в Турция. Турция е изразходвала близо 40 милиарда долара досега за благосъстоянието на бежанците, докато е получила само около 6 милиарда евро (6,6 милиарда долара) подкрепа от международната общност. Турция отдавна критикува европейските държави и международната общност за липсата на подкрепа по въпроса за бежанците. Многостранните организации са транспортирали 14,7 милиарда долара помощ, докато 9,7 милиарда долара са преминали чрез неправителствени организации и 2,2 милиарда долара чрез Международните движения на Червения кръст и Червения полумесец. В доклада се казва: „През 2018 г. 206,4 милиона души бяха оценени като нуждаещи се“. “Продължаващите конфликти в Сирия, Йемен и Демократична Република Конго продължават да причиняват безбройни страдания и допринасят за рекордно количество хора, принудени да живеят далече от домовете си”, се добавя в доклада. DI е независима международна организация за развитие, която се фокусира върху ролята на данните за насърчаване на борбата с бедността и за устойчивото развитие.", "date": "2019.10.01", "title": "Турция най-щедра държава в света за втора поредна година"}
{"url": "https://www.24chasa.bg/novini/article/7683927", "text": "Китай играе важна роля в решаването на глобални проблеми и има висок международен статут, заяви руският президент Владимир Путин във вторник, съобщава Интерфакс. В писмо до китайския президент Си Цзинпин, Путин посочва, че оценява \"конструктивния диалог\" между Русия и Китай, както и приятелските отношения на двете страни, предава  . Пишейки по повод 70-та годишнина на Китайската народна република, Путин заяви: \"Под ваше ръководство Китай уверено върви към постигане на целите, очертани от 19-ия конгрес на Комунистическата партия на Китай, които включват изграждане на \"общество на средната класа\" до 2021-а година и превръщане на страната в \"модерна социалистическа държава\" до 2049-а година.", "date": "2019.10.01", "title": "Путин: Китай е ключов глобален играч"}
{"url": "https://www.24chasa.bg/novini/article/7683937", "text": "Ако смятате, че bitcoin е най-търгуваната криптовалута в света, грешите. Въпреки че е първата в света и отговаря за 70 процента от пазарната капитализация на всички криптовалути, тя изостава от Tether, когато говорим за реален обем, пише Bloomberg. Макар че в този тъмен ъгъл на финансите е трудно да бъдат намерени абсолютно точни данни, статистиката на CoinMarketCap.com показва, че на дневна и месечна база Tether се търгува най-много, макар пазарната ѝ капитализация да е с над 30 пъти по-малка от тази на bitcoin, пише  . Tether зае първата позиция за първи път през април и оттогава стои на върха с около $21 милиарда на ден. Това е с около 18 процента по-висока стойност от тази при bitcoin. Tether е и сред основните причини регулаторите да не гледат с добро око на криптосвета. Tether е най-използваната stablecoin в света - категория криптовалути, които се опитват да избегнат ценовите флуктуации. Тя е и основен вход за някои от най-активните трейдъри в света на криптовалутите. В страни като Китай, където криптоборсите са забранени, хората могат да платят кеш, за да получат Tether, а след това да я заменят за bitcoin или други криптовалути. \"За много хора в Азия идеята е, че тази криптовалута е извън досега на САЩ\", казва Джемери Алеър, главен изпълнителен директор на Circle, която подкрепя конкурент на Tether, наречен USD Coin. Азиатските трейдъри отговарят за около 70 процента от общата търговия на всички криптовалути, според Алеър. Tether пък е използвана в 40% и 80% от всички трансакции на две от най-големите криптоборси в света - Binance и Huobi. Много хора дори не знаят, че използват Tether, според Тадиъс Дрижа от MIT. Заради правилата срещу прането на пари и други, повечето криптоборси нямат банкови сметки и не държат долари. Затова те използват Tether, казва той. \"Не мисля, че хората вярват в Tether - мисля, че го използват без да знаят, а вместо това смятат, че имат долари в сметка някъде\", смята Дрижа. Начинът, по който Tether е управляван, го прави черна кутия. Докато bitcoin не е собственост на никого, Tether е издаван от базирана в Хонконг частна компания, чийто собственици притежават и борсата Bitfinex. Точният механизъм, по който предлагането на криптовалутата се увеличава и намалява е неясен. Точно колко от него е покрит от фиатна валута, също не се знае със сигурност, тъй като никой не е правил одити. През април компанията съобщи, че делът е 74 процента. Според Джон Грифин, професор по финанси в Тексаския университет в Остин, половината от ръст на bitcoin през 2017 г. е резултат от пазарна манипулация, в която е използван Tether.", "date": "2019.10.01", "title": "Коя е най-търгуваната криптовалута"}
{"url": "https://www.24chasa.bg/novini/article/7683943", "text": "Голяма международна престъпна група за търговия и трафик на наркотици е била разбита от гръцката полиция, предаде АНА-МПА, цитирана от БТА. Операцията е била извършена в сътрудничество на полицията с бреговата охрана. Групата е превозвала наркотици с катери. До момента са задържани 4 души и са конфискувани над 1700 килограма канабис", "date": "2019.10.01", "title": "Голяма международна група за трафик на наркотици е разбита в Гърция"}
{"url": "https://www.24chasa.bg/novini/article/7683757", "text": "Китайският народ няма да забрави подкрепата и помощта на чуждестранните експерти в развитието на Китай през 70-те години от основаването на КНР, заяви китайският премиер Ли Къцян вчера по време на срещата в китайския парламент с чуждестранните експерти, които получиха наградата за приятелство. Тя се връчва ежегодно от китайското правителство за изключителен принос на чужденците към Китай. В срещата участваха и вицепремиерите Хан Джън и Лиу Хъ както и държавния съветник и външен министър Уан И, съобщава \" \".  Ли Къцян заяви, че през последните 70 години някои чуждестранни експерти са положили значителни усилия, за да помогнат на Китай да преодолее трудностите, докато други са представили модерни технологии, опит и управленски концепции. Китайският премиер отбеляза, че страната ще продължи да разширява международното сътрудничество в областта на технологичните иновации, и ще насърчи чуждестранни експерти да участват в научно-технологичните програми на страната. Китай ще следва по-проактивна, отворена и ефективна политика при обучението на компетентни специалисти, ще осигури повече удобства за чуждестранните експерти във всички отношения и ще създаде пазарна, легализирана и международна бизнес среда, посочи Ли Къцян. Наградените благодариха на китайския премиер и правителство, отправиха поздрави по случай 70-та годишнина от основаването на КНР и заявиха, че ще продължат да играят активна роля в модернизацията на Китай и напредъка на човечеството. Общо 100 чуждестранни експерти от 31 държави бяха удостоени с тазгодишната награда за приятелство.", "date": "2019.10.01", "title": "Китай: Подкрепата на чуждестранните експерти няма да бъде забравена"}
{"url": "https://www.24chasa.bg/novini/article/7683940", "text": "Протестно шествие провеждат десетки кандидати за убежище, настанени в бежанския лагер Мория на гръцкия остров Лесбос, предаде телевизия Скай. Те искат да бъдат незабавно прехвърлени в Атина, както и да бъдат осигурени сигурни условия за живот и справедливост за събитията в лагера в неделя, предава БТА. В неделя в лагера избухна пожар, който отне живота на поне един човек. Последваха сблъсъци на мигрантите с полицията. Днес край лагера Мория са разположени значителни сили на полицията, за да не позволят на кандидатите за убежище да слязат в град Митилини. По-рано стотици бежанци и мигранти блокираха околовръстния път около лагера и проведоха седяща стачка пред входа му. Те викаха, че Мория е затвор и искат да излязат. Сред исканията им е да бъдат прехвърлени в Атина и от там да заминат за други страни от ЕС. Напрежение възникна, когато група мигранти тръгнаха срещу подразделението на специалните части за борба с безредиците, разположено в района.", "date": "2019.10.01", "title": "Бежанци протестират на гръцкия остров Лесбос"}
{"url": "https://www.24chasa.bg/novini/article/7683985", "text": "През последните няколко години държавният Национален център по наркомании се помещаваше в общинска сграда на ул. \"Пиротска\" №117, но договорът за наем между Министерство на здравеопазването и Столична община изтече през есента на 2018 г. Като принципал на центъра, здравното министерство намери друга сграда, държавна собственост, в която е преместил дейността му. Това съобщиха от Столичната община по повод протестите в квартал \"Младост\" след преместване на центъра там. Решението Националният център по наркомании да бъде настанен в района на държавната болница \"Св. Анна\" е на Министерство на здравеопазването. Не отговарят на истината разпространяваните сред гражданите от кв. \"Младост 1\" твърдения, че решението за отваряне на центъра е взето от Столична община, както и че сградите са общинска собственост, пише още в съобщението от общината. Сградата на ул. „Пиротска\" №117, където преди се помещаваше този център, е общинска. Тя беше освободена и в нея Столичната община планира да изгради детско лечебно заведение, от каквото столицата има огромна нужда. В детската поликлиника ще работят различни специалисти, които ще правят цялостна диагностика на малките пациенти, ще дават първа помощ, а при необходимост ще ги насочват и за лечение в съответна специализирана болница.", "date": "2019.10.01", "title": "Националният център по наркомании е преместен в района на болница „Св. Анна“"}
{"url": "https://www.24chasa.bg/novini/article/7683979", "text": "Двама мъже са задържани за стрелба с газов пистолет на пътя Брестник - Пловдив, предава  . Сигналът е подаден от 28- годишна шофьорка, според която от движещ се пред нея лек автомобил „Воксхол“ е произведен изстрел с оръжие във въздуха. Докато изпреварвала колата от Воксхола, стрелбата се повторила. След сигнала екипи на Първо РУ спрели автомобила край кръговото кръстовище за Брестник, Белащица и Пловдив. Установено е, че през прозореца е стрелял с газов пистолет 23-годишен пътник на предната седалка. Оръжието е иззето, а справка в полицейските масиви показала, че той и шофьора са криминално проявени. Двамата за задържани за едно денонощие като е образувано бързо производство за хулиганство.", "date": "2019.10.01", "title": "Младеж стреля с газов пистолет от кола на пътя Брестник - Пловдив, задържаха го"}
{"url": "https://www.24chasa.bg/novini/article/7684011", "text": "В първата половина на септември министър Петков каза пред журналисти, че очакванията са увеличението на пенсиите от 1 юли 2020 г. да е с шест или повече от шест процента. В приветствието за днешния ден министър Петков припомня, че от 1 юли т.г. всички пенсии бяха повишени с 5,7 на сто, което е най-голямото увеличение за последните години, а догодина увеличението ще е по-съществено. Министърът припомня още, че непосредствено след встъпването в длъжност на правителството през май 2017 г. бяха значително повишени минималните размери на пенсиите за трудова дейност. \"Разбирам добре, че за много от възрастните хора животът не е лек. Наясно съм, че често сте изправени пред трудности и предизвикателства, които трябва да преодолявате\", отбелязва министър Бисер Петков в приветствието. По думите на Петков желанието на МТСП е да се изгради устойчив модел, който да гарантира адекватен пенсионен доход, качествени социални услуги и спокойни старини. Усилията на правителството са насочени и към развитието на качествени и ефективни социални услуги в общността и в домашна среда, които имат ключова роля за подкрепа на възрастните и насърчаване на тяхното социално включване, се казва още в приветствието. От 1 септември започна предоставянето на лична помощ за хората с увреждания, съобразно индивидуална оценка на техните потребности. Към края на август в дирекциите \"Социално подпомагане\" са издадени близо 15 000 направления за ползване на лична помощ, посочва още министър Бисер Петков. Паралелно с това правителството осигури устойчивост чрез финансиране от държавния бюджет на услугите \"личен асистент\", \"социален асистент\" и \"домашен помощник\", които се ползват от над 12 хиляди възрастни в невъзможност за самообслужване, допълва министърът. Министърът очертава като приоритет и формирането на политики с акцент насърчаването на активния живот в добро здраве. За изпълнението на тази цел МТСП разработи Национална стратегия за активен живот на възрастните хора в България (2019-2030 г.), която беше приета от Министерския съвет през март тази година. \"Основната задача, която си поставяме с този документ, е да се разработят адекватни мерки и действия за осигуряване на равни възможности за пълноценното участие на възрастните хора в икономическия и социалния живот на обществото\", отбелязва Бисер Петков. В същото време продължи и реализирането на първия план за изпълнението на Националната стратегия за дългосрочна грижа в периода 2018-2021 г., отбелязва Бисер Петков. В плана е предвидено изграждането на 100 нови социални услуги, развитие на патронажна грижа за хора с увреждания и възрастни хора, зависими от грижа, както и развитие на социални услуги в домашна среда. В началото на юли стартира изпълнението на схема по оперативната програма \"Развитие на човешките ресурси\" за предоставяне на почасови мобилни интегрирани здравно-социални услуги в домовете на над 17 000 нуждаещи се с увреждания и възрастни хора. Министърът изразява уважение, признателност и благодарност към възрастните хора в България. \"На тази важна за всички нас дата бих искал да изразя своята признателност към Вас за всичко, сторено през годините на Вашия активен живот, посветен на благото и развитието на България\", посочва Бисер Петков. \"Благодаря за полезните уроци, които продължавате да ни давате всеки ден!\", допълва министърът.", "date": "2019.10.01", "title": "Бисер Петков: Догодина пенсиите ще имат по-съществен ръст"}
{"url": "https://www.24chasa.bg/novini/article/7684014", "text": "За Джок Полфрийман е издадена заповед за експулсиране, обясни директорът на Дирекция \"Миграция\" Николай Николов, предаде БТА. Причината за това била създадената сериозна заплаха за обществения ред. Заповедта обаче, все още не била изпълнена, защото австралиецът нямал документи за самоличност, а от друга страна имал съдебна забрана за напускане на България. Австралийските власти уверили българското МВР, че издаването на документи вече е в ход, а и също така се очаква произнасяне от СГС по повод забраната за напускане на страната. Полфрийман ще бъде уведомен за насроченото на ВКС заседание на 7 октомври. В момента той не създава проблеми, държи се нормално, каза още Николов.", "date": "2019.10.01", "title": "Има издадена заповед за експулсирането на Джок Полфрийман"}
{"url": "https://www.24chasa.bg/novini/article/7684027", "text": "Година след убийството на журналиста Джамал Кашоги, саудитският престолонаследник Мохамед бин Салман продължава уверено да държи юздите на властта в богатата на петрол монархия, а международната му репутация изобщо не е накърнена. Няколко седмици след убийството на саудитския журналист дисидент миналия октомври в саудитското консулство в Истанбул, принц Салман игнорира вълната от възмущение в целия свят и присъства на срещата на върха на Г-20 в Аржентина. Наследникът на трона се къпеше в светлината на прожекторите в Буенос Айрес, срещайки се със световни лидери, включително президента на САЩ Доналд Тръмп и руския президент Владимир Путин. Малко след срещата на Г-20 Мохамед направи регионална обиколка в Мавритания, Тунис и Алжир. През последната година 34-годишният член на кралското семейство много държеше да демонстрира, че негативните последици от убийството на Кашоги не са го превърнали в международен парий. Бидейки любим син на престарелия крал Салман, Мохамед рядко пропуска голямо събитие в страната или в чужбина. Той обаче така и не е направил посещение в САЩ - най-верния съюзник на Рияд, нито пък в някоя европейска страна. Кашоги - коментатор на \"Вашингтон пост\", беше рязък критик на принца. Според Турция, ЦРУ и някои западни правителства заповедта за убийството на Кашоги може да е дошла само от най-високите нива на саудитския режим. Официални лица в Рияд нееднократно заявяваха, че Мохамед не е замесен в това. Самият той почти не говори по случая \"Кашоги\", а само обещава разследване на смъртта му. Редица високопоставени официални лица, включително двама от неговия вътрешен кръг, бяха уволнени във връзка с делото. Документален филм, който ще бъде излъчен тази седмица от американската телевизия Пи Би Ес, цитира думи на Мохамед, казани за първи път: \"Това се случи под мой надзор. Аз нося цялата отговорност, защото то се случи по време на моето управление\". Филмът на Пи Би Ес, озаглавен \"Престолонаследникът на Саудитска Арабия\", ще бъде излъчен за първи път на 1 октомври, в навечерието на първата годишнина от смъртта на Кашоги. Във филма се казва, че през декември 2018 г. кореспондентът на Пи Би Ес Мартин Смит е успял да \"улови\" принца на рали за електромобили край Рияд и го запитал дали може такова убийство да се случи без негово знание. Принцът, както се твърди, отвърнал: \"Ние имаме 20 милиона души. Имаме 3 млн. държавни служители.\" През юни разследващата от ООН Аниес Каламар в своя доклад направи заключение, че вероятно става дума за \"извънсъдебна екзекуция, принудително изчезване и вероятно изтезание, за което Кралство Саудитска Арабия като държава носи отговорност\". Тя подчерта, че е необходимо по-нататъшно разследване, за да се установи отговорността на престолонаследника и на други високопоставени лица. През същия месец принцът отново представляваше своята страна на срещата на върха на Г-20 в Япония, където Тръмп го нарече \"мой приятел\" и го поздрави за усилията му за модернизиране на ултраконсервативното кралство. Каламар яростно разкритикува семейната снимка на световните лидери от Г-20 в Осака, на която Мохамед бе застанал на централно място, смеейки се и ръкувайки се с Тръмп. Тя я нарече \"позорна снимка на нашия гол император и на мълчаливите кандидат-императори\". На събитие във Вашингтон в четвъртък тя каза, че въпросната среща \"изцяло е легитимирала нелегитимното. Така не само се толерира убийство и вероятни убийци, а и те се оказват приобщени\". Следващата среща на Г-20 трябва да се състои в Рияд през ноември 2020 г. Макар че решението за провеждането й в Саудитска Арабия бе взето преди убийството на Кашоги, Каламар каза, че \"Рияд 2020 може да се окаже почти катастрофа за същите онези ценности, които са основополагащи за много страни\", и призова домакинството да бъде поверено на друга страна. Мохамед продължава да приема световни лидери, посещаващи Саудитска Арабия. Сред последните му гости бяха държавният секретар на САЩ Майк Помпейо и пакистанският премиер Имран Хан. Принцът, изглежда, успя да устои на глобалната буря, предизвикана от убийството на Кашоги, смятат някои наблюдатели. \"Най-лошото вероятно го отмина\", каза Стивън Помпър, главен политически директор на Международната кризисна група - базиран в Брюксел мозъчен тръст. \"В американската политика интензивността има тенденция да намалява с отдалечаването от събитието. Конгресът не може да го държи толкова дълго на фокус, и администрацията на Тръмп винаги е търсела начин да остави зад себе си този епизод (смъртта на Кашоги)\", каза Помпър пред ДПА. Откакто бе посочен за наследник на престола през 2017 г., Мохамед представя себе си като носител на промени. Той провежда драматични реформи, включително разрешението за първи път жени да шофират в кралството. Имиджът му обаче пострада заради убийството на Кашоги, смята Помпър, който по-рано е бил директор за човешките права в Съвета за национална сигурност при администрацията на Обама. \"Каквито и надежди да е имал да се представи като реформатор-визионер, те очевидно са се изпарили, и е налице група хора - в частност, близки приятели и колеги на Кашоги, които не смятат, че е въздадено правосъдие. Те няма скоро да забравят случилото се и ще действат упорито политиците и обществеността също да не забравят\", добави Помпър. Състоянието на човешките права в Саудитска Арабия също се оказа в центъра на вниманието миналата година, когато няколко жени активистки бяха задържани. Правозащитни групи казаха, че те са били измъчвани. Рияд отхвърля тези твърдения. Що се отнася до случая \"Кашоги\", след многоседмични отрицания и под растящ международен натиск миналата година, Саудитска Арабия най-накрая призна, че той е бил убит вътре в консулството. Главният прокурор на кралството каза, че убийството е било предумишлено и настоя за смъртни присъди за петима от 11-те саудитци, признати за виновни за смъртта на Кашоги. Рияд обаче така и не е разкрил самоличностите на 11-те заподозрени, нито пък обвиненията срещу тях. Налице са съмнения в справедливостта на процеса, започнал през януари при закрити врата. Монархът отхвърли неколкократните призиви за международно разследване на случая и за публичен процес. \"Ние заявяваме, че суверенитетът на кралството и юрисдикцията на неговата правосъдна система относно това дело не може да бъде предмет на компромис\", каза саудитският държавен министър за външните работи Адел ал Джубейр през юни. Малко или почти никаква информация за процеса не е изтекла досега. /БТА/", "date": "2019.10.01", "title": "Година след убийството на Кашоги, Мохамед Бин Салман все така здраво държи властта"}
{"url": "https://www.24chasa.bg/novini/article/7683713", "text": "С ефектен микс от уникална шоу програма и модерни авторски питиета беше отбелязан финалът на първия по рода си конкурс за най-оригинална многокомпонентна напитка с ракия “В търсене на съвременния български коктейл”. Специално за събитието зад бара на „Стралджанска“ мускатова застанаха топ миксолозите Александър Симеонов и Николай Вангелов от Nomad Barman. Те подготвиха няколко вариации на популярни коктейли с традиционния български алкохол, шест от които бяха представени пред избрани ракиени фенове - победители в конкурса. „Събитието е представяне на коктейлите пред публиката. Освен че награждаваме победителите, искаме да чуем тяхното мнение за вкуса и начина на представяне на ракията“, коментират от избата производител на „Стралджанска“ - „Вила Ямбол“. „Интересът към конкурса доказа, че голяма част от хората използват ракията за коктейли и са склонни да я приемат като съвременна напитка, отвъд клишето“, допълват от избата. Именно това - да бъде представена по по-атрактивен и съвременен начин, е мисията, зад която застава любимата премиална ракия „Стралджанска“ този сезон. От началото на септември марката има уникална коктейлна платформа, която показва модерното лице на любимото националното питие -  . Тя включва интерпретации на различни алкохолни миксове – както класически и наложили се коктейли, така и най-новите трендове с ракия, сред които БЛЪДИ МАРИЯ, СТРАЛДЖА ХАЙБОЛ, СТРАЛДЖА ШПРИЦ, СТРАЛДЖА ОЛД ФЕШЪН, ЕНЕРДЖИ ХАЙБОЛ и СТРАЛДЖА САУЪР. Предстои авторските коктейли да бъдат включени в менютата в заведения в цялата страна, като лансирането им ще бъде обявено на FB страницата на марката. Барманите Александър и Николай, които са носители на много международни награди, също са на мнение, че качествената българска ракия по нищо не отстъпва на останалите популярни основи за приготвянето на коктейли. Според тях любимото национално питие прави все по-смели стъпки в коктейлната култура. Двамата работят активно за налагането и популяризирането му в барове и ресторанти. „Хубавата, висококачествена българска ракия вече е питие за удоволствие, което се консумира в умерени количества и търси нова, модерна форма. Така националното питие бавно си проправя път от масата към бара“, разказва Александър Симеонов. „В последните години коктейлната култура у нас се е подобрила в пъти. Ако преди са се предпочитали повече високоалкохолни напитки, сега се поръчват по-леки и по-семпли питиета, които се приготвят лесно. Вече се наблюдава много засилен интерес към премиалните марки, консуматорите имат по-високи изисквания и критерии към напитките. „Стралджанска“ мускатова ракия се налага като предпочитана марка сред хората, за които консумацията е въпрос на удоволствие“, допълва колегата му Николай. Интересен факт, свързан с производството на „Стралджанска“, е, че „Вила Ямбол“ е една от малкото изби със собствено звено за производство на бъчви. В тяхната работилница и до днес работи най-старият бъчвар в България бай Вълчо, който продължава да предава опита си на по-младите. За бъчвите той използва български дъб. Именно качествената дървесина обогатява и формира финалните нюанси в аромата и вкуса на „Стралджанска“, убедени са технолозите на избата. Цветът на „Стралджанска“ е лек, кехлибарен. На нос се открива чист мускатов аромат с тонове на роза и смокиня. Вкусът е плътен, на добре узрял мускат.", "date": "2019.10.01", "title": "Фенове на \"Стралджанска\" откриха идеалния коктейл с ракия"}
{"url": "https://www.24chasa.bg/novini/article/7684028", "text": "Не разполагаме с данни, които да потвърждават информацията, че  е бил бит, съобщи директорът на СДВР старши комисар Георги Хаджиев.  Той обясни, че от събраните доказателства става дума за словесен конфликт между ученици. Обиденото момче се прибрало вкъщи с баща си. Родителят заявил, че синът му е бил бит.  Поискал и да вземе отпускно на сина си. Възпитателката и всички други доказателства отричат версията. Образувано е досъдебно производство. Разследването продължава под надзора на Софийската районна прокуратура. ", "date": "2019.10.01", "title": "Шефът на СДВР: Няма данни ученикът от Долни Богров да е бит"}
{"url": "https://www.24chasa.bg/novini/article/7684052", "text": "ГЕРБ не е обмисляла и не смята да предлага забрана на неправителствени организации. Така премиерът Бойко Борисов коментира , предаде  . Европа Борисов изтъкна значението на неправителствените организации като коректив на управляващите.", "date": "2019.10.01", "title": "Борисов: ГЕРБ дори не е обмисляла да забранява неправителствени организации"}
{"url": "https://www.24chasa.bg/novini/article/7684048", "text": "Британският премиер Борис Джонсън обеща днес, че много скоро ще направи нови предложения на Брюксел за Брекзит, предадоха световните агенции. Той обаче не поясни как мисли да уреди спорния въпрос за ирландската граница, който е основно препятствие пред постигането на съгласие между Лондон и Брюксел, съобщава БТА. \"Ще направим едно много добро предложение. Ще го направим официално много скоро\", каза Джонсън пред Би Би Си, 30 дни преди планираната дата за Брекзит - 31 октомври. В британски медии вече се появиха спекулации за новото британско предложение, целящо да остави отворена сухопътната граница между република Ирландия и британската провинция Северна Ирландия, отбелязва Франс прес. Според една от версиите, появили се в британската преса, правителството обмисля въвеждането на митнически проверки на няколко километра от границата. Ирландският външен министър Саймън Ковини вече отхвърли този вариант и призова Лондон да направи едно сериозно предложение. \"Време е ЕС да получи сериозно предложение от британското правителство, за да може да бъде сключено през този месец споразумение за Брекзит. Северна Ирландия и Ирландия заслужават нещо по-добро\", допълни той. Мери Лу Макдоналд, лидерката на Шин Фейн, републиканската партия, която защитава идеята за обединена Ирландия, пък смята, че ако бъдат въведени митнически проверки на няколко километра от границата, както се твърди в британската преса, то това ще е равносилно на връщане на твърдата граница на остров Ирландия и ще саботира северноирландския мирен процес. Пред Би Би Си Борис Джонсън каза, че информациите в британските медии не са изцяло точни и отрече, че планът му включва \"центрове за освобождаване от митница\". Той потвърди, че неговото предложение предвижда \"единна територия за земеделието, санитарната и фитосанитарната хранително-вкусова и селскостопанска промишленост, което е значима отстъпка от страна на британското правителство\". Относно селскостопанския обмен Джонсън каза, че \"решенията за санитарните и фитосанитарните правила ще продължат да се взимат в Брюксел, без Обединеното кралство да има думата по въпроса\". Джонсън също така потвърди желанието си да осъществи Брекзит на 31 октомври, въпреки че британският парламент гласува закон, който изисква от него да поиска от Брюксел ново отлагане на Брекзит, ако не постигне споразумение с ЕС до 19 октомври, точно след следващата европейска среща на върха. Всяко ново споразумение трябва да бъде одобрено от британския парламент, който на три пъти вече отхвърли договореното с Брюксел споразумение от предшественичката на Джонсън - Тереза Мей. В интервюто за Би Би Си Джонсън каза също така, че очаква известни критики от противниците на Брекзит заради неговата роля като премиер. \"Малцина не искат Брекзит да бъде осъществен и тези хора мислят, с право или не, че аз съм човекът, който помага за осъществяването на Брекзит и е неизбежно да бъда подложен на известно количество критики\", каза Джонсън и допълни, че това не го притеснява, предаде Ройтерс. Той заяви също така, че продължава да планира суспендиране на парламента с цел да постави началото на нов законодателен дневен ред, но допълни, че ще го направи, когато е сигурен, че това ще е в съотвествие с неотдавнашното решение на Върховния съд. Съдът обяви неговото предишно решение за суспендиране на работата на парламента за незаконно. Джонсън отрече да е имало нещо неуместно в отношенията му с американска бизнесдама Дженифър Аркури по времето, когато е бил кмет на Лондон. Представители на властите в британската столица съобщиха в петък, че полицейски контролен орган проверява връзките на премиера с американската бизнесдама по времето, когато той е бил кмет на столицата, от 2008 до 2016 г. Запитан защо сега са се появили такива твърдения, Джонсън каза, че ги свързва с онези, които искат да го спрат да осъществи Брекзит. Премиерът увери, че си остава добър и великодушен човек въпреки напрежението, на което е подложен заради Брекзит.", "date": "2019.10.01", "title": "Борис Джонсън: Много скоро ще направим ново предложение на Брюксел за Брекзит"}
{"url": "https://www.24chasa.bg/novini/article/7684068", "text": "Облачен софтуер, който да подпомогне специалистите по човешки ресурси в малките и средните предприятия, представи българската компания \"ТехноЛогика\". HeRMeS eXpress може да се ползва както от HR-и, така и от ръководителите и служителите във фирмите. \"ТехноЛогика\" вече има 23-годишен опит в сферата, а продуктът им HeRMeS е лидер сред корпоративните компании. Фирмата пренася натрупаните знания и за по-малките клиенти, които могат да си направят месечен или годишен абонамент за избрани от тях функционалности. Предимствата са, че не трябва да плащат за допълнителна инфраструктура като сървъри, софтуерът е съобразен с българските условия и законодателство, а работата с интерфейса е лесна и не изисква предварително обучение. Специални инструменти има за преките ръководители - те имат систематизиран достъп до информация за служителите си през всяко мобилно или настолно устройство. Същото важи и за работещите във фирмата, които виждат информация за позицията си, отпуската, заплатата.  На представянето на софтуера беше демонстрирано как служител може да си подаде отпуск през приложението, като просто избере дата и изпрати заявление до ръководителя си чрез един бутон. От своя страна мениджъра получава имейл с молбата, която може да одобри или не. Одобрената заявка се получава директно и от HR-а с дата и номер. За специалистите по човешки ресурси интерфейсът е различен, за да могат да прегледно и лесно да обработват големия поток от информация.  Заявки могат да се правят и за служебни бележки, карти за градски транспорт, спорт.  99,6% от фирмите в България са малки и средни, изтъкнаха от \"ТехноЛогика\", а 88% от тях имат недостиг на кадри. При 80 на сто иновационната активност е ниска.", "date": "2019.10.01", "title": "\"ТехноЛогика\" със софтуер за човешки ресурси за малките и средни компании"}
{"url": "https://www.24chasa.bg/novini/article/7684044", "text": "„Скъпи наши майки и бащи, баби и дядовци,честит празник на възрастните хора! Вие ни отгледахте и възпитахте и сме ви признателни за това. Знаем, че днес живеете трудно - с ниските пенсии и високи сметки, с ниските доходи и скъпи лекарства. Имате нашето разбиране и подкрепа.” Това заявява председателят на БСП Корнелия Нинова във видеообръщение по случай Международния ден на възрастните хора, съобщиха от пресцентъра на партията. Лидерът на левицата припомня, че от БСП два пъти са внасяли в парламента предложение за приемане на Закон за възрастните хора, но управляващите са го отхвърлили и двата пъти. Нинова е категорична, че от левицата ще бъдат упорити и ще настояват за него докрай, тъй като по думите й той гарантира достоен социален живот на възрастните хора. „Последователни сме и в желанието си да се преизчислят всички пенсии – многократно сме го предлагали и все се отхвърля. И сега, през октомври, когато се гледа Бюджет 2020, отново ще го направим. Това е най-малкото, което ви дължим за вашия живот, за градежа на България, за възпитанието на младото поколение”, продължава Нинова. „Желая ви да бъдете здрави, силни, да не губите кураж. Честит празник!”, завършва Нинова.", "date": "2019.10.01", "title": "Нинова с видеообръщение към възрастните хора: Бъдете здрави, силни и не губете кураж"}
{"url": "https://www.24chasa.bg/novini/article/7684069", "text": "Специалисти взеха успешно яйцеклетка от последната останала в Малайзия суматранска носорожка в опит да спасят от изчезване критично застрашения вид, предаде ДПА, позовавайки се на местни медии. Учените се надяват да оплодят яйцеклетката ин витро със семенна течност, извлечена от последния мъжки суматрански носорог в Малайзия, Там, който се спомина през май тази година. След кончината му в страната остана само един представител на вида - женската Иман, предаде БТА. Процедурата по взимане на яйцеклетката е извършена в понеделник в резервата Табин в щата Сабах на остров Борнео от специалисти от Института за изследване на животните и дивата природа \"Лайбниц\" в Германия. Иман, носорожката, от която е взета яйцеклетката, повече не може да забременява заради тумор на матката. Поради тази причина Малайзия ще трябва да разчита на една от четирите останали женски от вида, обитаващи в плен в Индонезия, като сурогат за процеса на оплождане. Суматранските носорози са считани за критично застрашен вид. Основна заплаха за оцеляването им са бракониерството и незаконното присвояване на земи от хабитатите им. Останалите в естествена среда суматрански носорози са изолирани до такава степен, че е възможно рядко да срещат други представители на вида, или дори никога. Това затруднява извънредно размножаването им. Въпреки сътрудничеството с Индонезия и използването на усъвършенствани техники за оплождане ин витро, усилията на Малайзия за увеличаването на популацията им на остров Борнео са безплодни.", "date": "2019.10.01", "title": "Взеха яйцеклетка от последната останала суматранска носорожка в Малайзия"}
{"url": "https://www.24chasa.bg/novini/article/7684079", "text": "Хайнц-Кристиан Щрахе - бившият австрийски вицеканцлер, който беше в центъра на скандала, свалил последното правителство, каза днес, че прекратява членството си в крайнодясната Партия на свободата и слага край на политическата си кариера. Щрахе обяви решението си на фона на гневни реакции заради слабото представяне на партията му на предсрочните избори, предаде Асошиейтед прес. Щрахе беше начело на партията в продължение на 14 години до май т.г., когато видео, разкрило как предлага услуги на подставено лице, представило се за руски инвеститор, предизвика падането на правителството на консервативния канцлер Себастиан Курц. Щрахе е и обект на разследване за предполагаема злоупотреба с доверие във връзка с фактуриране на лични разходи за сметка на партията, което също допринесе за слабото представяне на Партията на свободата на изборите в неделя, съобщава БТА. Крайнодясната формация спечели около 16 процента от гласовете, с 10 на сто по-малко в сравнение с изборите през 2017 г. Много от досегашните й привърженици подкрепиха десноцентристката Народна партия на Курц или не отидоха да гласуват. Щрахе днес повтори, че не е извършил нищо нередно, но каза, че излиза от политиката, за да защити семейството си и да предотврати разцепване на партията. \"С натежало сърце обявявам, че прекратявам членството си в Партията на свободата до второ нареждане и до съдебно изясняване по обвиненията срещу мен\", каза Щрахе. В изявлението си пред журналисти във Виена Щрахе каза също, че не само прекратява партийното си членство, но и, считано от днес, преустановява всякаква политическа дейност и няма да се стреми към никаква политическа работа. Оттеглянето на Щрахе става в навечерието на среща на ръководството на Партията на свободата и на фона на заявената от някои партийни членове възможност той да бъде отстранен.", "date": "2019.10.01", "title": "Щрахе обяви, че се оттегля от политиката"}
{"url": "https://www.24chasa.bg/novini/article/7683764", "text": "Компроматите не са това, което трябва да използваме в една кампания. Всеки кандидатстващ, който иска да управлява Велико Търново, трябва да има ясната представа, че застава с лицето си”. Това заяви в първия телевизионен дебат по Нова тв кметът Даниел Панов от ГЕРБ, който е кандидат за нов мандат.„Никога не залагам на компромати. Разчитам на почтена кампания. Политиците сме длъжници и на младите, и на възрастните хора”, каза Весела Лечева от БСП, кандидат за кмет на Велико Търново.„Познаваме се много добре с моите опоненти. Не вярвам някой от кандидатстващите за кмет да използва компромати”, заяви Милен Михов от ВМРО, кандидат за кмет на Велико Търново. Така основните претенденти за кмет на старата българска столица отговориха на въпрос почтена или компроматна ще е кампанията за местните избори на 27 септември. Претендентите за поста отговаряха на няколко базови въпроса: Защо се кандидатирам, каква е визията за развитие на града, какво би подобрил в инфраструктурата и транспорта. „Убеден съм, че трябва се кандидатирам за кмет на Велико Търново. Всичко това, което направихме, трябва да се доразвие. Успяхме да вдигнем авторитета и престижа на града. С екипа ми направихме едно добро място за живеене. Всеки ден съм сред гражданите. Мотивират ме техните виждания за промяна и развитие на града. Вярвам, че доверието не се завоюва, а се изгражда”, заяви Даниел Панов.„Аз съм родена и израснала във Велико Търново. Затова се интересувам от града. Търново има нужда от ново управление. Това е емблематичен град”, каза още Лечева. „Да те изберат гражданите е едно огромно предизвикателство. Трябва да спечелиш доверието на хората. Чувствам се подготвен за позицията. До 2014 г. бях общински съветник и съм работил с трима кметове. Екипът ми е организиран и има достатъчно опит. Поставяме си все по-високи цели”, каза още Милен Михов. „Градът е велик благодарение на това, което са оставили нашите предци. Много е важно какви са икономическите показатели. В момента във Велико Търново те са под средните за страната. Доходите са ниски. Трябва ясно да бъдат определени предимствата на града, които могат да дадат икономическа перспектива. Основният поминък на великотърновци е туризмът. Един турист за ден харчи около 65 лв. Това е 4 пъти по-малко от средните нива за страната. Освен това, нетната заплата на великотърновци е 683 лв., което е със 100 лв. по-ниско от средната за България”, заяви Лечева. „Не съм съгласен с г-жа Лечева. В един хотел едно легло е не по-малко от 40 лв. в тризвезден хотел. Ако данните й бяха верни, всички хотели щяха да са фалирали”, поясни Даниел Панов. Кандидатът на ГЕРБ категорично отрече казаното от социалистката, като допълни, че не знае от къде вади статистиката, тъй като един турист оставя по 65 лева на ден, то хотелите трябвало вече да са фалирали. \"Престанете да манипулирате с тези грешни да В момента средната заплата е над 1000 лева за община Велико Търново\", заяви още Панов. Лечева обаче продължи, че вадила данни от НСИ и продължи да говори, че заплатата била под средната за страната. Доцент Михов допълни, че общината не може да вдигне заплатите в частния сектор или държавните институции. \"Не само туризмът сектор, който заслужава внимание, трябва да обърнем внимание към IT сектора. Без грижата на общината Търново се превръща един от центровете в тази област и смятам, че общината може да направи много затова. Като се предвиждат да се направят цент за икономическо развитие\", заяви кандидатът от ВМРО. Михов подчерта, че за него водещо ще бъде образованието, безплатни детски градини и даде пример, че където управлява ВМРО има такива въведени практики. Панов уточни, че има увеличение на ръста на новородените в областта и продължи с молбите към Лечева да не подвежда хората. Кандидатът на ГЕРБ подчерта, че програмата инвитро е помогнала да десетки двойки. \"Кметът и общината не правят бебета. 1997 година е с най-ниската раждаемост, когато управляваха БСП\", удари лошо доц. Михов червената депутатка. Тя пък нямало да се връща 97-ма година, а Панов я помоли да се върне 2013 година, когато са спрени проектите за образователната инфраструктура. а в момента училищата са реновирани, детските градини са реновирани, строи се нова детска градина, защото вече има нужда от такава. \"В момента със закона за културното наследство има напредък за запазване на паметниците на културата, а голяма част от тях са частна собственост, но благодарение на този закон много от тях бяха запазени. Но трябва да има повече рестрикции към частните собственици. Ние сме направили заснемане на всички къщи в централната градска част. В момента имам случай за принудителен ремонт, а съда го спира\", заяви Панов. Лечева каза, че не били ползвани европейските програми, а Панов я поправи, че това няма как да с прави за частни имоти и я запита за коя програма става дума. Лечева се обърка тотално. \"Дълг на общината е да има улици, да е почистено, това е жив град, а не да говорим за паметник. Има ли живот в този стар град, чувстват ли се хората добре да живеят там. Когато има изградени комунални услуги, никой няма да си зареже там имота, това е подходът според мен\", заяви доц. Михов. Панов бе категоричен, че става дума да имоти, които хората са оставили, а Лечева обърна темата към санирането и не трябвало се ремонтират жилищата на хората, а културните обекти. Панов пък й припомни, че точно БСП са искали да спрат програмата за саниране. В края на дебата доц. Михов ядоса Лечева с въпроса знае ли улиците на Търново. Тя изброи няколко, но с неохота призна, че няма никакъв проблем, защото винаги може да ги намери в Гугъл.", "date": "2019.10.01", "title": "Битката за Търново: Без компромати, всеки с лицето си"}
{"url": "https://www.24chasa.bg/novini/article/7684102", "text": "Земетресение с магнитуд 5,3 е регистрирано край бреговете на Нова Зеландия, според Европейския средиземноморски сеизмологичен център (EMSC), предаде  То е отчетено в 05:16 ч. централно гринуичко време. Епицентърът е на 64 километра южно от град Гизбърн. Огнището е на дълбочина 20 километра.                                                                                                                                                                                                                                                                                                                                ", "date": "2019.10.01", "title": "Земетресение край бреговете на Нова Зеландия"}
{"url": "https://www.24chasa.bg/novini/article/7684128", "text": "Малко повече от година след рухването на моста Моранди в италианския град Генуа, при което загинаха 43 души, днес започна инсталирането на първата платформа от нов мост, предаде Франс прес. Съоръжението е проектирано от прочутия архитект Ренцо Пиано, който е роден в Генуа. Властите имат намерение мостът да е напълно готов в началото на идната година, предава БТА. Днес в присъствието на Ренцо Пиано, на италианския премиер Джузепе Конте и на кмета на Генуа Марко Бучи върху новоиздигнати пилони започна поставянето на стоманена платформа с дължина 50 метра. Когато бъде завършен, новият мост ще има формата на кораб и ще е с дължина 1067 метра. С помощта на два гигантски мобилни крана платформата ще бъде инсталирана върху пети и шести пилон на моста, които са високи 45 метра. Общото тегло на платформата е 550 тона. Наблюдавайки операцията, Ренцо Пиано призова работниците да внимават и да работят в пълна безопасност. Пред медиите той спомена, че става дума за \"истинска акробатична операция\", за която са мобилизирани \"армия от работници и техници\". Като цяло мостът ще се състои от 19 платформи с различна дължина. Три платформи в центъра ще бъдат с дължина 100 метра, 14 - с дължина 50 метра, а две - с дължина 67 метра. Широчината на всички платформи ще бъде 26 метра. Мостът е стратегически за търговията, туризма и движението на Генуа. Той е и част от магистралата, свързваща Италия и Франция.", "date": "2019.10.01", "title": "Поставиха първа платформа от новия мост в Генуа"}
{"url": "https://www.24chasa.bg/novini/article/7684145", "text": "Държавата е предвидила близо 1 милион лева до края на годината за изкупуване на горски територии от дребни частни стопани. Това каза министърът на земеделието, храните и горите Десислава Танева на брифинг, предаде „Фокус“. „Това е политика и мярка, която бяхме приложили и в предходния ми мандат като министър. Какви горски територии изкупуваме? Само дребни, на частни стопани, с предимство граничещи до държавни горски предприятия с една единствена цел – тяхното опазване. Най-проблемните служби за опазването на горски територии, най-многото нарушения са в горски територии, които са дребни, разпокъсани, на частни собственици и които няма как да бъдат опазвани. Предвидили сме близо 1 милион лева до края на годината за това изкупуване в цяла България. Това е процедура, по която удовлетворяването на желанията и на исканията на собствениците на малки частни гори става по цената, т.е. започваме с най-ниската цена и тя е с предимство. В крайна сметка това е обратна процедура, интересът на държавата е да придобива на по-изгодни цени“, допълни министър Танева. На въпрос за повишаване на цената на дървесината, тъй като на много места е забранено изсичането на горите, министър Танева отговори: „Не е на много места, нека да си служим с цифри. По случаите на диви свине, които общо са 79 в момента регистрирани в България, съответно около тези случаи има определяне на инфектирани зони. До момента 200 квадратни километра. Искам да анонсирам, че според епизоотичната обстановка и след анализ, може би днес ще подпишем заповед, в която тези зони ще бъдат драстично намалени. Единствено в тези ограничителни зони в рамките на два месеца при условия на претърсване за трупове, не бяха разрешени горско-добивни дейности. Това представлява 8% от територията“. Министър Танева категорично заяви, че влияние на тези забрани върху цената на материала, не следва да има. Десислава Танева обясни още, че акции за умъртвяване на животни няма. „Акции няма. Има спазване на правила, които всеки трябва да спазва. Ние благодарим изключително много на всички лични стопанства, на стопаните, които се включиха в борбата срещу африканската чума по свинете и изпълниха нашите препоръки. Ние за това ги стимулираме с 300 лв. По отношение на акция, мога да кажа, че акция не следва да има. Следва да има постоянен контрол върху това отглеждането на домашни свине да става с мерки на биосигурност. Има такива за личните стопанства и те са елементарни, по силите са на всеки стопанин да го направи, защото половината от тях са правила, хигиенни правила. Това ще ни спаси“, допълни министър Танева.", "date": "2019.10.01", "title": "Танева: Предвидени са близо 1 млн. лв. за изкупуване на горски територии от дребни стопани"}
{"url": "https://www.24chasa.bg/novini/article/7683762", "text": "През 70-те години след основаването на КНР страната доказа със своето развитие, че една просперираща социалистическа държава е от полза не само за своя народ, но и за света, съобщава \" \". Намаляване на бедността През последните десетилетия постиженията на Китай в борбата с бедността са изключителни. Между 2013 г. и 2018 г. Китай спаси от бедност 82,39 милиона жители на селските райони, което се равнява на почти цялото население на Германия. През последните 40 години повече от 700 милиона китайци се избавиха от бедността, което представлява над 70% в световен мащаб. Според Националното статистическо бюро, до края на октомври 2015 г. Китай е предоставил 400 милиарда юана помощ на 166 държави и международни организации, изпратил е над 600 000 помощен персонал и медицинска помощ на 69 държави. Борба с глада и болестите През последните 70 години Китай успя да изхрани около една пета от населението на света с по-малко от 9% от обработваемата земя на планетата. Производството на зърно се увеличи почти двойно, със среден годишен темп от 2,6% от 1949 г. насам, като през 2018 г. достигна 658 милиона тона, сочат данни на Националното статистическо бюро. Гладът от години е световен проблем. През 2018 г. гладуващите в световен мащаб са били повече от 820 милиона, сочи доклад на ООН. Китайски експерти и техници реализираха над 300 проекта в девет африкански държави, популяризираха 450 селскостопански технологии и обучиха близо 30 000 местни земеделски производители и техници, заяви служител на Министерството на земеделието и въпросите на селските райони. Нобеловият лауреат Ту Йоуйоу тази година бе удостоена с „Орден на републиката\" за приноса ѝ в борбата с маларията. С откриването на артемизинина 89-годишният учен спаси живота на милиони хора. От 2017 г. до момента не са регистрирани случаи на малария в Китай, но страната продължава с изследванията за контрола и превенцията на заболяването в световен мащаб. Общ просперитет Китай предложи инициативата „Един пояс, един път\" и концепцията за изграждане на общност на споделената съдба. До момента повече от 166 държави и международни организации са подписали документи за сътрудничество с Китай в рамките на инициативата. Концепцията за изграждане на общност на споделената съдба бе подкрепена от ООН, Г-20 и други международни организации поради позитивната ѝ роля за насърчаването на мира и напредъка на човечеството. От 2013 г. до 2018 г. Китай е допринесъл средно с над 28% за световния икономически растеж, пише в бялата книга със заглавие „Китай и светът в новата епоха\", издадена от информационния офис на Държавния съвет на Китай. Според прогнозите, без Китай средният темп на растеж на световната икономика през този период би се забавил с 0,6%, а интензивността на колебанията би се увеличила с 5,2%, се казва още в бялата книга. В нея се посочва също, че Китай се е превърнал във втората по големина икономика в света, най-големия производител, най-големия търговец, вторият по големина потребител и получател на преки чуждестранни инвестиции. Китай е и страната с най-големия валутен резерв, отбелязва още бялата книга.", "date": "2019.10.01", "title": "Приносът на Китай за света през последните 70 години"}
{"url": "https://www.24chasa.bg/novini/article/7684442", "text": "Определен брой месеци остават до лицензиране на техническия проект за изграждане на АЕЦ \"Белене\". Това заяви председателят на Агенцията за ядрено регулиране Лъчезар Костов. \"На етап сме от одобряване на проекта\", заяви той. Работи се интензивно  и с министерство на енергетиката, на които е съобщено какво трябва да изпълнят, за да приключи процедурата.  Костов поясни това по време на церемонията по връчване на лиценза за удължаване на срока на експлоатация на 6 блок на АЕЦ \"Козлодуй\".  Министър Петкова заяви, че лицензирането на проекта е важно, тъй като ще даде предимство на българската страна по време на преговорите със стратегическите инвеститори, които подадоха заявление за участие в проекта. Тя припомни, че до края на ноември ще бъде готова кратката листа с компаниите и консорциумите заявили интерес да инвестират в \"Белене\".  \"За нас е важно до края на тази година или до началото на 2020 г. да разполагаме с лицензиран проект\", заяви тя. На въпрос от журналисти възможно ли е използването на американско ядрено гориво на Westinghouse в АЕЦ \"Козлодуй\" шефът на агенцията каза, че е възможно. Ако централата реши, че е икономически изгодно и обоснове безопасното му използване и безопасното му управление, то агенцията ще разгледа документите и ще се произнесе, ако се потвърди безопасността. Костов заяви, че често се забравя, че отработеното ядрено гориво трябва да се управлява безопасно. В момента то се изнася в Русия. От \"Росатом\", казаха, че ако американското гориво отговаря на безопасността и е икономически изгодно, е напълно възможно то да се използва. ", "date": "2019.10.01", "title": "Месеци до лицензиране на проекта за \"Белене\""}
{"url": "https://www.24chasa.bg/novini/article/7684485", "text": "Съдът в Иран осъди Хасан Ферейдун, братът на настоящия президент на страната Хасан Рохани, на пет години лишаване от свобода за корупция. Това бе съобщено от официалния представител на Върховния съд на Ислямската република Голям Хосейн Исмаили, предава ТАСС. „В резултат от разглеждането на жалбата, Хасан Ферейдън се осъжда на пет години затвор“, цитира предава  . Братът на Рохани бе арестуван през юли 2017 години. Следствието не разкрива всички детайли от повдигнатото обвинение и се ограничава с информация за неговото участие в редица корупционни финансови схеми. Към момента на ареста Ферейдун е на длъжността съветник на президента на Иран.", "date": "2019.10.01", "title": "Осъдиха на пет години затвор брата на Хасан Рохани за корупция"}
{"url": "https://www.24chasa.bg/novini/article/7684447", "text": "България и Виетнам ще работят за възстановяване на активното двустранно сътрудничество в икономиката и образованието. За това се договориха държавният глава Румен Радев и първият заместник министър-председател на Социалистическа република Виетнам Чъонг Хоа Бин, който е на работно посещение в България. Двамата се срещнаха днес на „Дондуков“ 2 и подчертаха отличния двустранен диалог, взаимното доверие и приятелството, което свързва България и Виетнам, съобщиха от прессекретариата на президента. През 2020 г. ще бъде отбелязана 70-годишнината от установяването на дипломатическите отношения между двете страни и президентът Румен Радев отправи покана към своя виетнамски колега президента Нгуен Фу Чонг да посети България заедно с бизнес делегация, която да се запознае на място с възможностите за инвестиции у нас. И Румен Радев, и Чъонг Хоа Бин отбелязаха, че годишен стокообмен от 100 млн. долара не съответства на потенциала на България и Виетнам. През ноември т.г. ще се проведе следващото заседание на Смесената комисия за търговско-икономическо и научно-техническо сътрудничество, която се очаква да постави акцент върху икономическото и инвестиционното партньорство в българо-виетнамските отношения. Като особено перспективни сфери двамата откроиха, развитието на информационните и комуникационните технологии, биотехнологиите, енергетиката, екологията, селското стопанство, медицината и фармацията, включително и чрез създаването на смесени предприятия. „Високият икономически ръст на Виетнам през последните години заслужава признание и предизвиква интерес и от страна на български компании“, подчерта Румен Радев. Със своите богати културни и природни забележителности и България, и Виетнам имат възможност да се утвърждават като туристически центрове. Държавният глава призова за възстановяване и на традициите в двустранния обмен в областта на образованието. В близкото минало 30 000 виетнамски граждани са получили висшето си образование или професионална квалификация в България, като днес много от тях заемат високопоставени позиции във Виетнам и са реален фактор за задълбочаване на връзките между двете държави. Чъонг Хоа Бин изрази интереса на Виетнам за обучаване у нас на студенти в перспективни сфери като високите технологии, медицината и други. Двамата отбелязаха доброто сътрудничество между България и Виетнам в рамките на международните организации. През следващата година Виетнам ще председателства АСЕАН и ще работи за разширяване на партньорството на България с тази общност. По време на срещата беше обсъдена и ситуацията в региона на Южнокитайско море, като българският президент изрази позицията на страната ни, че всички спорни териториални въпроси следва да се решават посредством диалог, мирни средства и спазване на международното право.", "date": "2019.10.01", "title": "Радев: България и Виетнам ще си сътрудничат в областта на икономиката и образованието (Видео)"}
{"url": "https://www.24chasa.bg/novini/article/7684522", "text": "Мъж е пострадал при взрив на стара граната в пункт за изкупуване на желязо в Разлог. Това съобщи за „ “ говорителят на Областна дирекция на МВР – Благоевград Йорданка Шаркова. Той е около 40 годишен. Получил е травма на ръката. Причините за инцидента се изясняват.                                                                                                                                                                                                                                                                                                                                ", "date": "2019.10.01", "title": "Мъж пострада при взрив на граната в пункт за изкупуване на желязо в Разлог"}
{"url": "https://www.24chasa.bg/novini/article/7684380", "text": "\"Мъж точно до мен пред портала на парламента изглежда се е полял (съдейки по миризмата) с бензин\", написа в Туитър депутатът Хю Мериман. \"Невероятно самоотвержена реакция от страна на полицаите, които в момента му оказват помощ\", добавя той. Полицията заяви, че мъжът е задържан, след като излял върху себе си запалима течност. \"Лицето, което имало и запалка у себе си, е напръскано с пожарогасител\", допълни тя. \"Възпламеняване не е последвало и лицето е задържано\", заяви полицията. В момента екип на бърза помощ преглежда лицето, добави тя.", "date": "2019.10.01", "title": "Задържаха мъж, който се залял с бензин пред парламента в Лондон"}
{"url": "https://www.24chasa.bg/novini/article/7684554", "text": "Образувано е досъдебно производство, което се наблюдава от Софийска районна прокуратура. Това заяви директорът на СДВР Старши комисар Георги Хаджиев във връзка с подаден сигнал за побой в БНР, предаде .  Инцидентът се е разиграл в нюзрума на медията преди дни, а сигналът за него е подаден от пострадалия репортер Добромир Видев. По думи на самия директор на радиото Светослав Костов, до инцидента се е стигнало, след като Добрин Йотов, който е девер на Силвия Великова и също като нея и брат си работи в радиото, е нападнал Видев. Нападението преди десетина дни е било предшествано от разговор, по време на който Видев се е интересувал по каква причина два негови журналистически материала не са били излъчени. След физическата саморазправа пострадалият репортер сам отишъл в „Пирогов“ и си извадил медицинско. Разследването се води от 4-то РПУ в София. „Разпитват се свидетели и се изземват записи от камери“, уточни директорът на СДВР, който увери, че разследването ще приключи в установения от закона срок.", "date": "2019.10.01", "title": "Разпитват свидетели за побой в БНР, разследват дали деверът на Великова е нападнал репортер"}
{"url": "https://www.24chasa.bg/novini/article/7684532", "text": "Цялото държавно ръководство на България през последните два дни е мобилизирано за създаване на нова формулировка на свои стари становища /или заблуди/ за историята на Македония, този път представени като \"европейски условия\", пише днес в. \"Нова Македония\" в статия, озаглавена \"Плаващи пясъци по пътя към ЕС\", предава БТА. Авторката Ясминка Павловска отбелязва, че всеки път, когато наближава срокът за някоя среща на върха на ЕС, на която трябва да се решава за започване на преговори със Северна Македония, обикновено някой от съседите, които са вече в европейския клуб, активира свой \"арсенал от изнудване, индивидуално, а понякога и синхронизирано\". Като пример за такава \"съседска изнудваческа практика\", на Северна Македония й е предложено да подпише договори за добросъседство, за да ускори пътя си към ЕС. Договорите, макар и асиметрични, бяха подписани, а тези, които положиха подписа си, ги представиха като неизбежна жертва, след която съседите гарантират, че ще престанат с изнудването за европейското бъдеще на Северна Македония. Научно-историческите обсъждания в смесената македонско-българска комисия бяха блокирани на въпроса за националността на Гоце Делчев, а българската страна очевидно оцени, че сега е удобното време за пласиране на свои гледища, при това отбелязвайки, че благосклонно са направили определени отстъпки, посочва Павловска. Според българския премиер Бойко Борисов отстъпката се състои в това, че те уж се били отказали от идеята, че македонският и българският народ са едно, и предлагат да приемем, че сме \"братски народи\", посочва авторката. След \"добросъседските предупреждения\", че България има 71 възможности да блокира Северна Македония в хода на преговорите с ЕС, изглежда, че европейското бъдеще на Северна Македония ще прилича на стратегия за измъкване от плаващи пясъци - каквото и движение да направи, ще потъва по-дълбоко, пише Павловска. \"Не е ли крайно време и Македония да очертае свои червени линии. И да не позволява повече някой да търгува, да се пазари, да разграбва нашето богато историческо минало, да разгражда нашата национална идентичност или пък да поставя под въпрос спецификата на македонския народ и държава\", завършва статията.", "date": "2019.10.01", "title": "Нова Македония: Северна Македония затъва в \"плаващи пясъци\" по пътя към ЕС"}
{"url": "https://www.24chasa.bg/novini/article/7684557", "text": "От тежка болест е   пише \"Телеграф\".  Той бе дългогодишен водещ на предавания за култура в програма \"Христо Ботев\", куклен режисьор, автор на детски пиеси и един от запомнящите се гласове на Българското национално радио. \"Господи, знаехме за страданието му, давахме му кураж... Защо? Саше, светъл път, приятелю!\", пише в профила на Александър Михайлов негова колежка. За здравословните си проблеми журналистът споделя и с приятелите си във \"Фейсбук\". На първи август той се отбелязва от известна столична болница без да уточнява какво му е а всички му пожелават бързо оздравяване. Пъди болестите и да ходим на Джаз феста в Банско, му пише колежка от радиото. 23 дни по-късно той възкликва \"Животът е чудо\", а аверите му се надява, че е прескочил трапа. На следващия ден обаче пише \"Съботно ми е. Не весело\", публикувайки последната си снимка.  На въпрос защо не му е весело, Сашо отвръща, че не се чувства добре. През петия месец телефонът спира да звъни\", пише Михайлов на 18 септември, а приятелите му отново му желаят бързо оздравяване. Въпреки това той продължава да е активен в социалната мрежа, последно е отбелязал кончината на големия ни поет Любомир Левчев миналата сряда. \"Научих, че днес е починал колега от програма \"Христо Ботев\" на БНР Александър Михайлов, дългогодишен водещ на предаването \"Артефир\". Помня го като прям, емоционален човек с хубаво чувство за хумор. Имаше щастието наскоро да се зарадва на първото си внуче. Един смислен, за съжаление прекалено рано прекъснат живот, посветен на културната журналистика. Светъл път!\", написа и дългогодишната журналистка от БНР Гергана Дворецка. \"Имал съм детенце преди 31 години, но да имаш внуче е съвсем друго.\", сподели Михайлов пред \"24 часа\" веднага след раждането на внучката си Леа. В един от коментарите уточнява, че внучето му е от сина му Васил Михайлов, кръстен на големия артист и снахата Радостина Тасева.", "date": "2019.10.01", "title": "Александър Михайлов, синът на прочутия актьор Васил Михайлов, починал от тежка болест"}
{"url": "https://www.24chasa.bg/novini/article/7684548", "text": "Бившият премиер на Гърция и лидер на най-голямата опозиционна партия в страната - СИРИЗА, Алексис Ципрас заяви, че Скопие вече е надежден партньор на Европейския съюз и затова трябва да му бъде дадена възможност да започне присъединителните преговори през октомври, предава агенция „Макфакс“, цитирана от  . В рамките на конференцията „Среща на върха на Западните Балкани – Увеличаване на инерцията за европейска интеграция“, която се провежда в Скопие, Ципрас говори за Преспанския договор, като оцени, че с него се потвърждава амбицията на ЕС да установи мир и стабилност в балканския регион. Бившият гръцки премиер заяви още, че в момента, в който е подписан договорът за името, всички са почувствали, че правят история. „Всички знаем, че най-важната стъпка вече е направена, тъй като нашите две държави вече не са противници“, подчерта той и добави, че Гърция и Македония ще видят придобивките от този договор много бързо и ще изградят взаимно доверие помежду си. Според Ципрас, Преспанският договор символизира победата на дипломацията и на сътрудничеството над национализма и интровертността.", "date": "2019.10.01", "title": "Алексис Ципрас: Атина и Скопие вече не са противници"}
{"url": "https://www.24chasa.bg/novini/article/7684590", "text": "„Стратегическата задача е дигитализацията на цялата работа на общината в следващите няколко години. Целта е по-ефективна администрация и по- прозрачно управление с повече контрол върху всеки процес“, това каза Йорданка Фандъкова, кандидат за кмет на София от коалиция ГЕРБ-СДС при представяне на стратегията за дигитализация пред създателите на най- успешното училище за IT специалисти SoftUni Светлин Наков и Христо Тенчев, предадоха от пресцентъра на ГЕРБ. Фандъкова им благодари за подкрепата и за готовността да участват с кадри, обучения и връзки с всички компании, с които работят. „Предлагам дигитализацията да бъде отделена в специален ресор, който да има свои зам.-кмет. Това е добрият опит на градовете, които са в Топ 5 на най- дигиталните градове и показва ясно волята ни това да се случи“, каза тя. „София може да бъде лидер в Европа и света като град и като общност, защото IT индустрията е тази, с която ние се гордеем. Вярвам, че големите градове могат да дойдат да търсят опит от нас. Ние в „СофтУни“ го направихме и вярвам, че заедно с града ни може да го направим“, каза Светлин Наков. Той подчерта, че са впечатлени от добрата работа по стратегията, направена по начина, по който работи бизнеса. „С интерактивен процес, с дългосрочна карта и регистри, които да дадат основа за изграждане на конкретните електронни услуги. Вижда се ясното разбиране, че да се случи това са нужни млади хора от IT бранша“, допълни Наков. „Още преди 2 години кметът Фандъкова ни възложи да работим за дигитална трансформация на София. Започнахме с проект по методология на Европейската комисия. Изготвихме пътната карта как това да се случи. Нашата цел е София и държавата да се възползва от десетките успешни IT компании за успешна дигитализация. Целта ни е по-малко административна тежест и затова електронната община е много важна“, каза Владимир Данаилов, кандидат за общински съветник от коалиция ГЕРБ – СДС и директор на Софийската агенция за инвестиции. „Имаме идеи как още по-добре да приобщим гражданите и бизнеса в решенията за развитието на градската среда и на бизнес климата. Това ниво, което задължително трябва да се развие през смарт-политики. Планираме и ресурсите, които са необходими“, добави Фандъкова. Фандъкова обясни, че целта е София да не чака промяна на законодателството, а да работи успоредно с него. „Имаме шанса докато наваксваме, да използваме най-новото и да застанем в лидерска позиция. Затова е важно участието на българските компании“, каза Фандъкова. „Талантът го имаме и затова използването на българските IT компании ще увеличи скоростта“, каза Светлин Наков.", "date": "2019.10.01", "title": "Фандъкова: С дигитализацията ще намалим административна тежест, ще гарантираме повече ефективност, контрол и прозрачност"}
{"url": "https://www.24chasa.bg/novini/article/7684553", "text": "Сигналите се подават на телефон 125 от притежатели на застрахователни полици срещу природни бедствия. Назначени са експерти, които приемат сигналите и оценяват щетите. След катастрофалното земетресение в района на Мраморно море през 1999 г. застраховката срещу земетресение стана задължителна в Турция. Постъпилите сигнали са за пострадали сгради в окръзите Истанбул, Текирдаг, Коджаели, Бурса и Балъкесир. Земетресението с магнитуд 5,8 по Рихтер стана в 13.59 ч. на 26 септември във водите на Мраморно море, на 21,6 км от квартал Силиври, окръг Истанбул. Трусът бе регистриран на дълбочина 6,9 километра. Стотици по-леки трусове бяха регистрирани след земетресението.", "date": "2019.10.01", "title": "2 хил. сигнала са подадени за разрушени сгради след земетресението край Истанбул"}
{"url": "https://www.24chasa.bg/novini/article/7684633", "text": "Забранени в Египет, пречупени от властта на Абдел Фатах ас Сиси, Мюсюлманските брата не са инициаторите на неотдавнашните улични протести, но опитаха да се възползват от тях, предимно използвайки влиянието си в социалните мрежи, според експерти. Протестите на 20 септември, напълно неочаквани и нечувани при репресивния режим на Ас Сиси, бяха предизвикани от видеоклипове, публикувани от Испания от Мохамед Али - бизнесмен, обвиняващ държавния глава в корупция и пилеене на обществени средства. Според анализатори, Мюсюлманските братя нямат никакви връзки с този Али, бивш предприемач, чиито видеоклипове се отличават с многословие - той твърди, че египетските власти му дължат големи суми - но криещ се в сенките. Той досега не е реагирал по никакъв начин на множество опити на АФП да се свърже с него. Виждайки успеха на тези видеозаписи, ислямисткото братство, смазано от властта през последните години, не изпусна случая да подкрепи зародиша на протестно движение, като също призова за свалянето на Ас Сиси. Освен със социалните мрежи, Мюсюлмански братя имат известно влияние сред телевизиите, които излъчват от чужбина, като Ал Джазира, Mekameleen и El Sharq. Те се сблъскват с поток от послания в подкрепа на Ас Сиси в социалните мрежи и всекидневни предавания в подкрепа на президента по египетските телевизии. ================== \"Мюсюлманските братя се крият зад Мохамед Али, защото те нямат способността да призоват за протести\", казва пред АФП Амр ал Шобаки, анализатор в Центъра за политически и стратегически изследвания Ахрам. По тази причина, братството не \"стои зад\" неколкостотинте души, излезли на улиците на няколко града на 20 септември с викове \"Ас Сиси оставка!\", преди да бъдат бързо разпръснати, продължава Ал Шобаки. Това изявление представлява опровержение на разпространеното в египетските медии мнение, че братството е в основата на всяко антиправителствено движение. По-скоро ставаше дума \"за младежи, маргинализирани икономически\", уточнява Амр ал Шобаки. Около един египтянин от всеки трима живее под прага на бедността, а преди три години правителството въведе строги мерки за икономии в замяна на заем от 12 милиарда долара от Международния валутен фонд. ================= В този контекст на тежки икономически трудности Мюсюлманските братя все пак запазват влияние в част от населението, с предимно консервативни нрави, отбелязва Мустафа Камел ас Сайед, преподавател по политически науки в Университета на Кайро. Те \"са идея, преди да бъдат организация и при тази икономическа ситуация, тази основана на исляма идея ще продължи да привлича хора\". Основана през 1928 г. от учителя Хасан ал Бана като ислямска благотворителна организация и политическо движение, организацията \"Мюсюлмански братя\" бързо се разпростря, включително извън Египет. Основно опозиционно движение от десетилетия, те бяха изтрити от египетския политически пейзаж през 2013 г., след краткия мандат на един от техните членове, Мохамед Морси. Първият демократично избран президент на страната след бунта през 2011 г., Морси беше свален от армията, тогава ръководена от маршал Ас Сиси, след масови протести срещу управлението му. Около 800 от поддръжниците му бяха убити през август 2013 г. в Кайро, само за един ден. След това хиляди поддръжници на Мюсюлманските братя бяха пратени в затвора, десетки екзекутирани, а други избягаха към страни, отнасящи се по-благосклонно към техните идеи, като Катар или Туция. Морси почина по време на процеса си през юни миналата година. През последните седмици организацията \"Мюсюлмански братя\", която от 2013 г. официално е обявена за \"терористична\", \"със сигурност е извлякла изгода\" от широкото медийно отразяване на видеоклиповете на Мохамед Али, използвайки ги, \"за да разпространява негативен имидж на Ас Сиси\", смята Ас Сайед. Въпреки това, ако хранят надежда да се върнат по-трайно в египетския политически пейзаж, те ще трябва да се трансформират в нерелигиозна партия, смята Амр ал Шобаки. \"Те могат да се реорганизират като политическо движение като Ан Нахда в Тунис или Партията за справедливост и развитие в Мароко. Тази идея за \"божествена\" организация е причината, поради която се провалят от 91 години\", твърди експертът. Миналият петък, предвид масираното полицейско присъствие и серията от арести, се състояха само няколко шествия с ограничен мащаб. Запитан за протестите на 20 септември, президентът Ас Сиси, който се срещна със своя американски съюзник Доналд Тръмп, не промени аргументите си. \"Регионът ще остане нестабилен, докато политическият ислям се опитва да вземе властта\", заяви той. (От БТА)", "date": "2019.10.01", "title": "Египетските Мюсюлмански братя са пречупени, но не и неутрализирани напълно"}
{"url": "https://www.24chasa.bg/novini/article/7685005", "text": "Целта е да се повиши нивото на подготовка и устойчивостта на личния състав от ВВС за действия в условия на радиоелектронни смущения, както и за прилагане на процедурите при взаимодействие с Центъра за въздушни операции – Торехон. Домакин на „Ramstein Guard Bgr - 2019” е 16-та транспортна авиационна група – Враждебна, която оказва логистична поддръжка на самолет за радиоелектронна борба DA-20 „Falcon“. В рамките на тренировката самолетът ще изпълнява полети от летище София. За първа година в „Ramstein Guard Bgr - 2019” ще участват екипажи от авиобаза Безмер със самолет Су-25. Те ще изпълняват съвместни задачи с екипажа на DA-20 „Falcon“ и ще симулират полети за преодоляване и унищожаване на земно базираните средства за ПВО, участващи в тренировката. Изпълнението на тези задачи е свързано с прилагането на комплекс от действия и процедури от структурите за ПВО на земята и повишава експертизата на състава от ВВС при планиране на подготовката с използване на възможностите и оборудването на Центъра на НАТО за радиоелектронна война. Общ ръководител на силите и средствата, които участват в „Ramstein Guard Bgr - 2019” от българска страна, е полковник Пейо Дончев от отдел „Подготовка“ в командването на Военновъздушните сили. Тренировката се провежда в изпълнение на „Интегрираната програма на силите на НАТО за електронна борба”. Българските ВВС участват в нея ежегодно от 2009 г.", "date": "2019.10.01", "title": "Българските ВВС тренират в условията на радиоелектронни смущения \"Ramstein Guard Bgr - 2019\""}
{"url": "https://www.24chasa.bg/novini/article/7685010", "text": "Вицепремиерът и министър на външните работи Екатерина Захариева и зам.-министър председателят на Виетнам Чуонг Хоа Бин се договориха България и Виетнам да активизират сътрудничеството във всички сфери с приоритет върху търговията, икономиката и образованието, съобщиха от пресцентъра на Министерството на външните работи. \"Виетнам е един от приоритетните партньори на България в Азия\", е заявила Екатерина Захариева, която е приела в МВнР Чуонг Хоа Бин. И двамата събеседници са били единодушни, че има възможности за увеличаване на търговията. Стокообменът между двете страни за 2018 г. възлиза на 88 млн. долара. \"Показателен за добрите ни връзки е фактът, че за последните три години са осъществени две визити във Виетнам на министъра на икономиката на България с придружаващи бизнес делегации\", е заявила министър Захариева. \"Търсим по-осезаемо икономическо присъствие на България във Виетнам и увеличаване на инвестициите\", е допълнила външният ни министър. В тази връзка двамата вицепремиери обсъдиха и подготовката на 24-та сесия на Смесената комисия за търговско-икономическо и научно-техническо сътрудничество, която ще се състои в София на 26 ноември 2019 г. Очаква се по време на заседанието на комисията да бъдат подписани програми за съвместно сътрудничество в областта на туризма и на културата. \"Над 30 000 виетнамски граждани са завършили висшето си образование в България! Иска ми се да видя повече виетнамски студенти у нас\", е казала още Екатерина Захариева пред първия вицепремиер на Виетнам. Тя го е поздравила за избора на страната му за непостоянен член на Съвета за сигурност на ООН за 2020-2021 г, както и за председател на Асоциацията на страните от Югоизточна Азия (АСЕАН) от октомври тази година. Чуонг Хоа Бин подчертал от своя страна, че България може да разчита на подкрепата на Виетнам за развитието на отношенията с всички останали членове на АСЕАН. През 2020 г. България и Виетнам отбелязват 70 години от установяването на двустранни дипломатически отношения.", "date": "2019.10.01", "title": "Захариева покани виетнамски студенти в българските университети"}
{"url": "https://www.24chasa.bg/novini/article/7685017", "text": "Създадените в САЩ нови пилотирани кораби ще могат да се отправят с екипажите си до Международната космическа станция /МКС/ през 2020 година, заяви ръководителят на Роскосмос Дмитрий Рогозин, предадоха ТАСС и БТА. \"По данни на НАСА компаниите \"Боинг\" и \"Спейс екс\" се надяват да решат проблемите си до края на тази година. Съответно догодина ще полети техен екипаж и ние им желаем успех!\", заяви Рогозин. По неговите думи ако американските компании пуснат към МКС свои кораби, за Роскосмос вече ще са нужни по-малко космически апарати за доставяне на руски екипажи на МКС. \"Но през следващите години това количество отново ще нарасне, тъй като се очаква откриването на полети за туристи, с които вече имаме сключени договори. Освен това Европейската космическа агенция обсъжда с нас възможността за сключване на пряк договор за доставяне на техните астронавти. На нас ще са ни нужни по два кораба годишно за нашите екипажи, но когато се появят и другите желаещи, ще трябва да увеличим производството\", изтъкна ръководителят на руското космическо ведомство. ", "date": "2019.10.01", "title": "Нови пилотирани кораби ще полетят към МКС\nпрез 2020 година"}
{"url": "https://www.24chasa.bg/novini/article/7685023", "text": "Критично е състоянието на 42-годишния мъж, който пострада при инцидент в ТЕЦ \"ЕЙ И ЕС Гълъбово\", съобщи за БТА доц.д-р Георги Арабаджиев, ръководител на Клиниката по анестезия и интензивно лечение в Университетската болница в Стара Загора. Пострадалият е в кома втори ден, има тежко белодробно увреждане, след като падна в 5 метрова шахта по време на почистване. Една от версиите е, че губи съзнание при досег с токсичен газ. Вторият работник е в стабилно състояние и в съзнание след черепно-мозъчна операция, която му е извършена тази нощ. 57-годишният се стабилизира. По случая е образувано досъдебно производство, уточниха за БТА от пресцентъра на Апелативната прокуратура в Пловдив. Районна прокуратура - Гълъбово образува досъдебно производство по повод трудовата злополука в ТЕЦ \"ЕЙ И ЕС\", при която тежко пострадаха двама работници, съобщиха от пресцентъра на Апелативната прокуратура в Пловдив. Образувано е производство по чл. 134 за причиняване на телесна повреда поради незнание или немарливо изпълнение на правно регламентирана дейност, представляваща източник на опасност. Днес е извършен оглед на мястото на инцидента, разпитани са свидетели, предстои да бъдат назначени експертизи. Срокът за приключване на разследването е двумесечен.", "date": "2019.10.01", "title": "Критично е състоянието на 42-годишния пострадал в ТЕЦ \"Марица изток 1\" (Обновена)"}
{"url": "https://www.24chasa.bg/novini/article/7685036", "text": "Заподозреният за нападението срещу преподавател и студенти в професионален колеж във финландския град Куопио е гражданин на Финландия. Това съобщи финландската полиция в Туитър, цитирана от ТАСС и БТА. \"Става дума за мъж, който е гражданин на Финландия, роден тук\", се казва в съобщението. Според полицията у него е имало \"хладно оръжие, което е използвал, и огнестрелно\". \"Заподозреният е сериозно пострадал при задържането и е приет за лечение в Университетската болница в Куопио\", посочи тя. Обвинен е в опит за убийство и няколко случая на извършване на насилие. По информация на вестник \"Илталехти\" самият заподозрян е учел в колежа. По разкази на очевидци той влязъл в сградата на учебното заведение със сабя или меч в ръцете си. Той нападнал преподавател по време на занятие и тогава настъпила паника. Част от студентите започнали да замерят нападателя със столове. В резултат един човек загинал, а десет са ранени, включително полицай. Сред ранените е и предполагаемият извършител, съобщи полицията, цитирана от Ройтерс. Драмата се е разиграла в професионалния колеж \"Сало\", който се помещава в сградата на търговския център \"Херман\". Ситуацията е приключила, добави полицията, цитирана от Ройтерс. За последните 12 години във Финландия са извършени две нападения срещу учебни заведения, завършили с жертви. През 2007 г. ученик в гимназия \"Йокела\" застреля осем души, преди да се самоубие. През 2008 г. 22-годишен студент в професионален колеж в град Каухайоки застреля десет души, след което се самоуби, отбелязва Ройтерс.", "date": "2019.10.01", "title": "Нападателят във Финландия учел в колежа, приет е за лечение"}
{"url": "https://www.24chasa.bg/novini/article/7685037", "text": "Редовното правителствено заседание ще се проведе както обикновено – в сряда, 2 октомври, от 10 часа при следния предварителен дневен ред: 1. ПРОЕКТ НА РЕШЕНИЕ ЗА ПРИЕМАНЕ НА СПИСЪК НА СПЕЦИАЛНОСТИТЕ, ЗА КОИТО В ОТДЕЛНИТЕ АДМИНИСТРАЦИИ СЪЩЕСТВУВА НЕДОСТИГ НА ЕКСПЕРТИ, И ЗА КОИТО МОГАТ ДА СЕ ПРЕДОСТАВЯТ СТИПЕНДИИ ПРЕЗ 2020 Г. Внася: заместник министър-председателят 2. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 172 НА МИНИСТЕРСКИЯ СЪВЕТ ОТ 2019 Г. ЗА ОДОБРЯВАНЕ НА НАЦИОНАЛНИ ПРОГРАМИ ЗА РАЗВИТИЕ НА ОБРАЗОВАНИЕТО. Внася: министърът на образованието и науката 3. ПРОЕКТ НА РЕШЕНИЕ ЗА ОПРЕДЕЛЯНЕ НА ПОСТОЯНЕН ПРЕДСТАВИТЕЛ НА РЕПУБЛИКА БЪЛГАРИЯ ПРЕД МЕЖДУНАРОДНАТА МОРСКА ОРГАНИЗАЦИЯ. Внася: заместник министър-председателят по правосъдната реформа и министър на външните работи 4. ПРОЕКТ НА РЕШЕНИЕ ЗА ПРИЕМАНЕ НА ОТЧЕТ ЗА ИЗПЪЛНЕНИЕТО НА ДЕЙНОСТИТЕ ОТ ПЛАНА ЗА ИЗПЪЛНЕНИЕ НА СТРАТЕГИЯТА ЗА ПРОТИВОДЕЙСТВИЕ НА РАДИКАЛИЗАЦИЯТА И ТЕРОРИЗМА (2015-2020 Г.) ПРЕЗ 2018 Г. И НА ПЛАН ЗА ИЗПЪЛНЕНИЕ НА СТРАТЕГИЯТА ЗА ПРОТИВОДЕЙСТВИЕ НА РАДИКАЛИЗАЦИЯТА И ТЕРОРИЗМА (2015-2020 Г.) ПРЕЗ 2019 Г. Внася: министърът на вътрешните работи 5. ПРОЕКТ НА РЕШЕНИЕ ЗА ПРИЕМАНЕ НА ОТЧЕТ ЗА ИЗПЪЛНЕНИЕТО НА ДЪРЖАВНИЯ БЮДЖЕТ НА РЕПУБЛИКА БЪЛГАРИЯ ЗА 2018 Г. И НА ДОКЛАДА КЪМ НЕГО, НА ГОДИШНИЯ ДОКЛАД И ОТЧЕТ ЗА ДЕЙНОСТТА НА ДЪРЖАВНИЯ ФОНД ЗА ГАРАНТИРАНЕ УСТОЙЧИВОСТ НА ДЪРЖАВНАТА ПЕНСИОННА СИСТЕМА ЗА 2018 Г. И НА ГОДИШНИЯ ОТЧЕТ ЗА СЪСТОЯНИЕТО НА ДЪРЖАВНИЯ ДЪЛГ ЗА 2018 Г. Внася: министърът на финансите 6. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ И ЗА ВЪЗЛАГАНЕ НА ДИРЕКЦИЯ „НАЦИОНАЛЕН ФОНД” НА МИНИСТЕРСТВОТО НА ФИНАНСИТЕ ДА ИЗВЪРШВА ПРОВЕРКИ ПО СМИСЪЛА НА § 4, АЛ. 1, БУКВА „А” НА ЧЛ. 125 ОТ РЕГЛАМЕНТ (ЕС) № 1303/2013 НА ЕВРОПЕЙСКИЯ ПАРЛАМЕНТ И НА СЪВЕТА ОТ 17 ДЕКЕМВРИ 2013 Г. ЗА ОПРЕДЕЛЯНЕ НА ОБЩОПРИЛОЖИМИ РАЗПОРЕДБИ ЗА ЕВРОПЕЙСКИЯ ФОНД ЗА РЕГИОНАЛНО РАЗВИТИЕ, ЗА ЕВРОПЕЙСКИЯ СОЦИАЛЕН ФОНД, ЗА КОХЕЗИОННИЯ ФОНД, ЗА ЕВРОПЕЙСКИЯ ЗЕМЕДЕЛСКИ ФОНД ЗА РАЗВИТИЕ НА СЕЛСКИТЕ РАЙОНИ И ЗА ЕВРОПЕЙСКИЯ ФОНД ЗА МОРСКО ДЕЛО И РИБАРСТВО И ЗА ОПРЕДЕЛЯНЕ НА ОБЩИ РАЗПОРЕДБИ ЗА ЕВРОПЕЙСКИЯ ФОНД ЗА РЕГИОНАЛНО РАЗВИТИЕ, ЗА ЕВРОПЕЙСКИЯ СОЦИАЛЕН ФОНД, ЗА КОХЕЗИОННИЯ ФОНД И ЗА ЕВРОПЕЙСКИЯ ФОНД ЗА МОРСКО ДЕЛО И РИБАРСТВО И ЗА ОТМЕНЯНЕ НА РЕГЛАМЕНТ (ЕО) № 1083/2006 НА СЪВЕТА (ОВ, L 347/320 ОТ 20 ДЕКЕМВРИ 2013 Г.) ЗА ВЕРИФИКАЦИЯ НА РАЗХОДИ НА УПРАВЛЯВАЩИЯ ОРГАН ПО ОПЕРАТИВНА ПРОГРАМА „РЕГИОНИ В РАСТЕЖ” В КАЧЕСТВОТО МУ НА БЕНЕФИЦИЕНТ ПО БЮДЖЕТНИТЕ ЛИНИИ НА ПРИОРИТЕТНА ОС 8 „ТЕХНИЧЕСКА ПОМОЩ” С ИЗКЛЮЧЕНИЕ НА БЮДЖЕТНА ЛИНИЯ BG16RFOP001-8.002-0001-C02 „ОСИГУРЯВАНЕ НА СРЕДСТВА ЗА ПОДДЪРЖАНЕ НА ПРОФЕСИОНАЛЕН И АДМИНИСТРАТИВЕН КАПАЦИТЕТ НА УО НА ОПРР ОТ СТРУКТУРНИТЕ ФОНДОВЕ НА ЕВРОПЕЙСКИЯ СЪЮЗ. Внася: министърът на регионалното развитие и благоустройството 7. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА ТАРИФА № 14 ЗА ТАКСИТЕ, КОИТО СЕ СЪБИРАТ В СИСТЕМАТА НА МИНИСТЕРСТВОТО НА РЕГИОНАЛНОТО РАЗВИТИЕ И БЛАГОУСТРОЙСТВОТО И ОТ ОБЛАСТНИТЕ УПРАВИТЕЛИ, ПРИЕТА С ПОСТАНОВЛЕНИЕ № 175 НА МИНИСТЕРСКИЯ СЪВЕТ ОТ 1998 Г. Внася: министърът на регионалното развитие и благоустройството 8. ДОКЛАД ЗА УТВЪРЖДАВАНЕ НА РАЗХОДИТЕ ЗА КОМАНДИРОВКА В СТРАНАТА ЗА ВТОРОТО ТРИМЕСЕЧИЕ НА 2019 Г. НА ЗАМЕСТНИК МИНИСТЪР-ПРЕДСЕДАТЕЛИТЕ, МИНИСТРИТЕ, ОРГАНИТЕ КЪМ МИНИСТЕРСКИЯ СЪВЕТ ПО ЧЛ. 19, АЛ. 4 ОТ ЗАКОНА ЗА АДМИНИСТРАЦИЯТА, ЗАМЕСТНИК-МИНИСТРИТЕ И ОБЛАСТНИТЕ УПРАВИТЕЛИ. Внася: министър-председателят 9. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ФИНАНСИТЕ ЗА 2019 Г. Внася: министърът на финансите 10. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛЕН ТРАНСФЕР ПО БЮДЖЕТА НА ДЪРЖАВНОТО ОБЩЕСТВЕНО ОСИГУРЯВАНЕ ЗА 2019 Г. Внася: министърът на труда и социалната политика 11. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ПО БЮДЖЕТИТЕ НА ОБЩИНИТЕ ЗА 2019 Г. ЗА ФИНАНСОВО ОСИГУРЯВАНЕ НА ДЕЙНОСТИ ПО НАЦИОНАЛНИ ПРОГРАМИ ЗА РАЗВИТИЕ НА ОБРАЗОВАНИЕТО. Внася: министърът на образованието и науката 12. ПРОЕКТ НА РЕШЕНИЕ ЗА ИЗПЪЛНЕНИЕ НА ПЛАЩАНИЯТА ПО РЕШЕНИЯТА НА ЕВРОПЕЙСКИЯ СЪД ПО ПРАВАТА НА ЧОВЕКА ПО ДЕЛАТА „ВЕЦЕВ СРЕЩУ БЪЛГАРИЯ” (ЖАЛБА № 54558/15) И „ЙОРДАНОВА И ДРУГИ СРЕЩУ БЪЛГАРИЯ” (ЖАЛБИ № 61432/11 И № 64318/11). Внася: министърът на правосъдието 13. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА ВЗЕМАНЕ НА РЕШЕНИЕ ЗА ПРИВАТИЗАЦИЯ НА ОБОСОБЕНА ЧАСТ ОТ ИМУЩЕСТВОТО НА „БЪЛГАРСКИ МОРСКИ КВАЛИФИКАЦИОНЕН ЦЕНТЪР” ЕАД - ВАРНА. Внася: министърът на транспорта, информационните технологии и съобщенията 14. ПРОЕКТ НА РЕШЕНИЕ ЗА ВЪЗМЕЗДНО УЧРЕДЯВАНЕ НА БЕЗСРОЧЕН СЕРВИТУТ ВЪРХУ ПОЗЕМЛЕН ИМОТ В ГОРСКА ТЕРИТОРИЯ - ПУБЛИЧНА ДЪРЖАВНА СОБСТВЕНОСТ, В ЗЕМЛИЩЕТО НА С. ДРАГИНОВО, ОБЩИНА ВЕЛИНГРАД. Внася: министърът на земеделието, храните и горите 15. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ИЗВЪРШВАНЕ НА ПРОДАЖБА НА ИМОТИ - ЧАСТНА ДЪРЖАВНА СОБСТВЕНОСТ, ПРЕДОСТАВЕНИ ЗА УПРАВЛЕНИЕ НА МИНИСТЕРСТВОТО НА ОТБРАНАТА. Внася: заместник министър-председателят по обществения ред и сигурността и министър на отбраната 16. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМИ ИМОТИ, СОБСТВЕНОСТ НА „ХОЛДИНГ БЪЛГАРСКИ ДЪРЖАВНИ ЖЕЛЕЗНИЦИ” ЕАД - СОФИЯ. Внася: министърът на транспорта, информационните технологии и съобщенията 17. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМИ ИМОТИ, СОБСТВЕНОСТ НА „БЪЛГАРСКИ ПОЩИ” ЕАД - СОФИЯ. Внася: министърът на транспорта, информационните технологии и съобщенията 18. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМ ИМОТ, СОБСТВЕНОСТ НА „БЪЛГАРСКИ ПОЩИ” ЕАД - СОФИЯ. Внася: министърът на транспорта, информационните технологии и съобщенията 19. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМ ИМОТ, СОБСТВЕНОСТ НА „БЪЛГАРСКИ ПОЩИ” ЕАД - СОФИЯ. Внася: министърът на транспорта, информационните технологии и съобщенията 20. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТ - ПУБЛИЧНА ДЪРЖАВНА СОБСТВЕНОСТ, НА ДЪРЖАВЕН ФОНД „ЗЕМЕДЕЛИЕ”. Внася: министърът на регионалното развитие и благоустройството 21. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ИМОТИ - ПУБЛИЧНА ДЪРЖАВНА СОБСТВЕНОСТ, НА МИНИСТЕРСТВОТО НА РЕГИОНАЛНОТО РАЗВИТИЕ И БЛАГОУСТРОЙСТВОТО. Внася: министърът на регионалното развитие и благоустройството 22. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕЖДУНАРОДЕН ДОГОВОР „ПИСМО ЗА ПРЕДЛАГАНЕ И ПРИЕМАНЕ НА ОФЕРТАТА” BU-B-UCA „ЛИЦЕНЗИ И ТЕХНИЧЕСКА ПОДДРЪЖКА НА СИСТЕМАТА ЗА КОНСТРУКТИВНИ СИМУЛАЦИИ JCATS, ВКЛЮЧВАЩИ ЛИЦЕНЗИ ЗА ОПЕРАЦИОННА СИСТЕМА „LINUX”, ВЕРСИЯ RED HAT ENTERPRISE И ОБУЧЕНИЕ ЗА УСВОЯВАНЕ НА НОВОТО ОБОРУДВАНЕ BU-B-UCA. Внася: заместник министър-председателят по обществения ред и сигурността и министър на отбраната 23. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОГОДБА ЗА ВЪЗДУШЕН ТРАНСПОРТ МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА РЕПУБЛИКА КАЗАХСТАН. Внася: министърът на транспорта, информационните технологии и съобщенията 24. ДОКЛАД ЗА ОДОБРЯВАНЕ ПРОЕКТ НА РАЗРЕШЕНИЕ ЗА ТЪРСЕНЕ И ПРОУЧВАНЕ НА МЕТАЛНИ ПОЛЕЗНИ ИЗКОПАЕМИ - ПОДЗЕМНИ БОГАТСТВА ПО ЧЛ. 2, АЛ. 1, Т. 1 ОТ ЗАКОНА ЗА ПОДЗЕМНИТЕ БОГАТСТВА, В ПЛОЩТА „СВ. НИКОЛА”, РАЗПОЛОЖЕНА НА ТЕРИТОРИЯТА НА ОБЩИНИТЕ СТАРА ЗАГОРА, КАЗАНЛЪК, ПАВЕЛ БАНЯ И БРАТЯ ДАСКАЛОВИ, ОБЛАСТ СТАРА ЗАГОРА, И ОБЩИНА БРЕЗОВО, ОБЛАСТ ПЛОВДИВ. Внася: министърът на енергетиката 25. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА БЪЛГАРСКОТО ГРАЖДАНСТВО. Внасят: заместник министър-председателят по икономическата и демографската политика; министърът на правосъдието 26. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА РИБАРСТВОТО И АКВАКУЛТУРИТЕ. Внася: министърът на земеделието, храните и горите 27. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА НАЦИОНАЛНИЯ ТУРИСТИЧЕСКИ РЕГИСТЪР. Внася: министърът на туризма 28. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА ДЪРЖАВНАТА КОМИСИЯ ПО ХАЗАРТА И НА НЕЙНАТА АДМИНИСТРАЦИЯ, ПРИЕТ С ПОСТАНОВЛЕНИЕ № 278 НА МИНИСТЕРСКИЯ СЪВЕТ ОТ 2012 Г. Внася: министърът на финансите 29. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА МИНИСТЕРСТВОТО НА КУЛТУРАТА, ПРИЕТ С ПОСТАНОВЛЕНИЕ № 266 НА МИНИСТЕРСКИЯ СЪВЕТ ОТ 2017 Г. Внася: министърът на културата", "date": "2019.10.01", "title": "Вижте какво решава утре правителството"}
{"url": "https://www.24chasa.bg/novini/article/7685024", "text": "Земетресение с магнитуд 3,4 бе регистрирано днес в централната част на Албания, предаде агенция АТА, цитирана от БТА. По данни на Европейско-средиземноморския сеизмичен център земетресението е регистрирано в 14,22 часа местно време на около 5 километра южно от Шияк и на 22 километра от Тирана. На 21 септември в Албания бе регистрирано най-силното земетресение през последните 30 години с магнитуд 5,6, при което бяха ранени над 100 души, а много сгради претърпяха щети.                                                                                                                                                                                                                                                                                                                       ", "date": "2019.10.01", "title": "Ново земетресение в Албания"}
