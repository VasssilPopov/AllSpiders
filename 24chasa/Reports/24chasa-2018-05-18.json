{"url": "https://www.24chasa.bg/novini/article/6870214", "text": "Кметицата на “Младост” Десислава Иванчева, която е в ареста по подозрения за подкуп, първо е прекратила отпуска си, а след това е поискала още два пъти да излезе в отпуск, съобщиха за “24 часа” от Столичната община. Всъщност става дума за три заявления. Те са постъпили в район “Младост” на 14 май и са препратени в Столичната община на 15-и. С първото Иванчева заявява, че прекратява отпуска си от 14 май. Следва второ заявление - че излиза в отпуск от 18 до 21 май, т.е. два работни дни. То е заведено на 14 май, но на него има дата 15 май. Третото отново е за два дни отпуск - от 25 до 28 май включително. То също е със сбъркана дата - заведено е на 14-и, а на листа е попълнена дата 17 май. Никой не може да обясни каква е целта на заявленията и как Иванчева ще управлява от ареста в дните, в които е прекратила отпуска си. Проблем е и че документите са със сбъркани дати. “Нямам представа защо Иванчева е прекратила отпуска си. Аз се занимавам само с наказателното дело срещу нея”, коментира адвокатът ѝ Марин Марковски. Досега прокуратурата не е поискала съдът да отстрани Иванчева от поста. Това най-вероятно ще стане чак когато изтече максималният 8-месечен срок, в който кметицата може да бъде задържана по време на разследването. Междувременно зам.-кметът на “Младост” Владимир Клисуров, който си пусна едномесечно предизвестие за напускане и 4 дни платен отпуск, се е върнал на работа в районната администрация в началото на седмицата. Предизвестието му изтича през юни. Той бе посочен от Иванчева за неин заместник и СОС го назначи за временно изпълняващ длъжността кмет. Няколко дни след това обаче той обяви, че напуска. През отпуска на Клисуров временен кмет бе другият заместник - арх. Румен Русев. ", "date": "2018.05.18", "title": "От ареста и със сбъркана дата Иванчева първо си спира отпуска, после си пуска още 2"}
{"url": "https://www.24chasa.bg/novini/article/6870316", "text": "Пътнически самолет Боинг 737 се разби днес малко след като излетя от международното летище в Хавана, съобщи Ройтерс, като се позовава на кубинския сайт Кубадебате. Не е известно дали има жертви при катастрофата на самолета, изпълнявал вътрешен полет до Олгин със 104 пътници, съобщи БТА. Кадри от телевизията и социални медии показват стълб от черен дим над летището. Очаквайте подробности.                                                                                                                       ", "date": "2018.05.18", "title": "Самолет със 104 пътници се разби в Хавана (Обновена, видео, снимки)"}
{"url": "https://www.24chasa.bg/novini/article/6870323", "text": "Рисуван 2-метров портрет на Ботев дари художник от Кърджали на председателя на Народното събрание Цвета Караянчева, съобщиха от пресцентъра на ГЕРБ. Тази година се навършиха 170 години от рождението на великия българин, а Караянчева е председател на Националния инициативен комитет за честванията и техен почетен патрон. Тържествата започнаха през януари в родния град на поета Калофер и ще продължат през цялата 2018-а – обявена за година на Ботев. Освен с мащаба си, картината впечатлява и с удивителното си излъчване и прилика с гения на българската национална революция. \"Образът е изключително въздействащ, благодаря на автора. Ботев е национална светиня и мерило за нас, като народ\", подчерта Караянчева.", "date": "2018.05.18", "title": "Художник от Кърджали дари на Караянчева двуметров портрет на Ботев"}
{"url": "https://www.24chasa.bg/novini/article/6870254", "text": "Гърция и Македония са близо до договор за името \"Илинденска Македония\", заявил източник, близък до македонския премиер и до външния министър, за гръцкия вестник \"Катимерини\", предаде агенция МИА, цитирана от БТА. Според вестника премиерът Алексис Ципрас имал положително отношение към това предложение, а външният министър Никос Кодзиас го отхвърлил. В текст под заглавие \"Бърз анализ: договор за четвърти Илинден?\" вестникът пише, че за конкретното име били информирани опозиционната ВМРО-ДПМНЕ, ЕС и САЩ. \"Това име е свързано с нашата история и се смята, че по-лесно ще мине в обществото и ще важи за всички, защото не насочва към античността, а към по-нова Македония\", казал източникът на \"Катимерини\" и добавил, че ВМРО-ДПМНЕ, която е информирана, няма да бъде против.", "date": "2018.05.18", "title": "Ципрас одобрил предложението за  Република Илинденска Македония, Кодзиас - не"}
{"url": "https://www.24chasa.bg/novini/article/6870258", "text": "Турският премиер Бинали Йълдъръм обвини израелското правителство в подражание на Адолф Хитлер и Бенито Мусолини, предаде ТАСС, като се позовава на Анадолската агенция. Йълдъръм отправи това обвинение днес в реч на митинг в Истанбул в подкрепа на Палестина, предаде БТА.  Властите в Израел подражават на Хитлер и Мусолини, те демонстрират на международната общност истинската си същност, според която представляват окупатори, и не се съобразяват с нормите на правото, каза Йълдъръм. Той се обърна с призив към международната общност да подкрепи палестинците. Необходимо е да се формира единен фронт срещу несправедливостта, насилието и окупацията, заяви турският премиер. На многохилядния митинг на площад Йеникапъ в Истанбул говори и лидерът на Партията на националистическото действие Девлет Бахчели, който критикува позицията на редица арабски държави по проблема в ивицата Газа. Защо Рияд, Абу Даби или Катар не оказват подкрепа на Палестина? Тези страни избягват споменаване на Ерусалим и Палестина и излизат само с повърхностна критика по адрес на САЩ и Израел. Това е позорно, подчерта Бахчели. В понеделник израелски войници убиха 60 палестинци в Газа, участващи в протести срещу преместването на посолството на САЩ в Израел от Тел Авив в Ерусалим. Днес по инициатива на турския президент Реджеп Тайип Ердоган в Истанбул се провежда извънредна среща на върха на Организацията за ислямско сътрудничество, основна тема на която е ситуацията в ивицата Газа и преместването на американското посолство от Тел Авив в Ерусалим.", "date": "2018.05.18", "title": "Йълдъръм обвини властите в Израел в \nподражание на Хитлер и Мусолини"}
{"url": "https://www.24chasa.bg/novini/article/6870270", "text": "Русия за пръв път ще изстреля безпилотна версия на кораба \"Союз МС\" до Международната космическа станция /МКС/ през месец август 2019 година, информира ТАСС, цитирана от БТА.  Агенцията цитира съобщение на корпорацията \"Енергия\", която разработва тези космически апарати. Досега всички полети до МКС на корабите \"Союз МС\" бяха пилотирани. Стартът на безпилотния кораб е предвиден с ракетата-носител \"Союз-2.1 а\". При безпилотния модел ще може да бъде повишен полезният товар, тъй като на борда няма да има екипаж.", "date": "2018.05.18", "title": "Русия ще изстреля безпилотен \"Союз МС\" през август 2018 година"}
{"url": "https://www.24chasa.bg/novini/article/6870124", "text": "“Турция и Русия са важни за Балканите. По исторически причини те имат своето влияние в региона. Не трябва да има конфликти, а да се градят мостове за приятелство с двете държави”. Това каза премиерът Бойко Борисов на “Виенски икономически форум - София говори”. Изданието му е посветено на привличането на инвестиции в региона, участие взеха и останалите балкански лидери. “Западните Балкани ще се превърнат в строителна площадка и това е най-явният резултат от срещата на върха”, каза още Борисов и допълни: “Ще строим, вместо да пускаме бомби”. Реализацията на многото проекти- от газификация до цифровизация, както и транспортните коридори и “тази вълшебна думичка свързаност” са сред другите успехи от срещата на върха ЕС - Западни Балкани, отчете той. Като пряк ефект посочи, че още догодина от 14 евро цената за мегабайт в роуминг пада на 70 евроцента.  На срещата балканските лидери показали, че егоизмът е изчезнал. Много от тях дошли предубедени в София, но си тръгнали със съвсем други впечатления. “Яд ме е, че ми е стар телефонът, не можах да ги снимам как разговарят Вучич с Тачи, Еди Рама с Меркел. А като дойдоха описа Борисов емоциите от четвъртък. Даде пример и с историческата среща между президентите на Сърбия и Косово Хашим Тачи и Александър Вучич. “Може Еди да не е напълно доволен, но повярвай ми, братко, огромна работа е направена, чуха те, ще си го мислят”, обърна се той към албанския премиер. “В Европа отдавна са си свършили тяхната работа, те са си построили техните магистрали и скоростни влакове, и ние скоро видяхме какво е метро и да има климатик в рейса, в трамвая”, добави Бойко Борисов. За пример на Западните Балкани даде Словакия, която също е била под комунистически режим и е имала териториални спорове в Чехия, но е избрала пътя на мира. “За всички нас е срамно, че шестте страни имат по-малък брутен вътрешен продукт от Словакия”, каза още Борисов и допълни “и те се разделиха, но не се избиха”. “Да си научим урока и разумът да ни води”, призова Борисов лидерите на Балканите. “Така както ми се подиграваха за темата Западни Балкани, така се видя, че сега всички големи геостратегически играчи са обърнали поглед към тях. Нека се подиграват още”, каза българският премиер. “Това, което направихме за Западните Балкани, трябва да си Корнелия Нинова, за да не го оцениш”, допълни той. По-рано през деня соцлидерката обяви, че след срещата “имало една декларация с пожелания”. От трибуната на форума Борисов съобщи, че китайският премиер Ли Къцян пристига на посещение в България на 5-8 юни с голяма бизнес делегация, а след него се подготвя визита у нас на престолонаследника на Саудитска Арабия Мохамед бин Салман бин Абдулазис ал Сауд в края на август. Премиерът на Сърбия Ана Бърнабич отбеляза, че в процесите на свързаност бизнесите трябва да водят, а политиката трябва да ги следва. “Ако Сърбия абсолютно подкрепя в нещо Албания, то е, че вярваме, че Албания има заслуги да започне преговорите за членство в ЕС. В региона трябва да има мир, хората да виждат перспектива за себе си, започване на преговорите за еврочленство с Македония и Албания е правилната крачка и те го заслужават”, добави тя. Премиерът на Албания Еди Рама определи като “много тежка, но ползотворна” срещата на върха ЕС - Западни Балкани. А самата връзка нарече “малко трудна любов”. И се обърна към Борисов с похвалата, че е станала ползотворна благодарение на него. “Едно е сигурно. и щастие в ЕС”, вметна Рама. “Ние сме в процес на преговори от 6 години, но преди председателството на България никой не говореше за присъединяването на Западните Балкани”, отбеляза и премиерът на Черна гора Душко Маркович. “На Балканите няма малки и големи. Всички сме равни, еднакво велики.” Това каза премиерът Бойко Борисов на среща на четири очи с косовския му колега Рамуш Харадинай. Той проведе срещи и с премиерите на Сърбия, Македония, Черна гора и Албания - Ана Бърнабич, Зоран Заев, Душко Маркович и Еди Рама. Всички те отчели, че срещата на върха с лидерите на ЕС е дала силна подкрепа от страните членки за европейската перспектива на Западните Балкани. “Трябва да направим магистрали, жп линии, интернет - сега е моментът. Да използваме САЩ, Турция, Русия, сърбите и ние да правим строителство, газопроводи”, каза Борисов. “Аз съм мъничък и не мога много да се разпростирам в региона”, заяви Харадинай. “Можеш, можеш. Ние имаме една приказка: “Малките камъчета обръщат голямата кола”, отвърна му Борисов. Косовският премиер обясни, че се възхищава на постигнатото от България и следват нашия пример. ", "date": "2018.05.18", "title": "Борисов: Да градим мостове с Турция и Русия (Обзор)"}
{"url": "https://www.24chasa.bg/novini/article/6870294", "text": "Уникална по рода си детска площадка ще радва от днес възпитаниците на ДГ №152 \"Люляче\" в столичния кв. „Люлин”1. Тя е по ексклузивен проект на общината съвместно със съдействието на Дирекция ПИСТ към СО и СБДДС (съвет по безопасност на децата в София). Площадката е специално създадена, за да обучи малчуганите по безопасност на движение и приложно колоездене. „На тази площадка децата ще се обучават да различават основните пътни знаци, сигналите на светофара, основните елементи на видовете кръстовища. Децата ще се поставят в реална пътна обстановка или в реални пътно-транспортни ситуации от движението на пътя и ще формират умения и навици за предпазване от опасности и правилно поведение на пътя”, разкри подробности директорката на ДГ №152 \"Люляче\", Мария Хаджидимитрова. Тя прие поздравления от куп високопоставени гости на откриването, сред които зам.-кметът на район „Люлин” от ГЕРБ Мила Атанасова, старши експертът по образование към Столична община в „Люлин” Анита Атанасова, старши експертът по спорт в района Венцислав Стаматковски, главният експерт към дирекция „Образование” Ирена Николова и много директори на детски градини и учители.", "date": "2018.05.18", "title": "Откриха уникална детска площадка в София, обучава малчуганите на безопасност на движението"}
{"url": "https://www.24chasa.bg/novini/article/6870298", "text": "В момента се актуализира проектът за организиране на реверсивно движение със светофарна уредба на път I-1 София - Перник през Владая при изхода на село Владая в посока София при ККП-то, съобщиха от пресцентъра на АПИ. Търси се решение за повишаване на безопасността и организацията на движението в този участък, тъй като от София влизането във Владая е с ляв завой, а лентите за движение са само три. Агенция „Пътна инфраструктура“ прави това уточнение по повод информации в медиите, че инициативен комитет от Владая организира протести и блокади на пътя. Предстои среща на представители на Агенция „Пътна инфраструктура“ и на инициативния комитет по повод движението по първокласния път в участъка от км 276+162 до км 278+566. За провеждането й членовете на инициативния комитет са уведомени с писмо на 8 май т. г. и такава среща ще се състои до края на месеца. В нея ще участват както експерти от АПИ и Областно пътно управление - София, така и служители от Столична община, на район Витоша и сектор „Пътна полиция“. Целта е на нея да бъде взето съвместно решение и да бъдат набелязани стъпки за повишаване безопасността и безконфиктно придвижване на превозните средства и пешеходците в участъка. В момента на път I-1 в района на Владая ежедневно има две ленти за движение в посока София - Перник, а в края на празнични и повече от два почивни дни се осигуряват две ленти в посока Перник - София.", "date": "2018.05.18", "title": "Актуализират проекта за реверсивно движение със светофар на пътя през Владая"}
{"url": "https://www.24chasa.bg/novini/article/6870305", "text": "Министърът на земеделието, храните и горите Румен Порожанов ще се срещне утре, 19 май, в Карлово с розопроизводители и кмета Емил Кабаиванов, съобщиха от пресцентъра на министерството. Поводът е протести на земеделски стопани заради ниски изкупни цени на розите. Срещата е с начало 10 ч, в сградата на община Карлово.", "date": "2018.05.18", "title": "Порожанов се среща утре в Карлово с протестиращите розопроизводители"}
{"url": "https://www.24chasa.bg/novini/article/6870123", "text": "Две катастрофи с общо 7 автомобила затрудниха движението по АМ „Тракия” в ремонтирания участък в посока Бургас, съобщава кореспондент на  На км 139 между Пловдив и Чирпан се удариха 4 коли. На около 2 км е другото произшествие – с три автомобила. Няма информация за сериозно пострадали. Колите обаче са с големи щети. АМ „Тракия” е в ремонт между Пловдив и Стара Загора, като рехабилитацията на трасето ще продължи до края на юни.", "date": "2018.05.18", "title": "Две верижни катастрофи по „Тракия” между Пловдив и Чирпан"}
{"url": "https://www.24chasa.bg/novini/article/6869955", "text": "Предвижда се за т.нар. приоритетни професионални направления в университетите, обучението да е напълно безплатно, съобщи във Велико Търново министър Красимир Вълчев. \"Освен че увеличаваме приема, предоставяме и втори стипендии. Имаме професионални направления, в които изцяло премахнахме ограниченията за прием - математика, физически и химически науки, материали и материалознание, религия. По тях обмисляме включително да изплащаме нещо като трети стипендии, които да бъдат основно насочени към покриване на таксите\", обясни той. Министърът коментира, че тази крачка може да се предприеме от следващата бюджетна година. Министерството не може да окаже въздействие за намаляване или окрупняване на броя на университетите, подчерта Вълчев. \"Това което правим е профилно преструктуриране на системата. Последните 3 години силно сме намалили приема в областта на обществените, социалните науки - средно 50% дори 60% в някои професионални направления, а други стимулираме - педагогическите, инженерно-техническите, природо-математическите, аграрните, там където очакваме и по-голям недостиг на пазара на труда. Но към момента не предвиждаме консолидация на държавни висши училища\", коментира Красимир Вълчев.", "date": "2018.05.18", "title": "Вълчев: Приоритетните направления в университетите може да са безплатни"}
{"url": "https://www.24chasa.bg/novini/article/6870149", "text": "Няколко души са били ранени при стрелба тази сутрин в гимназия в американския щат Тексас, но положението е под контрол, съобщи на страницата си във Фейсбук училищната администрация в Санта Фе, цитирана от Франс прес. Службата посочи, че тази сутрин в местна гимназия е имало инцидент със стрелба, при който има ранени, че той не е приключил, но ситуацията е под контрол. Учебното заведение не е назовано, предаде БТА.  Според местния печат, който се позовава на полицейски източници, стрелец е бил задържан. Медии съобщават за няколко убити. Шерифът на окръг Харис съобщи в Туитър, че изпратил подкрепление в съседния окръг Галвестън, където се намира град Санта Фе.", "date": "2018.05.18", "title": "Няколко души са ранени при стрелба \nв гимназия в американския щат Тексас"}
{"url": "https://www.24chasa.bg/novini/article/6870192", "text": "Надеждната защита на границата ни е била една от темите, с които вътрешният министър Валентин Радев е запознал посланиците на страните членки на ЕС и американския посланик в инициирана от МВР среща с тях. „МВР покани посланиците на страните от ЕС, а и от САЩ и други страни по три основни теми. Една от тях е традиционна – обикновено на тези срещи си говорим какво сме направили през зимата в туристическите курорти. Сега решихме да поговорим и какво ще се случи през лятото – доколко сме готови да осигурим сигурността на хората през летния туристически сезон”, поясни Радев, цитиран от БГНЕС и NOVA.  Той увери, че на посланиците е дадена допълнителна информация за това как МВР се справя с охраната на границата. „Освен това ги информирахме как се справяме с трафика – трафик на хора, на чувствителни стоки и товари и с нелегалната миграция. Направихме им три презентации, включително и на техните езици, за да може да информират техните лидери”, каза Радев. „Получихме похвали както за председателството, така и по въпроса за пазенето на границите, включително и на границата между нас и Гърция. Сега там има натиск”, каза Валентин Радев. По време на разговорите е било обяснено от страна на МВР как контактува с Интерпол, Европол и други организации.", "date": "2018.05.18", "title": "Валентин Радев: Запознахме посланиците с надеждната охрана на границата ни"}
{"url": "https://www.24chasa.bg/novini/article/6870193", "text": "Исторически прецедент се очаква на сватбата на принц Хари и Меган Маркъл. Булката ще извърви сама по-голямата част от пътя към олтара в параклиса “Сейнт Джордж”, което никога не се е случвало на кралските церемонии, съобщи Си Ен Ен. За последната част от пътя към олтара Меган е помолила бъдещия си свекър - принц Чарлз, да я придружи и той приел с радост. Причината е, че баща ѝ се възстановява след сърдечна операция. С решението си да върви сама Меган Маркъл иска да се утвърди като силна и независима жена. ", "date": "2018.05.18", "title": "Меган върви сама  към олтара, накрая  с принц Чарлз"}
{"url": "https://www.24chasa.bg/novini/article/6870200", "text": "Между 8 и 10 души са загинали, повечето от тях ученици, съобщи шерифът на окръг Харис в щата Тексас, където въоръжен младеж откри огън в средно училище в Санта Фе, предадоха Ройтерс и Франс прес, цитирани от БТА. Заподозреният стрелец, който е задържан, е бил ученик в гимназията, каза Ед Гонзалез - шериф на окръг Харис. \"Има множество жертви. Вероятно са между осем и десет\", посочи Гонзалез на брифинг. Шерифът добави, че в района на училището и околностите са открити взривни устройства. Па-рано президентът на САЩ Доналд Тръмп коментира в Туитър информациите за стрелба в гимназия в американския щат Тексас, предадоха световните агенции, цитирани от БТА.  \"Стрелба в училище в Тексас. Първите информации показват, че можем да очакваме лоши новини\", написа в Туитър Тръмп. Малко преди този туит журналист от местната телевизия Кей Ейч Оу Ю (КHOU) съобщи за 8 убити в стрелбата ученици.", "date": "2018.05.18", "title": "Най-малко 8 са убити в гимназия в Тексас, стрелецът бил ученик там (Обновена, видео)"}
{"url": "https://www.24chasa.bg/novini/article/6870074", "text": "Германия и Русия трябва да си говорят, а по редица въпроси двете държави са на едно мнение, заяви федералната канцлерка Ангела Меркел на съвместната си пресконференция с президента на Русия Владимир Путин в резиденцията му в Сочи, предаде ТАСС, цитирана от БТА.  Путин съобщи, че е обсъдил с Меркел уреждането на сирийския конфликт, ситуацията в Близкия изток и излизането на САЩ от сделката за иранската ядрена програма. Руският президент отбеляза желанието на Германия да участва активно във възстановяването на социалната и икономическата инфраструктура на Сирия. Той изтъкна, че европейските страни трябва да помогнат на арабската република да се възстанови, ако желаят бежанците да се върнат у дома си, но подчерта също, че възстановяването трябва да бъде \"деполитизирано\", съобщи Ройтерс. Меркел изрази безпокойство от указ на сирийския лидер Башар Асад, според който сирийци, които не предявят правата си на собственост в страната в определен срок, може да я загубят. Канцлерката призова Путин да използва влиянието си върху Асад и да го убеди да отмени тази мярка. Германия има стратегически интерес от добри отношения с Русия, каза Меркел и добави, че това не е в разрез с продължаването на непоколебимото трансатлантическо приятелство, предаде Ройтерс. Важността на отношенията между САЩ и ЕС се запазва, независимо от редица актуални разногласия с Вашингтон, посочи германската канцлерка. Държавният глава на Русия заяви, че Москва е готова да продължи да работи в нормандския формат, който е важен инструмент за уреждане на ситуацията в Югоизточна Украйна, но засега не е определена дата за следваща среща. Меркел изтъкна, че е в интерес на Иран да остане страна от споразумението за ядрената му програма.", "date": "2018.05.18", "title": "Меркел: Германия има стратегически интерес от добри отношения с Русия"}
{"url": "https://www.24chasa.bg/novini/article/6869996", "text": "\"Срещата на върха в София бе безспорен успех. Работата по нея започна още преди нашето европредседателство. Българската политика ще престане да бъде интровертна. Надявам се това да е нов стил на правене на политика. Тя ще престане да мисли само за процесите в България, защото всъщност по-мощните държави, тези, които уважават себе си, те мислят, те се опитват да управляват процесите не само на територията на страната, в целия ЕС, в съседните държави. До голяма степен какво се случва тук, вътре в България, зависи до голяма степен от това какво се случва в Европа, от това, което се случва при съседите ни. Наша грижа е темата за Западните Балкани да не отшуми с българското председателство\". Това каза вицепремиерът Томислав Дончев в предаването \"Лице в лице\" по \"Не очаквам значима промяна във финансирането на България след Брекзит\", обяви той. \"Проектът \"АЕЦ Белене\" може да бъде реализиран като пазарен - ако инвеститорът, който може да го изгради, продава после на конкурентни цени. По начина, по който се опитваме да поставим нещата, потенциалът за корупционни практики става нищожен\", допълни Дончев. Според него страната ни може да участва само в изграждането на инфраструктурата, което ще носи ползи в бъдеще и разходите по изграждането й ще бъдат оправдани. Ако този проект, представен по този начин, има потенциал, то инвеститори ще се появят, смята Дончев. Възможно е оборудването да бъде продадено, но на много по – ниска стойност и то само с позволението на производителя, уточни Дончев. \"Планът \"Мобилност\" противоречи на логиката на общия пазар. Ако българският транспортен бранш е конкурентен, на него трябва да му се позволи да работи. Има текстове в предложенията в плана, които противоречат на принципа на свободно движение на хора\", категоричен бе той.", "date": "2018.05.18", "title": "Томислав Дончев: Българската политика престана да бъде интровертна (Обновена)"}
{"url": "https://www.24chasa.bg/novini/article/6870080", "text": "Руският президент Владимир Путин заяви, че се радва за изписването на бившия сътрудник на руското военно разузнаване Сергей Скрипал от болница и му желае здраве, предадоха Франс прес и ТАСС, цитирани от БТА.  \"От медиите днес чух, че е излязъл от болница. Да му даде Бог здраве, много се радваме\", каза Путин на обща пресконференция с германската канцлерка Ангела Меркел при посещението й в Сочи. Руският президент отбеляза, че Скрипал би бил мъртъв, ако е бил отровен с вещество от типа на химическите оръжия, посочва Ройтерс. Путин каза, че Русия нееднократно е предлагала на Великобритания помощ в разследването на случая с отравянето на Скрипал, осъден в Русия за шпионаж, но досега няма ответна реакция. Нашето предложение остава в сила, добави той. Президентът нарече безпрецедентна ситуацията около задържането в Киев на журналиста и главен редактор на агенция РИА Новости Украйна, Кирило Вишински. Това е нещо безпрецедентно. Опитват се да повдигнат обвинения в държавна измяна на човека за това, че е изпълнявал своите професионални задължения, каза руският държавен глава. Меркел заяви, че ще разговаря с украинския президент Петро Порошенко и ще повдигне и въпроса за Вишински. По-рано тази седмица служители на Службата за сигурност на Украйна (ССУ) претърсиха офисите на РИА и задържаха директора на киевското бюро, обвинявайки агенцията, че е използвана от Русия в информационна война срещу Украйна.", "date": "2018.05.18", "title": "Путин се радва, че Скрипал е изписан от болницата и му желае здраве"}
{"url": "https://www.24chasa.bg/novini/article/6868876", "text": "Мистерията с изчезналия на 8 март 2014 г. малайзийски самолет с 239 души на борда е разкрита. Според специалисти става дума за хладнокръвно планирано масово убийство и самоубийство от страна на главния пилот. Това е заключението на комисия от експерти по авиационна сигурност, в която влизат Лари Ванс, бивш старши следовател към канадския Борд за транспортна сигурност, специалистът кап. Джон Кокс и Мартин Долан, шеф на австралийското Бюро за транспортна сигурност. \"Хората трябва да знаят, че има голяма доза консенсус за последните минути на изчезналия самолет\", казва Лари Ванс. Комисията е в процес на подготовка на доклад по повод разследването за фаталния полет от Куала Лумпур към Пекин. Капитанът е обърнал самолета, смята Джон Доусън, адвокат на 9 семейства на загинали в полетите MH370 и уцеления от бунтовници в Украйна през юли 2014 г. MH17. Вероятно първо е оставил кабината без въздух и налягане, а хората са се задушили. Било е добре обмислено убийство. Телата все още не са открити\", казва Доусън. Старши пилотът на “Боинг 777” и инструктор Саймън Харди твърди, че е убеден, че става дума за убийство и самоубийствена акция от кап. Захари Амад Шах. Пилотът дори прелетял за последно над родния си град Пенанг на 355 км от Куала Лумпур, известен като перлата на Малайзия. Така си взел \"последно сбогом\", преди да потопи самолета в южната част на Индийския океан, където много вероятно няма да бъде открит никога. През 60-те минути полет пилотът е избегнал радарите, като е летял над самата ивица на малайзийско-тайландската граница. Виртуозно лавирал с боинга и минавал ту от едната, ту от другата страна. През цялото време смятат специалистите. Така успял да се скрие от наблюдението на диспечерските контролни кули. \"Ако ми заповядате 777 да изчезне, ще направя абсолютно същото. Да управляваш точно над граничната линия, е много прецизна задача, но така военните не може да прихванат самолета\", казва Харди. е бил изключен, когато боингът преминава от малайзийското във виетнамското въздушно пространство над Южнокитайско море, пише британският в. \"Телеграф\". Теориите, че причината за катастрофата са психически проблеми на капитана, се появиха веднага след трагедията през 2014 г. Малайзийските власти твърдят, че самолетът е катастрофирал умишлено, и потвърждават, че последните думи от пилотската кабина са \"Лека нощ. Малайзийски 370\". Засега няма доказателство, че един или и двамата летци са замесени в потопяването на машината, пише в. \"Телеграф\". Доклад за мистериозното изчезване проследява по-отблизо биографията на кап. Захари и поведението му точно преди полета, но открива, че той В документа пише още: \"Няма данни за апатия, напрежение или раздразнителност. Няма значителни промени в начина му на живот, скандали в личния живот или семеен стрес\". Жената на кап. Захари Файза Ханън е разпитвана много пъти от ФБР и малайзийската полиция за психическото състояние на съпруга й преди фаталния полет. Оказва се, че двойката се е разделила точно преди катастрофата, но въпреки това останали да живеят в едно жилище в Куала Лумпур. Не се потвърждава спекулацията, че пилотът е потопил самолета заради застраховката, тъй като в дома и във вещите му не е открита полица. Видео на екипажа, който се подготвя да се качи на борда, не предвещава скорошния фатален край на 239 души. Пилотите и стюардесите вървят, облечени по всички правила, без да показват никакво безпокойство или трескавост. на капитана са били абсолютно нормални, пише още в доклада. MH370 изчезва от радарите около час след излитането си от международното летище в Кула Лумпур в 0,41 ч на 8 март 2014 г. След загубването му от контролната кула не е засечен никакъв сигнал от него. Първоначално се смяташе, че е паднал югозападно от Австралия в Индийския океан, далече от планирания маршрут. На борда са 12 членове на екипажа и 227 пътници, от които 7 деца. Голяма част от тях са китайци и малайзийци. Четирима други са се чекирали, но не са се качили в самолета. Четете още:", "date": "2018.05.18", "title": "\"168 часа\": Пилот уби 239 - оставил ги без кислород, кабината - без налягане и потопил самолета"}
{"url": "https://www.24chasa.bg/novini/article/6870104", "text": "Руският президент Владимир Путин одобри предложения от премиера Дмитрий Медведев състав на новото руско правителство, след като двамата го обсъдиха на среща в Сочи. В новото правителство позициите си запазват ключови министри от досегашния кабинет, предадоха световните агенции. Сергей Лавров остава министър на външните работи, а Сергей Шойгу - министър на отбраната. Министри на икономическото развитие, на финансите, на енергетиката и на търговията отново ще бъдат Максим Орешкин, Антон Силуанов, Александър Новак и Денис Мантуров. Постовете си запазват също министрите на правосъдието и на вътрешните работи Александър Коновалов и Владимир Колоколцев. Начело на министерството на транспорта на мястото на Максим Соколов застава досегашният заместник-министър по транспорта Евгений Дитрих. Сменен е и министърът на селското стопанство. На мястото на Александър Ткачов е назначен Дмитрий Патрушев, който е президент на държавната Руска селскостопанска банка (Росселхозбанк). Начело на министерството на извънредните ситуации вместо Владимир Пучков ще бъде Евгений Зиничев, който бе заместник-ръководител на Федералната служба за сигурност. Вицепремиерът по спортните въпроси Виталий Мутко е преназначен за вицепремиер, отговарящ за строителството. Мутко се оказа в центъра на международен допингов скандал, припомня Франс прес. Той бе министър на спорта от 2008 г. до 2016 г. През това време той беше главен организатор на зимните олимпийски игри в Сочи през 2014 г. Преди две години бе назначен за вицепремиер по спортните въпроси. В доклад на Световната антидопингова агенция (САДА) и на Международния олимпийски комитет (МОК) Мутко е обвиняван, че е изиграл ключова роля в \"институционализиран допингов механизъм\" в Русия в периода 2011 - 2015 г. В доклада на МОК и на САДА Мутко бе обвинен за 11 случая на допинг, укрити от руските власти в периода 2012 -2015 г., касаещи футболисти. Русия призна, че има проблеми с антидопинговите мерки и че съществуват отделни случаи на състезатели, приемали допинг, но винаги е отричала съществуването на организирана от държавата система за допинг на спортистите, отбелязва Франс прес. В новото правителство министър на спорта си остава Павел Колобков. Путин подписа указа за назначаването на новото правителство, предаде ТАСС. В него има 10 вицепремиери и 22 министри. Новият кабинет със запазени ключови министри в него показва, че Путин е решил да продължи досегашния курс, отбелязва Франс прес. Сред фигурите, които напускат кабинета, е Дмитрий Рогозин, който досега беше вицепремиер, наблюдаващ военно-промишления сектор и който бе известен с редовните си критики към Запада и хапливите си изказвания. Руски медии прогнозират, че той може би ще оглави руската космическа агенция Роскосмос. Според Франс прес отпадането от новото правителство на досегашния министър на транспорта Соколов и на вицепремиера Аркадий Дворкович се дължи на фалита на рус", "date": "2018.05.18", "title": "Путин одобри предложения от Медведев състав на новия руски кабинет"}
{"url": "https://www.24chasa.bg/novini/article/6870106", "text": "Македонският премиер Зоран Заев свиква утре лидерска среща в парламента, за да информира лидерите на партиите за подробностите от срещата с гръцкия премиер Алексис Ципрас и за възможността да се даде шанс на евентуално решение за името на Македония, което би било приемливо и за двете страни, предаде агенция МИА, цитирана от БТА.  Македонското правителство досега отказва да коментира информацията, разпространена вчера от някои медии, че в преговорите за името македонската страна е предложила държавата да се нарича \"Република Илинденска Македония\". Бих искал да се запази редът. Първо да информирам президента, лидера на опозицията, лидера на най-голямата албанска партия, председателя на Собранието. Това е редът, за да имаме шанс да изградим национален консенсус по този толкова важен въпрос. Веднага след лидерската среща ще направим изявление и ще споделим всичко с обществеността, каза Заев.", "date": "2018.05.18", "title": "Заев свиква лидерска среща, за да информира за преговорите за името"}
{"url": "https://www.24chasa.bg/novini/article/6869943", "text": "Собствениците, респективно бившите съпрузи като съсобственици, или титулярите на ограниченото вещно право на ползване върху топлоснабдения имот, дължат цената на доставената топлинна енергия за битови нужди съгласно разпоредбите на Закона за енергетиката (ЗЕ) в хипотезата, при която топлоснабденият имот е предоставен за ползване по силата на договорно правоотношение, освен ако между ползвателя на договорно основание и топлопреносното предприятие е сключен договор за продажба на топлинна енергия за битови нужди за същия имот, през времетраенето на който ползвателят като клиент на топлинна енергия за битови нужди дължи цената й. Това се казва в Тълкувателно решение на Гражданската колегия на Върховния касационен съд във връзка с текстове от Закона за енергетиката и Наредбата за топлоснабдяването. В противоречивата съдебна практика, поради която е образувано тълкувателното дело, се застъпват три становища по отношение на първия поставен въпрос по делото – кой правен субект дължи цената на доставената топлинна енергия за битови нужди съгласно разпоредбите на ЗЕ в хипотезата, при която топлоснабденият имот е предоставен за ползване по силата на договорно правоотношение – собственикът, респ. носителят на ограниченото вещно право, или титулярът на облигационното право на ползване? Според първото становище винаги собственикът или титулярът на ограниченото вещно право на ползване върху топлоснабдения имот по силата на закона дължи цената на доставената топлинна енергия за битови нужди. Според второто, освен собствениците и титулярите на ограниченото вещно право на ползване върху топлоснабдения имот, и трети лица, ползващи имота по силата на договорно правоотношение, са носители на задължението за заплащане на доставената топлинна енергия за битови нужди, но само когато между тези трети лица и топлопреносното предприятие е сключен договор за продажба на топлинна енергия. Според третото реалният ползвател на топлинна енергия за битови нужди на вещно или на облигационно правно основание е клиент на топлинна енергия и дължи заплащането на цената й на топлопреносното предприятие. Върховните съдии приемат за правилно второто становище. В мотивите си пишат, че присъединяването на жилищни сгради към топлопреносната мрежа, както на заварените от ЗЕ, така и на новоизградените сгради, се извършва въз основа на писмен договор със собствениците или титулярите на вещното право на ползване върху топлоснабдените имоти в сградите, които поради това са посочените от законодателя в чл. 153, ал. 1 от ЗЕ клиенти на топлинна енергия за битови нужди, дължащи цената на доставената топлинна енергия по сключения с топлопреносното предприятие договор. В това си качество на клиенти те са страна по продажбеното правоотношение с топлопреносното предприятие и дължат цената на доставената топлинна енергия. В тълкувателното решение се посочва, че клиенти на топлинна енергия за битови нужди могат да бъдат и правни субекти, различни от посочените в чл. 153, ал. 1 от ЗЕ, ако ползват топлоснабдения имот със съгласието на собственика, респективно носителя на вещното право на ползване, и същевременно са сключили договор за продажба на топлинна енергия за битови нужди за този имот директно с топлопреносното предприятие. В тази хипотеза третото лице придобива качеството „клиент“ на топлинна енергия за битови нужди и като страна по договора за доставка на топлинна енергия дължи цената й на топлопреносното предприятие. Когато топлоснабденият имот е жилище, притежавано в режим на съпружеска имуществена общност, при предоставянето му след развода със съдебно решение за ползване на единия от бившите съпрузи между двамата възниква наемно правоотношение. Когато ползващият бивш съпруг сключи писмен договор с топлопреносното предприятие, например с откриването на индивидуална партида за целия имот, тогава той става клиент на топлинна енергия за битови нужди за целия имот, поради което дължи на топлопреносното предприятие цената на доставената топлинна енергия за битови нужди за цялото жилище. Ако такъв договор не бъде сключен, двамата бивши съпрузи дължат цената на доставената топлинна енергия за битови нужди съобразно с дяловете си в съсобствеността. Цялото решение е публикувано  .", "date": "2018.05.18", "title": "Собственикът на апартамент дължи за парно, освен ако партидата не е прехвърлена на наемателя"}
{"url": "https://www.24chasa.bg/novini/article/6870112", "text": "И Н Ф О Р М А Ц И Я за състоянието на републиканските пътища към 17:30 ч. за 19.05.2018 г І. МЕТЕОРОЛОГИЧНА ОБСТАНОВКА: През нощта облачността ще е значителна с превалявания от дъжд, по-интензивни и на повече места в Стара планина и районите разположени около нея. Ще има временни усилвания на вятъра при гръмотевична дейност. На 19.05.2018 г. главно в югоизточната половина на страната ще се развива мощна купесто-дъждовна облачност, ще има гръмотевични бури и на места валежите ще са интензивни и значителни по количество. Има условия за градушки. След обяд от запад валежите ще спират и облачността ще се разкъсва и намалява. Вятърът ще е слаб до умерен от север-северозапад. По-хладно, с максимални температури в повечето места между 20° и 25°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: - Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. Обходни маршрути: - за направлението София – Костенец през пътен възел „Ихтиман“ при км 34+000. - за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.; Област Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г. Движението на МПС над 12 тона по АМ „Тракия\" в участъка от км 133 до км 156 в двете посоки е ограничено поради ремонтни дейности на настилката по платното в посока Пловдив – Бургас. Обходни маршрути: В посока София - Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. В посока Бургас - София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г. Област Стара Загора: Временно движението по АМ „Тракия“ от км 156 до км 208+181 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на ремонтни дейности. Срок до 30.09.2018 г. Област Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 31.05.2018 г. АМ „Хемус“: Област София: Движението по от км 29+860 до км 35+150 в посока София е ограничено поради ремонтни дейности на виадукт при км 33+600. Движението се осъществява двупосочно в платното посока Варна. Срок 20.12.2018 г. Движението по от км 36+770 до км 36+710 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г. Движението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г. Движението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. Област Шумен: Движението в участъка Нови пазар – Зайчино Ореше от км 362+600 до км 375+800 и в двете посоки се осъществява в свободната лента спрямо създадената организация на движението поради ръчно и машинно косене на тревни площи. Срок 20.05.2018 г. Област Варна: Движението в участъка Невша - Варна от км 375+800 до км 425+500 се осъществява с повишено внимание поради косене на тревни площи. Движението се осъществява съобразно ВОБД . Срок до 22.05.2018 г. АМ „Струма“: Област Перник: Движението по АМ „Струма“ в участъка от пътен възел „Долна Диканя\" до пътен възел „Дупница\" от км 36+890 до км 50+780 е ограничено поради подмяна на дилатационни фуги на виадукт при км 46+150. Обходен маршрут посока София: От пътен възел „Дупница - Север\", км 51+200, движението се отбива по път I-1, връзка с. Тополница, връзка с. Делян, връзка с. Дрен, през с. Долна Диканя и при п.в. Долна Диканя, км 37+160, се включва в АМ „Струма\". Срок до 21.06.2018 г. Област Кюстендил: Движението от пътен възел „Дупница-Север“ при 51-ви км до п. в. „Долна Диканя“ при 36-ти км се ограничава в платното за София поради ремонт на дилатационна фуга при 46-ти километър. Движението в посока Дупница е без промяна. Обходен маршрут: трафикът за София ще се пренасочва при п. в. „Дупница-Север“ по път I-1 София-Кулата и при п. в. „Долна Диканя“ движението се включва отново в АМ „Струма“. Срок до 23.05.2018 г.; АМ „Марица“: Област Пловдив: Движението на МПС над 12 тона по АМ „Марица\" в участъка от км 0 до км 2 в посока София е ограничено поради ремонтни дейности. Обходен маршрут: в посока Свиленград – София се отклонява при п.в. Оризово /Плодовитово/ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г. АМ „Черно море“: Движението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. АМ „Люлин“: Област София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. Алтернативни маршрути: - за автомобили до 12 тона по път I-1 от пътен възел Драгичево – Владая – София и обратно. - само за леки автомобили по път 1801 Перник – Мало Бучино – Суходол и обратно. Срок до 30.06.2018 г.; Движението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; Област Перник: Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: - При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; Област София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. От км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 21.05.2018 г. Област Перник: Движението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок: 31.11.2018 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. Поради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.; - път І-2 Граница Румъния-Русе-Цар Калоян-Разград-Шумен-Девня-Варна: - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; област Плевен: Движението по път I-3 Бяла-Ботевград в района на разклон Славяново и местност ,,Шумата‘‘ от км 67+000 до км 70+600 се осъществява с в една лента поради ремонт на асфалтовата настилка. Срок до 21.05.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Велико Търново: Движението път І-4 Севлиево – В. Търново – Антоново в участъка от км 133 до км 138 в района на с. Шереметя се осъществява в една лента по поради частични ремонтни дейности. Движението се регулира чрез светофарна уредба. Срок до 31.05.2018 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Стара Загора: Движение в една лента по път Стара Загора – с. Ягода от км 213+800 до км 225+600, поради ръчно косене на тревни площи. Движението в района се регулира от сигналисти. Срок до 23.05.2018 г. Област Хасково: Движението в участъка между с. Козлец и границата на Област Хасково в посока Кърджали от км 308+000 до км 319+100 се осъществява двупосочно в една лента поради частичен ремонт на асфалтовата настилка. Срок до 28.05.2018 г. Област Кърджали: Черноочене – Кърджали – ограничено е движението на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. - направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. - направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. Движение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област София: Движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г. Област Бургас: Движението в участъка Ветрен – Бургас от км 487+500 до км 490+700 се осъществява в една лента поради ремонтни дейности на асфалтовата настилка. Организацията на движение е сигнализирана с пътни знаци. Срок до 20.05.2018г. Област Ямбол: Движението по път I-6 в участъка Горно Александрово – Лозенец от км 423+000 до км 425+000 се осъществява двупосочно в една лента, поради полагане на напречна маркировка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 19.05.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. Област Силистра: Движението по път Силистра – Шумен в участъка Силистра/ ГКПП/ – с.Черковна от км 0+270 до км 38+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г. Област Ямбол: Движението по път I-7 в участъка Елхово – Лесово от км 300+000 до км 305+000 се осъществява с повишено внимание, поради ръчно косене на банкети. Дейностите не пречат на движението. Срок до 19.05.2018 г. Движението по път I-7 в участъка Зимница – п.в. Зимница от км 241+000 до км 244+000 се осъществява двупосочно в една лента, поради полагане на напречна маркировка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 19.05.2018 г. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г. Област Пазарджик: Движението в участъка Костенец – Пазарджик от км 150+000 до км 180+000 се осъществява в свободната лента спрямо поставената сигнализация поради маркиране на пешеходни пътеки. Срок до 19.05.2018 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.; Движението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.; Движението по Варна - к.к. Златни пясъци от км 88+000 до км 100+100 се осъществява с повишено внимание, поради почистване на регули. Движението в района се регулира от сигналисти. Срок до 19.05.2018 г. Област Бургас: - Движението по път I-9 Варна – Бургас в градската част на Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875 дясно платно. Строителните работи се осъществяват, като скоростта на движението се намаля до 50 км/час в едното пътно платно. Организацията на движение е сигнализирана с пътни знаци. Срок до 19.05.2018 г. - движението по път I-9 в участъка Ахелой – Поморие е ограничено и се осъществява обходен маршрут: - За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно. - За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г. - движението в участъка Обзор – Св. Влас от км 170+000 до км 199+000 се осъществява с повишено внимание поради оформяне на банкети. Участъкът е сигнализиран с пътни знаци. Срок 21.05.2018 г.; - движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г. - движението по път I-9 в участъка Слънчев бряг – Ахелой от км 205+00 до км 208+000 се извършва с повишено внимание поради почистване на пътното платно и косене на тревни площи. Организацията на движение е сигнализирана с пътни знаци. Срок до 22.05.2018 г. - движението по път I-9 в участъка Поморие – Сарафово от км 222+000 до км 224+900 се извършва с повишено внимание поради почистване на пътното платно и косене на тревни площи. Организацията на движение е сигнализирана с пътни знаци. Срок до 22.05.2018 г. Слънчев бряг-Бургас при км 207+560 се въвежда ВОБД. Участъкът от пътя е с две платна по две ленти за движение и разделителна ивица. ВОБД обхваща участъка от км 207+100 до км 208+030 от път I-9. Строителните работи се осъществяват, като движението на ППС се провежда последователно по едното пътно платно, а скоростта на движението се намаля до 50км/час. Организацията на движение е сигнализирана с пътни знаци. Срок до 20.05.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г. Ремонтни дейности: Път II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 31.05.2018 г.; Път III-539: Движението по път III-539 Средец – Желязово от км 0+000 до км 17+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г. Път III-795: Движението по път III-795 Вълчаново-Малина от км 0+000 до км 27+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г. Път III-908: Движението по път III-908 п.кр.Богданово - п.кр.път ІІ-79/ Средец-Елхово от км 14+000 до км 39+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г. Път III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.05.2018 г. Път III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.; Път III-5393: Движението по път III-5393 в участъка ,,пътен възел „Камено“-„НХК” от км 0+000 до км 1+500 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г. Път III-6008: Движението по път III-6008 от км 5+000 до км 14+000 в участъка ,,НХК-Камено” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г. Път III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г. Път III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г. Път III-9008: Движението по път III-9008 в участъка Деспред – п.в. Братово от км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г. ОПУ-Варна: Временно са въведени следните ограничения за движение на МПС: няма. Ремонтни дейности: Път III-208: Движението по път III-208 Ветрино - Аспарухово от км 6+600 до км 51+000 се осъществява с повишено внимание поради косене на тревни площи. Движението се осъществява съобразно ВОБД. Срок до 19.05.2018 г. Път III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г. Път III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г. Обходен маршрут: Лозен – Драганово – Янтра – Поликраище – Полски Тръмбеш; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г. Обходен маршрут: Чешма – Сливовица – Горско Ново село – Джулюница – Кесарево. Ремонтни дейности: Път II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г. Път III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г. Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.05.2018 г. Път III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. Обходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 21.05.2018 г. Път III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. Път ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. Път II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.; Път II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.; Път II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г.; Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г. ОПУ-Добрич: Временно са въведени следните ограничения за движение на МПС: няма. Ремонтни дейности: Път II-27: Движението по път II-27 Нови пазар – Добрич в района на с. Орлова могила от км 50+300 до км 50+500 се осъществява с повишено внимание поради ремонт на мостово съоръжение. Участъкът е сигнализиран с пътни знаци. Срок до 21.05.2018 г.; Път II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.; Път II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.; ОПУ-Кюстендил: Временно са въведени следните ограничения за движение на МПС: няма ограничения. Ремонтни дейности: Път ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 25.05.2018 г. Път ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.; Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. Ремонтни дейности: Път III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г. Ремонтни дейности: Път II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 71+990 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.; Път II-35: Движението по път II-35 Плевен – Кърнаре в град Троян от км 71+990 до км 73+180 е ограничено поради частичен ремонт на асфалтовата настилка. Затворено е платното за движение в посока Ловеч, като движението се осъществява двупосочно в платното в посока Кърнаре. Водачите да се движат със съобразена скорост. Срок 31.05.2018 г. Път III-358: Движението по път III-358 Шипково – Гложене в участъка от км 22+380 до км 62+000 се осъществява с повишено внимание поради частични ремонти на асфалтовата настилка. Срок 21.05.2018 г. ОПУ-Монтана: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 10.01.2019 г.; Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г. Ремонтни дейности: Път ІІ-11: Движението по път ІІ-11 Сливата - Орсоя при км 28+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 22.05.2018 г.; Път ІІ-11: Движението по път ІІ-11 Ковачица - Орсоя от км 42+850 до км 57+690 се осъществява в едната лента, поради полагане на напречна маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 28.05.2018 г. Път ІІ-81: Движението по път ІІ-81 Бързия - Лом от км 70+329 до км 145+104, се осъществява двупосочно в една лента, поради полагане на напречна маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 28.05.2018 г. Път ІІІ-112: Движението по път ІIІ-112 Петрохан – Бързия от км 51+840 до км 70+785 се осъществява двупосочно в една лента поради ръчен и механизиран земен изкоп. Движението се регулира от сигналисти. Срок до 21.05.2018 г.; Път ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 31.05.2018 г.; Път ІІІ-112: Движението по път ІІІ-112 Смирненски–Славотин при км 19+960, се осъществява двупосочно в една лента, поради полагане на напречна маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 28.05.2018 г. Път ІІІ-114: Движението по път ІІІ-114 Лом – Дондуково от км 0+800 до км 17+404, се осъществява двупосочно в една лента, поради полагане на напречна маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 28.05.2018 г. Път ІІІ-1121: Движението по път ІІІ-1121 Дондуково – Крива бара от км 5+420 до км 5+600, се осъществява двупосочно в една лента, поради полагане на напречна маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 28.05.2018 г. Път ІІІ-8104: Движението по път ІІІ-8104 Замфирово–Пърличево, от км 5+390 до км 11+099, се осъществява двупосочно в една лента, поради полагане на напречна маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 28.05.2018 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Ремонтни дейности: няма. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г. Ремонтни дейности: Път ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.; Път ІІІ-1801: Движението по път ІІІ-1801 О.п. София – кв. Суходол – Мало Бучино – Голямо Бучино – Перник в участъка граница с Област София посока Перник от км 10+000 до км 17+000 се осъществява в една лента поради подвижни ремонтни дейности, машинно подравняване на банкети, оформяне на окопи и отстраняване на повредени площи и деформации в асфалтовата настилката. Водачите на МПС да се движат с повишено внимание и съобразена скорост. Срок до 21.05.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; Път ІІ-52: Движението по път път ІІ-52 Свищов - Никопол в района на разклон Ореш – Лозица от км 64+600 до км 84+000 се осъществява с повишено внимание поради частични ремонтни дейности на асфалтовата настилка. Срок до 20.05.2018 г. Път ІІІ-118: Движението по път ІІІ-118 Гулянци - Долна Митрополия в района Гулянци - Подем от км 0+000 до км 14+000 се осъществява с повишено внимание поради частични ремонтни дейности на асфалтовата настилка. Срок до 21.05.2018 г. Път ІІІ-304: Движението по път III-304 Новачене – Дебово от км 17+500 до км 24+700 се осъществява в една лента поради частични ремонтни дейности по асфалтовата настилка. Срок до 20.05.2018 г.; Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. ОПУ-Пловдив: Временно са въведени следните ограничения за движение на МПС: Път II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: За посока Пловдив – Бургас по път II-56 Стряма - Брезово до път I-6. За посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г. Път II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. Ремонтни дейности: Път II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г. Път III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 20.05.2018 г. ОПУ-Разград: Временно са въведени следните ограничения за движение на МПС: няма. Ремонтни дейности: няма. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г. Ремонтни дейности: няма. ОПУ-Силистра: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Ремонтни дейности: Път ІІ-21: Движението по път ІІ-21 Русе – Силистра в участъка с. Нова Черна – с. Айдемир от км 39+440 до км 103+700 се осъществява в една лента на участъци поради полагане на хоризонтална маркировка. Движението се регулира с конуси. Срок до 30.05.2018 г.; Път ІІ-23: Движението по път ІІ-23 Исперих – Дулово в участъка с. Черник – Дулово от км 111+215 до км 114+786 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.; Път II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 01.06.2018 г.; Път ІІ-71: Движението по път ІІ-71Силистра – Добрич в участъка с. Средище – границата с Област Добрич от км 27+600 до км 30+555 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.; Път ІІІ-205: Движението по път ІІІ-205 Исперих – Белица в участъка с. Стефан Караджа – с. Преславци от км 58+857 до км 59+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.; Път ІІІ-207: Движението по път ІІІ-207 Тервел – Алфатар в участъка с. Алеково – с. Попово от км 68+930 до км 80+107 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.; Път ІІІ-211: Движението по път ІІІ-211 с. Поляна – с. Попина в участъка с. Попина – пристанище Попина от км 8+948 до км 10+530 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.; Път ІІІ-213: Движението по път ІІІ-213 с. Айдемир – с. Калипетрово в участъка с. Айдемир – Силистра от км 1+820 до км 9+010 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.; Път ІІІ-216: Движението по път ІІІ-216 с .Ситово – Дулово в участъка с. Добротица – Дулово /градска част/ от км 10+770 до км 30+103 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.; Път ІІІ-218: Движението по път ІІІ-218 с. Проф.Иширково – Дулово в участъка с. Проф.Иширково – с. Водно от км 10+185 до км 28+100 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.; ОПУ-Сливен: Временно са въведени следните ограничения за движение на МПС: няма. Ремонтни дейности: няма. ОПУ-Смолян: Временно са въведени следните ограничения за движение на МПС: Път II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. Обходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г. Път II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г. Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. Ремонтни дейности: няма. Път II-86: Движението по път II-86 Хвойна – Чепеларе от км 64+000 до км 74+000 се осъществява с повишено внимание спрямо създадената организация поради почистване на регули. Срок 25.05.2018 г.; Път II-197: Движението по път ІIІ-197 Доспат – Борино от км 60+000 до км 68+000 се осъществява с повишено внимание, съобразно създадената организация на движение поради оформяне на пътен окоп. Срок до 25.05. 2018 г.; Път II-866: Движението по път ІIІ-197 път ІIІ-866 Стойките - Девин, от км 27+000 до км 50+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Срок до 25.05. 2018 г.; ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2019 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. Ремонтни дейности: ССТ: Движение с повишено внимание по Северното платно на ССТ от км 0+000 до км 16+540 /надлез Челопешко шосе до п.в. бул. „Източна тангента“/ поради строително-монтажни дейности. Срок 20.05.2018 г. Път II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 25.05.2018 г. Път II-18: Движението по път II-18 /Софийски околовръстен път/ в участъка Казичене – АМ \"Тракия\" от км 34+513.34 до км 35+577 е ограничено поради строително-монтажни дейности в дясното платно /посока АМ \"Тракия\"/. Движението се извършва двупосочно в лявото платно /посока Казичене/. Срок 21.05.2018 г. Път II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 25.05.2018 г. Път II-82: Движението по път II-82 Самоков - София от км 70+000 до км 81+000 се осъществява в една лента поради монтиране на ограничителни системи в лентата посока София. Движението се извършва двупосочно в лявата лента /посока Самоков/. Срок до 25.05.2018 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: Път II-66: Движение в една лента по път II-66 в района на разклон гр.Чирпан от км 92+400 до км 94+300 поради частични ремонтни дейности на асфалтова настилка .Движението в района се регулира от сигналисти. Срок до 21.05.2018 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г. Път III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г. Ремонтни дейности: Път III-202: Движение с повишено внимание по път III-202 „Опака – Попово” от км 52+553 до км 66+144 поради превантивен ремонт на пътната настилка. Срок до 30.08.2018 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г. Път III-5102: Движение с повишено внимание по път IІI-5102 Мировец – Буховци – Острец – Надарево – Дългач – Певец от км.4+410 до км.28+825” поради превантивен ремонт на пътната настилка. Срок до 30.10.2018 г. ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. Ремонтни дейности: няма. ОПУ-Шумен: Временно са въведени следните ограничения за движение на МПС: Път III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 21.05.2018 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.; Ремонтни дейности: Път III-707: Движението по път III-707 в участъка Петолъчката – Стралджа от км 2+000 до км 6+000 се осъществява двупосочно в една лента, поради полагане на напречна маркировка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 19.05.2018 г. Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.05.18", "title": "Вижте актуалната пътна обстановка в страната"}
{"url": "https://www.24chasa.bg/novini/article/6870118", "text": "а, съобщи  . Сериозни поражения има и в селата от община Карнобат. Напълно е унищожена земеделската продукция в селата Пирне и Дрянковец, обясни Рачо Рачев, ръководител на дирекцията „Кризи бедствия аварии“ към община Айтос. 50% от земеделската продукция в регион от 10 000 декара е унищожена от градушката в Карнобатско. Ледените късове са били с големината на яйце, съобщи зърнопроизводителят Теодор Тодоров: \"Там, където е бил фронтът на градушката, слънчогледът е унищожен на 100%, а рапицата и пшеницата – на 50%\". Част от къщите и улиците в Карнобат бяха наводнени заради обилните валежи.", "date": "2018.05.18", "title": "Градушка унищожи цялата реколта в две айтоски села"}
{"url": "https://www.24chasa.bg/novini/article/6870121", "text": "Турският президент Реджеп Тайип Ердоган, който яростно критикува Израел след кървавата баня в Газа, посреща днес в Истанбул лидери от мюсюлманския свят, за да осъдят израелската държава, но малко конкретни мерки се очакват заради разногласия, отбелязва АФП, цитирана от БТА.  \"Извънредната среща на върха\" на Организацията за ислямско сътрудничество /ОИС/ се очаква да се открие в 17.45 часа под председателството на Ердоган в Истанбул, където следобед ще се състои също голяма демонстрация в подкрепа на палестинците. Министрите на външните работи на страните от ОИС се събраха преди обяд в Истанбул, за да изработят финалната декларация, която трябва да бъде приета от лидерите в края на форума. В проектодекларацията се призовава \"да се предостави международна защита на палестинския народ\" и \"се осъждат престъпните действия на израелските сили срещу невъоръжени цивилни\" в ивицата Газа, научи АФП, от участници в заседанието. В текста се обвинява освен това американската администрация, че \"насърчава престъпленията на Израел и го защитава\" и се критикува преместването на американското посолство от Тел Авив в Ерусалим, според същите източници. Ердоган, който отправи изключително яростни критики срещу Израел след смъртта на 60 палестинци при стрелба на израелски войници в Газа, каза, че се надява, че ОИС ще изпрати \"много силно послание\" на срещата в Истанбул. В понеделник израелски войници убиха 60 палестинци в Газа, участващи в протести срещу преместването на посолството на САЩ в Израел от Тел Авив в Ерусалим. Турция председателства в момента ОИС, която вече се събра на среща на върха в Истанбул през декември по призива на Ердоган, за да осъди решението на президента Доналд Тръмп да премести американското посолство в Ерусалим. Днешната среща в Истанбул се провежда на фона на разделения и съперничества в арабско-мюсюлманския свят, които правят малко вероятно приемането на конкретна мярка спрямо Израел, отбелязва АФП.", "date": "2018.05.18", "title": "Ердоган събира лидерите от мюсюлманския свят, за да осъдят Израел"}
{"url": "https://www.24chasa.bg/novini/article/6869825", "text": "„Европейската интеграция на страните от Западните Балкани е една от темите на външната политика на Чешката република. Радваме се, че България успя да я върне в дневния ред на Европа.“ Това заяви заместник-председателят на Камарата на депутатите на Чешката република Ян Хамачек на среща в Прага с вицепрезидента Илияна Йотова. По думите на Хамачек темата за разширяването на Европейския съюз със Западните Балкани в последните години е била изоставена от европейските лидери. „За Чехия тази тема е трайна“, отбеляза той. Това съобщиха от прессекретариат на държавния глава. Във фокуса на разговорите между Илияна Йотова и Ян Хамачек бяха проблемите и перспективите пред ЕС. Двамата обсъдиха предизвикателствата пред сигурността и миграционната криза. Вицепрезидентът Илияна Йотова заяви, че Дъблинският регламент трябва да бъде ревизиран, за да може да се спазва основният принцип на съюза – солидарността. „В Чехия са доста резервирани по отношение на квотното разпределение на бежанците и мигрантите. Очевидно това е неработеща политика и трябва да бъде променена“, отбеляза вицепрезидентът. Илияна Йотова увери, че разрешаването на миграционната криза ще бъде водеща тема през оставащото време от българското председателство на Съвета на ЕС. Пред журналисти вицепрезидентът коментира срещата на върха ЕС-Западни Балкани. Илияна Йотова определи като безспорен успех провеждането й в българската столица. „Очаквах по-голяма конкретика и по-амбициозен заключителен документ. Заговори се за партньорство със страните от Западните Балкани, а това е крачка назад, отстъпление от стратегията, която ЕС прие преди няколко месеца. В декларацията от София разширяването бе заменено с партньорство“, подчерта вицепрезидентът. Илияна Йотова посочи като пропуск, че никъде в заключителния документ средствата за посочените проекти на Западните Балкани не са обвързани със следващия бюджет на ЕС. „За съжаление, темата на срещата беше потопена от задочния разговор между ръководителите на европейските институции с американския президент Доналд Тръмп“, отбеляза вицепрезидентът. „Иранското ядрено споразумение и митата затъмниха балканските проблеми“, допълни тя. „В цяла Европа се коментира взетото решение за компенсация на фирмите, които могат да търпят санкции от американска страна заради търговия и бизнес отношения с Иран“, подчерта вицепрезидентът. Вицепрезидентът посети катедралата „Св. Вит, св. Вацлав и св. Адалберт“, където има стъклопис, представящ живота и делото на св. св. Кирил и Методий във Великоморавия.             Илияна Йотова разгледа и библиотеката на Страховския манастир, в която най-старата книга от VIII век. Вицепрезидентът подари на библиотеката фототипно издание на Четвероевангелието на цар Иван Александър, издание на Института по литература на БАН.               По-късно през деня Илияна Йотова разговаря с председателя на Сената на Чешката репулика Милан Щех. Вицепрезидентът е в Чешката република по повод официалното честване на празника на Светите братя Кирил и Методий в селището Микулчице, което ще открие утре. На него ще присъстват представители на официалните чешки и български власти, както и българи от цяла Централна Европа.", "date": "2018.05.18", "title": "Йотова: Иранското ядрено споразумение и митата затъмниха балканските проблеми (Галерия)"}
{"url": "https://www.24chasa.bg/novini/article/6870076", "text": "Американският президент определи ЕС като “ужасен” търговски партньор на САЩ. Така Доналд Тръмп отговори на председателя на Европейския съвет Доналд Туск, който по време на срещата на върха в София обяви САЩ за ненадежден партньор. След среща с генералния секретар на НАТО Йенс Столтенберг в Белия дом той отговори на журналистически въпрос какво мисли за думите на Туск, че “с приятел като Тръмп на Европа врагове не ѝ трябват”. “ЕС е ужасен спрямо САЩ, що се отнася до търговията. Те са ужасни към работниците ни. Миналата година имахме търговски дефицит от 150 милиарда долара с Европейския съюз. Познавам Жан-Клод Юнкер и Доналд добре и ги харесвам, но те са много твърди”, заяви президентът на САЩ. Тръмп изтъкна, че европейските търговски мита правят практически невъзможно внасянето на автомобили от САЩ, докато германски автомобили се продават в Америка без търговски бариери. По време на срещата със Столтенберг Тръмп остро разкритикува Германия, че не внася достатъчно в бюджета на алианса. На решенията, взети от ЕС в София, реагира и Държавният департамент. За разлика от европейците, които твърдо подкрепиха ядреното споразумение с Иран, САЩ са решили да правят международна коалиция срещу иранския режим, “който дестабилизира региона”. Подробностите ще бъдат съобщени от държавния секретар Майк Помпейо в понеделник. Еврокомисията пък задейства в петък механизъм за блокиране на действието на санкциите на САЩ срещу Иран на територията на ЕС. Това е първият пакет от мерки за защита на работещите в Иран европейски компании от санкциите на САЩ. Мярката трябва да влезе в сила преди задействането на първата група санкции на САЩ спрямо Техеран на 6 август. Срещата в София внесе нова енергия в отношенията на ЕС със Западните Балкани 15 години след първата среща в подобен формат в Солун, коментира македонската телевизия Нова. Тя посочва, че ЕС е дал ново обещание за членство на партньорите си от Западните Балкани, но без най-желаната награда - дата за присъединяване. Срещата в София е потвърждение, че ЕС е разделил Западните Балкани и Турция в процеса на разширяването, коментира пък турският в. “Хюриет”. Според него ЕС, който дълго време се е правил, че не забелязва държавите от Балканите, сега организирал среща за тях заради нарастващото влияние на Турция в региона, както и на Русия и Китай.", "date": "2018.05.18", "title": "САЩ отвръщат на Туск:  ЕС е ужасен партньор (Обзор)"}
{"url": "https://www.24chasa.bg/novini/article/6869941", "text": "Матурите са вече до голяма степен регулярен процес в системата, не ми се иска да заострям вниманието само върху мерки за сигурност и преписването, въпреки че това е много важно, каза във Велико Търново министърът на образованието Красимир Вълчев. \"Когато повече ученици преписват, ще създадем по-голямо чувство на несправедливост. Всяка година добавяме мерки за сигурност, ограничаваме възможността за преписване. Миналата година беше направена съществена крачка с въвеждането на модулите. Това ограничава възможността да се внесат в класната стая изпитни материали по време на матурата или резултати, тъй като учениците нямат възможност да излизат, коментира той. Анализите на министерството показали, че м.г. рязко е паднало преписването. \"Продължаваме с организацията на модули и като цяло нямаме значителни промени в организацията на изпитите. Надявам се всичко да мине нормално. Пожелавам успех на зрелостниците\", допълни Красимир Вълчев. Министърът отчете, че в последните години не са имали проблеми с изтичане на темите за зрелостните изпити. Проблемът идвал по-скоро след началото на изпитния ден, когато изпитните материали се разкодират в училище.Тогава деца извън училището решават задачите и правят опити да вкарат отговорите в училищата.", "date": "2018.05.18", "title": "Красимир Вълчев: Надявам се матурите да минат нормално, допълваме мерките за сигурност"}
{"url": "https://www.24chasa.bg/novini/article/6869919", "text": "Силен летен сезон с 5% ръст на туристите очаква Николина Ангелкова. Поляци, чехи, германци, израелци, холандци, румънци, сърби и македонци се очакват по нашето Черноморие. \"Специално внимание обръщаме и на руския пазар, който е изключително важен за нас. Имаме прекрасно сътрудничество\", каза тя в Пловдив. Наблюденията сочели, че се наблюдава спад в чартърните полети, с които руснаците идват на нашето море. За сметка на това нараствал броят на редовните полети, с които пътуват до Варна и Бургас. Те се увеличавали с 30%. \"Дестинацията е стабилна за руския пазар, независимо от голямата конкуренция на Турция и Египет. Продължаваме да сме атрактивни\", добави министърът на туризма. Другата седмица тя лети за Санкт Петербург на икономически форум. Ангелкова присъства в Пловдив, за да презентира иницативата за създаване на 12 винени дестинация у нас. Тя се реализира с аграрното министерство. „България има огромен капацитет във виното и кулинарията. 12-те маршрута обхващат 50 общини и над 100 обекта. Догодина Пловдив е европейска столица на културата. Една такава винено-културна дестинация е страхотно съчетание”, каза министърът на туризма. По думите й най-късно до края на летния туристически сезон новите винени маршрути ще бъдат включени към рекламата на платформата „Аз обичам България”. 12-те дестинации ще влязат и в проекта на министерството със световната организация по туризъм. „Стартираме и кампания за подпомагане на малкия и средния бизнес в сектор „Туризъм”, посочи Ангелкова. „Тракийският регион наистина е винената столица на България. Тук е концентрирано от всичко по много – винопроизводство, храни, културни паметници. Само с обединени усилия, а не стихийно – едни да си държат на виното, други – на кулинарията, а трети – на културата, можем да постигнем страхотни резултати. Какъв е смисълът да произвеждаме, като не можем да пласираме продукцията си”, попита изпълнителният директор на агенцията по лозата и виното Красимир Коев. Той предложи инициативата да се популяризира мащабно, за да дойдат чужденците. „По-добре средствата да остават при вас, да посрещате туристите и да рекламирате на място”, допълни Коев. Зам.-министърът на земеделието Лозана Василева посочи, че в региона има 62 винарни, като 10 от тях са създадени след присъединяването ни към ЕС. Винените сортове в Тракийската низина заемат 10 208 ха при общо над 60 000 ха в страната. Регионът е втори в класацията на Wine Enthusiast за топ винена дестинация за м.г. Според Василева финансирането по националната лозаро-винарска програма възлиза на 26 млн. евро годишно. За 2017-а износът е бил 63 милиона литра.", "date": "2018.05.18", "title": "Ангелкова: 5% ръст на чуждите туристи по морето, руснаците идват с граждански полети"}
{"url": "https://www.24chasa.bg/novini/article/6869940", "text": "Полицията забрани традиционното хвърляне на конфети по младоженците, когато принц Хари и Меган Маркъл обикалят с каляска улиците на Уиндзор след сватбата си утре, съобщиха Асошиейтед прес и ДПА, цитирани от БТА.  \"Моля не хвърляйте конфети или други предмети през деня, особено по време на процесията - призова в Туитър полицията . - Това е потенциален риск за безопасността и доста трудно за почистване\". Съобщението на полицията завършва с пожелание за приятно прекарване на всички. Очаква се по маршрута на процесията да се струпат хиляди хора, за да видят и поздравят младоженците.", "date": "2018.05.18", "title": "Полицията забрани конфетите за сватбата на принц Хари и Меган по улиците на Уиндзор"}
{"url": "https://www.24chasa.bg/novini/article/6869949", "text": "Освен със самолет, автобус и кола от Бълагрия до Истанбул вече ще се пътува и с кораб. \"Търсим круизен оператор, който да изпълнява тази линия\", обяви изп.директор на бургаското пристанище Диян димов. Идеята била корабите да пътуват три пъти седмично до Босфора и обратно. Цената ще се уточнява допълнително. В пристанището обаче били обнадеждени за откриване на линията, тъй като от турска страна срещала голяма държавна подкрепа. \"Добре е, че Турция участва с дотации в круизния бизнес. Тази година субсидията дори е увеличена. На 100 души се отпускат 4 500 долара от държавата. Това е достатъчно за покриване на разходите за горива, което ще направи билетите достъпни\", коментира Димов. Иначе без дотации от държавата пътуването до Истанбул щяло да струва 200 лв. \"Направили сме разчети по това предложене, идеята може да бъде реализирана\", добави Димов. Както \"24 часа\" вече писа обсъжда се и откриване на въздушна линия от Бургас до Истанбул, с която разстоянието от 340 км. по суша ще се взема за 40 минути със самолет.", "date": "2018.05.18", "title": "3 пъти седмично кораб от Бургас до Истанбул"}
{"url": "https://www.24chasa.bg/novini/article/6869699", "text": "На 21 и 22 май президентът Румен Радев ще бъде на работно посещение в Руската федерация. В рамките на визитата си българският държавен глава ще проведе среща със своя руски колега президента Владимир Путин, с министър-председателя Дмитрий Медведев и ще участва в отбелязването на Дните на българската култура в Москва. По време на посещението си в Русия българският президент ще бъде придружаван от своята съпруга. Това съобщиха от прессекретариата на президента. Сред темите за разговор, по време на срещите на държавния глава, се очаква да бъдат перспективите за развитие на двустранните отношения между България и Русия в сферите на икономиката, енергетиката, образованието и културата, както и актуални въпроси на международната сигурност. На 21 май в Москва президентът Радев ще разговаря с министър-председателя на Руската федерация Дмитрий Медведев. По-късно през деня в Большой театър президентът ще присъства на оперната постановка „Зигфрид“ от Рихард Вагнер на Софийската опера и балет. В сградата на българското посолство в руската столица Румен Радев ще разговаря с видни български и руски културни дейци и общественици. На 22 май в Сочи българският държавен глава ще се срещне със своя руски колега Владимир Путин. Двамата президенти ще проведат среща, след което ще ръководят пленарните разговори на двете официални делегации. Румен Радев и Владимир Путин ще направят съвместни изявления за представителите на медиите. В официалната делегация на българския държавен глава участват съпредседателят на „Групата за приятелство България - Русия“ в Народното събрание Красимир Велчев, председателят на Комисията по икономическа политика и туризъм в българския парламент Петър Кънев, представители на местната власт, учени, общественици и културни дейци.", "date": "2018.05.18", "title": "Виж програмата на посещението на президента Радев в Русия"}
{"url": "https://www.24chasa.bg/novini/article/6869700", "text": "Започна прием на проектни предложения по две подмерки на Програмата за развитие на селските райони, касаещи възстановяването на щети по горите от горски пожари, природни бедствия и катастрофични събития и предотвратяване на нови такива. И по двете процедури са отделени средства за териториите в Кресненското дефиле, които бяха засегнати от големите пожари през миналото лято, съобщават от Областен информационен център - Благоевград. С проекти за възстановяване на опожарените гори там и превенцията им могат да кандидатстват общините Симитли и Кресна и Югозападно държавно предприятие. Целевият бюджет, определен конкретно за общините Симитли, Кресна и Югозападно държавно предприятие по първата подмярка 8.3 е в размер на 8 801 100 лева. Проектите по тази процедура могат да бъдат на стойност от 4 889 лв. до 2 933 700 лв. По втората подмярка 8.4 също са отредени специално за инвестиции в горите на територията на общините Симитли и Кресна. По тази подмярка те са в размер на 3 129 280 лв. и за тях могат да кандидатстват както двете общински администрации, така и Югозападно държавно предприятие. Минималният размер на разходите за едно проектно предложение е 1 955 лв., а максималният - до 1 955 800 лв. Крайният срок за подаване на проектни предложения по подмерки 8.3 и 8.4 на ПРСР изтича съответно на 22 и 20 август 2018 г.", "date": "2018.05.18", "title": "Близо 12 млн лв. за възстановяване на горите от пожара в Кресненското дефиле"}
{"url": "https://www.24chasa.bg/novini/article/6869718", "text": "22 рекламни пана, представящи богатото историческо и културно наследство на Варна, са представени край един от най-големите паркове в Полша - кралският парк \"Лаженки\" във Варшава. Изложбата е реализирана от община Варна и посолството ни в Полша и е част от програмата на нашата дипломатическа мисия във връзка с българското председателство на Съвета на ЕС, съобщи БТА. Тя е предизвикала голям интерес още при поставянето на 1-ви май, когато в парка е бил проведен традиционен европейски пикник, посетен от гости от чуждестранните посолства, представители на държавни институции, обществени организации, граждани и гости на Варшава, съобщиха от дирекция \"Туризъм\" в Община Варна. Изложбата ще остане в парка продължение на три месеца.", "date": "2018.05.18", "title": "Рекламират Варна в кралски парк във Варшава"}
{"url": "https://www.24chasa.bg/novini/article/6869715", "text": "Косовският премиер Рамуш Харадинай смята, че приетата в София Декларация от страните членки на ЕС е \"напредък за Косово\", предаде Танюг. Премиерът благодари на страните членки на ЕС и специално на германския канцлер Ангела Меркел и френския президент Еманюел Макрон, както и на българския премиер Бойко Борисов за неговата посветеност, съобщава мисията на ООН в Косово ЮНМИК. Харадинай изразил благодарност и на страните от бивша Югославия за \"изключителното им разбиране за Косово и подхода към нашите искания\", предава БТА. Харадинай казва и че уверил събеседниците си в София, че \"визовата либерализация за Косово няма да се превърне в приток на мигранти\".", "date": "2018.05.18", "title": "Рамуш Харадинай: Приетата в София декларация е напредък за Косово"}
{"url": "https://www.24chasa.bg/novini/article/6869754", "text": "В понеделник, 21 май, в 5.10 часа в зала 5 на Министерството на образованието и науката ще бъде генериран изпитният вариант за зрелостния изпит по български език и литература за 12-и клас. Това съобщи пресцентърът на МОН, цитиран от БТА. Държавният зрелостен изпит по български език и литература започва в 8.00 часа. Авторът и произведението за 41-ия въпрос ще бъдат обявени по Българското национално радио в 12.00 часа. По-късно, в 8.50 часа, отново в МОН, ще бъде изтеглен изпитният вариант /от три възможни/ по български език и литература за изпита след седми клас за националното външно оценяване, и за преразказа на непознат текст с дидактическа задача. Изпитът за седмокласниците по български език и литература започва в 10.00 часа. След 16.00 часа в сайта на МОН ще бъдат публикувани изпитните варианти и ключът с верните отговори и за двата изпита.", "date": "2018.05.18", "title": "Изтеглят в понеделник изпитните варианти по български език и литература за 7-и и 12-и клас"}
{"url": "https://www.24chasa.bg/novini/article/6869765", "text": "Агенция „Пътна инфраструкттура“ стартира обществена поръчка за изпълнител и за надзор при изграждането на кръгово кръстовище при пресичането на път ІІ-64 Карлово - Пловдив при км 48+278 и път ІІІ-606 Строево - Труд, съобщиха от пресцентъра на АПИ. С новото кръстовище при село Труд ще се подобри безопасността при преминаване на съществуващото към настоящия момент триклонно кръстовище и ще се намалят до минимум предпоставките за пътно-транспортни произшествия. Инвестицията е за близо 1,2 млн. лв. и средствата са осигурени от бюджета на АПИ. Съществуващото кръстовище при 48-ми км на второкласния път ІІ-64 Карлово - Пловдив се намира на около 600 м от пътен възел „Труд“ на автомагистрала ‚,Тракия“. В момента то не обслужва посоката Пловдив - Строево и движението по посока Пловдив - Строево - Голям Чардак се осъществява през кръстовището при 46-ти километър в с. Труд. Индикативната стойност на поръчката за изпълнител на обекта е 1 168 000 лв. без ДДС., а за надзор - 23 400 лв. без ДДС. Срокът за подаване на офертите за изпълнител е до 17:30 часа на 21 юни т. г., а за строителен надзор е 28 юни т. г.", "date": "2018.05.18", "title": "АПИ стартира обществена поръчка за кръгово кръстовище при село Труд"}
{"url": "https://www.24chasa.bg/novini/article/6869779", "text": "Турският президент Реджеп Тайип Ердоган ще бъда на работно посещение в Босна на 20 май, по време на което ще разговаря на четири очи с председателя на председателството на Босна и Херцеговина Бакир Изетбегович, ще участва в разговори на делегациите на двете страни, както и в 6-ия конгрес на Съюза на европейските турски демократи (организацията на турската диаспора - бел.ред.), посочва в.\"Миллиет\", като се позовава на съобщение на турското президентство, съобщи БТА. Ердоган ще присъства на церемония в Международния университет в Сараево, на която ще му бъде присъдена титлата почетен доктор на университета. По време на срещите на Ердоган в рамките на визитата се предвижда да бъдат обсъдени двустранните отношения между Турция и Босна и Херцеговина, развитията на Балканите, както и други регионални и международни въпроси. Ердоган ще бъде почетен гост на 6-ия конгрес на Съюза на европейските турски демократи, който ще се състои в Олимпийската зала \"Зетра\" в Сараево, отбелязва вестникът. На конгреса, за който в Сараево ще пристигнат близо 20 000 души от западноевропейски и от балкански страни, се очаква да присъства и Бакир Изетбегович.", "date": "2018.05.18", "title": "Ердоган отива в  Босна на 20 май на конгрес на турската диаспора"}
{"url": "https://www.24chasa.bg/novini/article/6869762", "text": "Хърватският президент Колинда Грабар Китарович заяви, че Хърватия ще направи всичко необходимо, за да спре навлизането на мигранти от Босна и Херцеговина в Хърватия и обяви, че ще подкрепи властите в Хърватско-мюсюлманската федерация за решаване на този проблем, предаде БТА.  В интервю за босненското издание на вестник \"Вечерни лист\" тя каза, че Хърватия ще направи всичко, за да защити границата си, да предотврати всички опити за незаконно преминаване на държавната граница и разполага за това с всички необходими средства. Тя добави, че хърватските власти внимателно следят засиления приток на мигранти по маршрута, който преминава от Босна и Херцеговина и Хърватия към желаните страни от ЕС. \"Хърватската полиция засили всичките си необходими капацитети за контрол на държавната граница, тоест външната граница на ЕС с Босна и Херцеговина, с допълнително ангажиране на необходимите човешки и технически капацитети\", каза хърватският президент.", "date": "2018.05.18", "title": "Хърватия взима мерки срещу навлизането на мигранти от Босна и Херцеговина"}
{"url": "https://www.24chasa.bg/novini/article/6869809", "text": "Полкът за специални операции на армията на Република Македония \"Волци\" участва в съвместна демонстрация с нашите специални сили край ГКПП Ст. Лисичково. Военните от двете страни разиграха сюжет с обезвреждане на терористична бригада, водена от лидера им с кодово име \"Папа 02\". Той се бе скрил в изоставена постройка в гората. С хеликоптер \"Кугър\" се спуснаха част от специалните части, а друга група атакува по земя с два джипа \"Хамър\". След престрелка, само за минути лидерът на терористичната групировка бе заловен и изведен навън.  Демонстрацията бе наблюдавана от министрите на отбраната на България и Република Македония Красимир Каракачанов и Радмила Шекеринска. Те изразиха задоволство от показаните умения на военните и ги поздравиха за добрата съвместна работа.", "date": "2018.05.18", "title": "Македонските \"волци\" и нашите спецчасти обезвредиха терористи на учение (снимки)"}
{"url": "https://www.24chasa.bg/novini/article/6869804", "text": "Писмото на избягалия от затвора Владимир Пелов е предадено на прокуратурата и то вече е част от делото за бягството, каза главният секретар на МВР Младен Маринов. Той допълни, писмото и като почерк, и като текст ще бъде изследвано, а също и от къде е пратено. Това Маринов коментира след работна среща на министъра на вътрешните работи Валентин Радев с посланици от страните от ЕС, от Швейцария и САЩ, предаде БТА.  Случаят с писмото на Пелов ми напомня на случая на Венци Чикагото, който също през медиите, беше търсил контакт, посочи Младенов. Той обеща всички права на Пелов да бъдат спазени ако се предаде. В президентството писмото не е получавано, каза на свой ред вътрешният министър Валентин Радев. Заедно с посланиците на срещата те са коментирали сигурността по границите и охраната на летните курорти. Дипломатите и ръководството са отбелязали и мерките за борба с трафика на хора. МВР има вече предвиден ресурс за охрана на курорите. За целта 1000 полицаи от страната ще бъдат командировани по морето.", "date": "2018.05.18", "title": "Маринов: Ако Пелов се предаде, МВР гарантира спазване на всички негови права"}
{"url": "https://www.24chasa.bg/novini/article/6869826", "text": "„Кръговата икономика е реалност, към която трябва бързо да се адаптираме. Българското председателство не случайно избра именно този подход и за лидерската среща на 16 май, за да покажем, че е важно в каква околна среда живеем“. Това каза министърът за Българското председателство на Съвета на ЕС Лиляна Павлова при откриването на първия у нас форум „Кръгова икономика и чисти технологии“. Събитието е едно от официалните съпътстващи Срещата на върха от 17 май в София. Конференцията, организирана от „Клийнтех България“, се проведе в НДК днес под патронажа на Министерство на околната среда и водите. Министърът за Българското председателство припомни, че европейските лидери на 28-те държави членки на ЕС седнаха за дискусия и официална вечеря в София около иновативна и рециклируема маса, която не оставя отпадъци и от която всяка част има и други приложения. „Към този затворен цикъл трябва да стремим, ако искаме да се сравняваме с водещите икономики, когато говорим за дигитална Европа, за иновации и интелигентни технолигии, подкрепени от бизнеса и намиращи практическо измерение в бита ни“, каза още министър Павлова. „За просперитета на нашите граждани е важно в каква околна среда живеем и теми като днешната ни показват къде трябва да бъдем утре“, допълни тя. Искаме да имаме единна, конкурентна и модерна Европа, искаме да получим обратната връзка от бизнеса и икономиката за какво трябва да направим ние политиците и институциите за това да затворим цикъла между нас и да създадем условия той да заработи и на практика, обърна се министърът към участниците във форума. През днешния ден участниците в събитието представят своите идеи и успешни практики по време на редица специализирани панели и интерактивни дискусии. Те обсъждат и конкретни проекти и възможности за финансиране на иновативни продукти и услуги, както и стратегически мерки за намаляване на отпадъците, замърсяването на въздуха и околната среда.", "date": "2018.05.18", "title": "Лиляна Павлова: Трябва да се стремим към икономика без отпадъци"}
{"url": "https://www.24chasa.bg/novini/article/6869833", "text": "Задържан е криминално проявеният и осъждан К.Щ. (24 г.) от село Пчеларово, област Добрич, след проведени действия на служителите на Районното управление на МВР-Ген.Тошево, и Първо Районна управление на МВР-Добрич – съобщиха от Областната дирекция на МВР. Установено е, че същият е извършител на два грабежа на територията на град Добрич на 21 април т.г. На К.Щ. са повдигнати обвинения. Наложена му е мярка за неотклонение „Задържане под стража”. Работата по установяване и документиране на цялостната му престъпна дейност продължава.", "date": "2018.05.18", "title": "Две полицейски управления хванаха крадец"}
{"url": "https://www.24chasa.bg/novini/article/6869834", "text": "С разпит на свидетели продължи наказателното дело в Окръжния съд в Добрич срещу бившия директор на областна дирекция „Земеделие“ – Добрич, Стилиян Митев, обвинен в престъпление по служба, съобщиха от съда. Процесът преминава по реда на съкратеното съдебно следствие, без разпит на всички свидетели и вещите лица, изготвили експертни заключения в досъдебното производство. Да дадат показания в съдебното заседание бяха призовани четирима свидетели, между които и родителите на подсъдимия. Те обаче се възползваха от правото, което законът им дава, като негови близки родственици да откажат да свидетелстват. Близо 7 часа продължи разпитът на други двама свидетели по делото. Следващото съдебно заседание е насрочено за 28 юни, когато се очаква пред съда да даде обяснения още един свидетел, както и подсъдимият. Ако не се направят искания за събиране на нови доказателства, вероятно ще се стигне и до пледоариите на страните. Обвинението срещу бившия директор на областна служба „Земеделие“ е повдигнато от специализираното звено “Антикорупция“ при Софийската градска прокуратура. Според обвинителния акт, в периода от 13 ноември 2009г. до 3 септември 2013г., в качеството си на длъжностно лице, заемащо отговорно служебно положение, подсъдимият не е изпълнил служебните си задължения с цел да набави облага за две търговски дружества. Прокуратурата твърди, че в посочения период подсъдимият е проявил бездействие, като с това е позволил неправомерно ползване на имот от държавния поземлен фонд, с площ 14.992 дка, намиращ се в землището на село Кранево, от което е могло да се стигне до неговото замърсяване и увреждане. В обвинителния акт се посочва, че Митев не е предприел действия, с които да инициира премахването на съществуващи в поземления имот строежи, както и на преместваеми обекти - бунгала, фургони и метални конструкции, поради липсата на строително разрешение или поради изтекъл временен статут на тяхното съществуване. Твърди се още, че подсъдимият не е упражнил контрол върху дейността на назначените с негови заповеди комисии за извършване на проверки на земите от държавния поземлен фонд и допуснал изготвените констативни протоколи за състоянието и ползването на посочения имот да не отговорят по съдържание на действителното положение. По този начин протоколите не можели да послужат като основание за започване на административно производство срещу неправомерните ползватели. Според прокуратурата подсъдимият не е изпълнил задълженията си с цел да набави облага от неправомерното ползване на имота за концесионера на плаж. Едната от облагоделстваните фирми е на баща му.", "date": "2018.05.18", "title": "Родителите на бивш земеделски шеф в Добрич отказаха да свидетелстват срещу него"}
{"url": "https://www.24chasa.bg/novini/article/6869849", "text": "Между Доналд Тръмп и Ким Чен Ун има нещо много общо, докато двамата се подготвят за първата в историята американско-севернокорейска среща на върха следващия месец в Сингапур: и единият, и другият претендира, че цялата заслуга е негова. В страната, където няма Туитър, но има много фалшиви новини, севернокорейците получават много различна информация, отколкото американските медийни потребители, относно това какво е накарало двамата лидери да седнат на масата за преговори и какво ще се опитат да постигнат. Това, което севернокорейците чуват е, че Ким държи всички козове. Той е гениален стратег, чиято смела ядрена политика е отворила вратите за мирни преговори с Юга. И най-после е успял да принуди лидера на най-могъщата държава в света да признае новия статут на тяхната страна. Посланието идеално пасва на това, което севернокорейците чуват постоянно: че техните лидери по същество са безпогрешни. Но за разлика от някои привърженици на Тръмп, които вече започнаха да говорят за възможна Нобелова награда, севернокорейските медии изключително внимават да не създадат прекалено високи очаквания за конкретни отстъпки от Тръмп или да разкрият позициите на властта, които може да се наложи да бъдат оттеглени или преформулирани, ако разговорите не минат така, както е планирано. Медиите в Северна Корея дори направиха първото излично съобщение за срещата на върха с Тръмп едва миналата седмица. Новината дойде на 10 май - деня след посещението на американския държавен секретар Майк Помпейо в Пхенян. Вестникът на севернокорейската управляваща партия публикува на първа страница снимка на Ким, който се ръкува с него. Тази седмица медиите се върнаха към темата, като предупредиха, че хардлайнери като новият съветник на Тръмп за националната сигурност Джон Болтън развалят атмосферата на разведряване, твърдейки, че Пхенян трябва едностранно да се откаже от ядрените оръжия, преди да може да започне каквото и да било смекчаване на търговските санкции. Често заявяваната позиция на Северна Корея е точно обратната: че предварително условие за денуклеаризацията е прекратяването на \"враждебната политика и ядрените заплахи\" на Вашингтон. Като оставим настрана предпазливостта при отразяването на новината за срещата с Тръмп, севернокорейските медии бяха доста категорични в намеците, че се случва нещо голямо. Те вдигнаха много шум (макар че по-голяма част от света вече беше видяла новината) за срещата на Ким с китайския президент Си Цзинпин и по късно за срещата му с южнокорейския президент Мун Дже-ин на южната страна на демилитаризираната зона през април. Освен това многократно подчертаваха, че страната е в процес на пренасочване по \"новата стратегическа линия\" на Ким. Начинът, по който научава за това събитие севернокорейският народ, свикнал да вижда във Вашингтон корена на всичките си проблеми, несъмнено е доста по-сложен и нюансиран. До голяма степен поради липсата на свободни и силни медии, Пхенян е разсадник за слухове. Можем с доста голяма сигурност да предоложим, че дори и при наличето на само откъслечни информации, страната вече практически гъмжи от слухове и изгаря от любопитство как се променят отношенията с Вашингтон, поне в средите на по-образованото заможно градско население. Повече, отколкото мнозинството американци, средностатистическите севернокорейци имат основателни причини да ги е грижа. Ако срещата на върха мине добре, вдигането на икономическите санкции ще улесни живота им по осезаеми и съществени начини, като повече и по-евтини стоки в магазините и облекчени ограничения върху това какво могат да правят и да говорят. Ако срещата не мине добре, те току-виж понесли тежки последици, като дефицит на храни и горива, повишени работни норми или дори подготовка за военен конфликт. Държавните медии, разбира се, не са единственият им източник на информация. Повечето от новините, достигащи до широката публика, вероятно изтичат чрез йерархията на управляващата партия. След това те се спускат до по-широката членска маса, за която се смята, че наброява около 7 милиона души, преди да разпространят до останалото население официално или чрез частни разговори и други заобиколни начини. Този процес се задейства с пълна пара миналия месец, когато Ким свика съвещание на Централния комитет на партията и обяви решението да спре ядрените тестове и изстрелването на междуконтинентални балистични ракети. Извън Северна Корея, съобщението беше масово отразено като голяма отстъпка преди срещата на върха. Не така обаче беше представено от Ким пред партията. Внушението на Ким беше, че под неговото ръководство страната само за пет години е завършила разработването на ядрените си оръжия. Той нарече това \"победа\", която означава, че вече няма нужда от опити, и която отваря възможност за страната да пренасочи вниманието си към икономическия растеж. Северна Корея, заяви той, никога няма да използва ядрено оръжие, нито да разпространява ядрено оръжие или ядрена технология, \"освен ако има ядрени заплахи и ядрени провокации\" срещу нея. Той добави, че севернокорейските ядрени оръжия са \"мощен скъпоценен меч за защита на мира\", гарантиращ, че идните поколения ще \"могат да водят най-достойния и щастлив живот на света\". С други думи, посланието на Ким към собствения му народ засега звучи доста като обратното на денуклеаризация. А това е позиция, за която Тръмп вероятно няма да иска да си припише заслугата, ако Ким реши да я донесе със себе си в Сингапур. (БТА)", "date": "2018.05.18", "title": "Преди срещата на върха с Тръмп Ким Чен Ун се старае да внуши, че държи всички козове"}
{"url": "https://www.24chasa.bg/novini/article/6869854", "text": "Ако ме питате оптимист ли съм, не съм. Във всеки случай ще положим големи усилия да постигнем компромис за Косово, заяви сръбският президент Александър Вучич за испанския вестник \"Паис\". \"Не мога да гарантирам, че и другата страна ще го направи\", каза Вучич за вестника, който констатира, че Косово е голяма пречка, която сръбският президент трябва да преодолее, предава БТА. \"Това обаче не е лесно. Все още има много омраза /между сърби и албанци/, но трябва да се опитаме да намерим компромис\", добави той. \"Паис\" посочва, че Вучич е изправен и пред силно недоволство в Сърбия, където Православната църква смята, че Косово е сърцето на Сърбия и люлка на сръбския народ и че изоставянето на Косово е прекалено висока цена, която ако Сърбия трябва да плати за приемането си в ЕС, тя не си струва. Вучич каза, че е обиден от такива размишления. На въпроса какво очаква от бъдещето, той отговаря: \"Когато погледнете в бъдещето, това, което искате, е достатъчно работа за младите хора, иначе за нас няма да има бъдеще. Трябва да оставим в миналото нашите травми и битки.\" \"Имахме много войни през 20-ти век, които не искахме. Трябва да ги оставим в миналото и да работим за установяване на мир и стабилност в целия регион и в Сърбия\", каза Вучич. Той добави, че испанският премиер Мариано Рахой не беше на срещата ЕС-Западни Балкани в София заради присъствието на косовските лидери. В Сърбия приветстват това и затова Рахой е много популярен у нас, каза още сръбският президент.", "date": "2018.05.18", "title": "Вучич: Не съм оптимист по въпроса за Косово"}
{"url": "https://www.24chasa.bg/novini/article/6869898", "text": "“Виваком” пуска с намалени цени различни модели смартфони в магазините си до 21 май. По време на инициативата, наречена “Оранжев уикенд”, телефоните ще се продават в пакет с план SMART L+. Сред намалените апарати са модели на “Моторола”, “Нокиа”, “Самсунг”, HTC и други. Смартфоните се предлагат на цени от 0,98 до 29,98 лв. на месец или от 39,98 до 559,98 лева, ако се плаща в брой цялата сума. Сред включените в промоцията модели са Moto C със слот за две СИМ карти, 4-ядрен процесор и Android 7.0 Nougat. Цената му е 39,98 лв. в брой или 98 стотинки на месец. Най-скъп е GALAXY A8, който има метален корпус, защитен с 3D стъкло и с извити краища и 8-ядрен процесор. Цената му е 559,98 лв. с план SMART L+, а на изплащане месечната такса е 26,98 лв.", "date": "2018.05.18", "title": "\"Виваком\" пуска смартфони с намаление, има и за 98 ст."}
{"url": "https://www.24chasa.bg/novini/article/6869439", "text": "64-годишен пенсионер от Варна получи условна присъда за опит за блудство с две момичета от социални домове за деца, лишени от родителски грижи. Освен това застаряващият мераклия бе признат за виновен и, че е напивал девойките. Той ще трябва да плати и 3000 лв обезщетение по гражданския иск на по-малкото момиче. Гаврата с момичетата, които са били на 13 и на 15 години, е извършена в периода от 13-и до 21-и юни 2015-а година. Знае се, че по-голямото е проституирало, но в съда не бе доказано, че пенсионерът му е платил за ласките. Съдът прие за доказано, че по време на срещите на мъжа с двете девойки, той ги е напивал с ракия, бира, водка и червено вино. След като им се замаяли главите, следвали опити за целувки и опипвания, но до сексуален акт не се е стигнало. Въпреки това, законът е категоричен, че е престъпление опитът за блудство с малолетно и непълнолетно лице. Делото в Районен съд – Варна бе разгледано при закрити врата. Съдебният състав групира наложените за всяко от престъпленията наказания като определи пенсионерът да търпи най-тежкото от тях – 8 месеца лишаване от свобода, отложени с изпитателен срок от 3 години. Подсъдимият бе осъден още да заплати обезщетение на пострадалата малолетна за претърпените в резултат на всяко от деянията неимуществени вреди. В негова тежест са държавните такси по уважения граждански иск и направените по делото разноски.", "date": "2018.05.18", "title": "Осъдиха пенсионер, напивал и опитал да блудства с момичета на 13 и 15 години"}
{"url": "https://www.24chasa.bg/novini/article/6869452", "text": "Мнозинството германци вече не виждат в САЩ надежден партньор, показват резултати от оповестено днес проучване от германската обществена медия Цет Де Еф, предава ДПА. Според резултатите на Политбарометъра на Цет Де Еф 82 процента от германците казват, че не могат да разчитат на САЩ като международен партньор под управлението на президента Доналд Тръмп. Само 14 процента от анкетираните смятат Америка за надежден дипломатически партньор, предава БТА.  В сравнение 36 процента виждат в Русия силен съюзник, а 43 процента мислят така за Китай. Съответно 58 процента смятат Русия за ненадеждна, докато 43 процента считат за такъв Китай. След решението на Тръмп по-рано този месец да изтегли САЩ от международната сделка, предназначена да предотврати разработването от Иран на ядрени оръжия, 65 процента от анкетираните казват, че споразумението трябва да бъде запазено, докато 28 са скептични. Проучването е проведено сред 1200 случайно избрани респонденти между 15 и 17 май.", "date": "2018.05.18", "title": "Проучване: Мнозинството германци вече не виждат в САЩ надежден партньор"}
{"url": "https://www.24chasa.bg/novini/article/6869448", "text": "Министър-председателят Бойко Борисов проведе двустранни срещи с лидери на държавите от Западните Балкани след откриването на Виенския икономически форум в София. Премиерите на Сърбия, Република Македония, Черна гора, Албания и Косово – Ана Бърнабич, Зоран Заев, Душко Маркович, Еди Рама и Рамуш Харадинай, бяха единодушни, че вчерашната среща с лидерите на ЕС е дала силна подкрепа от страните членки за европейската перспектива на Западните Балкани. Лидерите благодариха за усилията на България и за личната ангажираност на министър-председателя Бойко Борисов за поставянето на дълго отлаганата тема „Западни Балкани“. По време на разговорите беше дадена положителна оценка на резултатите от Срещата, а Софийската декларация бе определена като добра основа и предпоставка за необратимостта на европейския път за страните. На срещата между премиерите Борисов и Бърнабич фокусът на разговора беше поставен върху значението и ефектите от осъществяването на проектите за свързаност на Балканите. Посочено бе, че новата инфраструктура, транспортните коридори и добрата дигиталната свързаност са от ключово значение не само за шестте страни от региона, но и за развитието на целия континент. Възможностите за реализирането на проектите беше обсъдено и с премиера на Косово Рамуш Харадинай. Министър-председателят Борисов акцентира върху това, че свързаността, добрата икономика и повишаването на стандарта на живот за хората в региона ще донесе и мир. „Спокойствието на Балканите е изключително важно за Европа и всички ние трябва да работим за разбирателството между отделните народи“, каза Борисов. Той посочи и че на Балканите няма малки и големи държави и най-важно е да се повиши БВП на целия регион. „По това се определя колко сме добри“, допълни българският премиер. „България е пример за нас и ние следваме това, което правите“, каза Рамуш Харадинай. По време на среща между Бойко Борисов и министър-председателя на Република Македония Зоран Заев беше посочено, че подписаният между страните ни договор за добросъседство през миналата година е стимулирал интереса и процеса на изграждане на доверие към региона.", "date": "2018.05.18", "title": "Борисов се видя с 5-ма премиери от Западните Балкани, те доволни от срещата вчера (Обзор)"}
{"url": "https://www.24chasa.bg/novini/article/6869467", "text": "Брюксел - Презрителното отношение на президента Тръмп спрямо Европа започва да подкопава трансатлантическия съюз, който от много десетилетия е главен стълб на американската политика по националната сигурност. Нарастващият разрив между Европа и Америка може да е най-съществената, но най-малко дискутирана последица от външната политика на Тръмп. Неговият разрушителен стил обикновено се разглежда като дестабилизиращ за по-далечните противници в Пхенян, Техеран и Китай. Но дипломатическите бомби избухват и в Брюксел, в сърцето на Европейския съюз, както и в Париж, Берлин и Лондон - и явно причиняват реална вреда. Много европейски лидери изоставиха учтивостта спрямо Тръмп. След година и половина непрестанни заяждания (от негова страна), те започнаха да отвръщат, наричайки Тръмп заплаха за интересите на сигурността на Европа и вече отиват към открито скъсване с Вашингтон по Иран и други ключови въпроси. Германската канцлерка Ангела Меркел каза този месец, че атаката на Тръмп срещу споразумението с Иран е създала \"истинска криза\" за глобалния ред. Френският финансов министър Брюно Льо Мер каза, че едностранното налагане от САЩ на санкции от позицията на \"икономически полицай на планетата\" е \"неприемливо\". Председателят на Европейския съвет Доналд Туск обобщи разочарованието и гнева на континента с горчив пост в Туитър: \"Гледайки последните решения на (Тръмп), някой дори може да си помисли: с приятели като тези кой се нуждае от врагове. Но честно, ЕС трябва да бъде благодарен. Благодарение на него ние се отървахме от всички илюзии.\" Военният съюз НАТО все още изглежда относително солиден. След като посети Тръмп в четвъртък, генералният секретар на алианса Йенс Столтенберг отбеляза в Туитър, че това е била една \"добра среща\" и изрази благодарност на президента за \"ръководната му роля по въпроса за отбранителните разходи\". Колко дълго обаче може да продължи това отбранително съдружие при наличието на явен разрив по основни дипломатически въпроси? Идната седмица европейците ще направят символична важна стъпка към разграничаване от САЩ, когато представители на Германия, Франция и Великобритания, заедно с Русия и Китай, се съберат на среща на съвместната комисия за надзор на ядреното споразумение с Иран. \"Това е болезнено за нас\", каза високопоставен член на дипломатическата служба на ЕС в интервю в сряда. Европейски служители казват, че не се чувстват удобно, като се оказват на страната на Русия, Китай и Иран срещу САЩ, но че оттеглянето на администрацията на Тръмп от споразумението не им е оставило алтернатива. Европейците смятат това споразумение за жизненоважно за тяхната национална сигурност, защото то поставя спирачка пред опасността от ядрен пробив от Иран или други страни от Близкия изток, а всички те са твърде близко (до Европа). Европейците положиха трескави усилия тази седмица да дадат уверения на Иран и да го убедят да не се отказва от споразумението отчасти защото не искат да се окаже застрашен предвиденият в него мониторинг. Според сегашния инспекционен протокол камерите записват 2 млн. дигитални снимки всеки ден на ключови ирански площадки, каза неназован служител. Той изчисли, че благодарение на споразумението времето, необходимо на Иран да създаде една бомба, се е увеличило от няколко седмици до една година. Европейците не искат да рискуват загубване на това време за предупреждение, ако споразумението бъде отхвърлено. \"САЩ така и не ни казаха какъв е (техният) план В\" посочи европейският дипломат. \"Какво ще правим, когато (иранците) изгонят инспекторите?\" Конфронтацията между САЩ и Европа ще се задълбочи, ако Вашингтон, както се очаква, наложи вторични санкции срещу европейски компании, развиващи бизнес с Иран. Ако се стигне дотам, Европа може да отвърне с \"блокиращи мерки\", които да наказват компаниите, съобразяващи се с американските санкции. Европейските компании не обичат да бъдат притискани в ъгъла. Френският петролен гигант \"Тотал\", който планира многомилиарден проект за природен газ в Иран, заяви, че ако не получи специално разрешение за проекта си от американското финансово министерство, ще трябва да се откаже от инвестиционното си намерение, което според \"Тотал\" има \"огромен потенциал\". Тръмп е толкова непопулярен в Европа, че да тръгнеш срещу него крие слаб политически риск. По такива въпроси, като търговията, климатичните промени, израелско-палестинския конфликт и глобалната икономическа политика традиционният за Европа центристки политически консенсус като цяло преобладава. Трансатлантическият разрив в културата и ценностите, които някога бяха непоклатимият фундамент на алианса, е шокиращ. Със своето самохвалство и простащина Тръмп изглежда почти като карикатура на грубата и арогантна Америка, който мнозина европейци не харесват. Анкета на изследователския център \"Пю\" миналата година констатира, че само 11 процента от германците, например, вярват, че Тръмп действа правилно. За сравнение при неговия предшественик Барак Обама този процент беше 86. Американците смятаха европейската подкрепа за нещо дадено толкова дълго време, че малцина анализатори са изследвали въпроса как би изглеждало едно разпадане на трансатлантическия алианс. Може би е време да се зададе въпроса \"Какво, ако...?\" Тръмп често казва, че \"Америка на първо място\", не означава \"Америка сама\". Но европейците също имат мнение по въпроса, и тази седмица то бе категорично отрицателно. /БТА/", "date": "2018.05.18", "title": "Най-важната (и най-малко дискутирана) последица от външната политика на Тръмп"}
{"url": "https://www.24chasa.bg/novini/article/6869461", "text": "Европейската комисия задейства днес механизъм за блокиране на действието на санкциите на САЩ срещу Иран на територията на Европейския съюз, предадоха световните агенции. ЕК съобщи, че е приела \"първи пакет от мерки за защита на компаниите от ЕС в Иран от санкциите на САЩ\", предава БТА. След като американският президент Доналд Тръмп обяви миналата седмица решението си да изтегли САЩ от споразумението за иранската ядрена програма, ЕС обеща да се придържа към сделката, която има за цел да не позволи на Иран да разработва ядрени оръжия в замяна на отмяна на санкциите, засегнали неговата икономика, припомня ДПА. \"Докато иранците спазват своите ангажименти, ЕС, разбира се, ще се придържа към споразумението, на което беше архитект\", каза председателят на ЕК Жан-Клод Юнкер и предупреди, че решението на САЩ отново да наложат санкции \"няма да остане без последици\". Първата стъпка е одобряване на \"блокиращ регламент\", който \"забранява на компаниите от ЕС да изпълняват екстериториални санкции на САЩ, разрешава на компаниите да си възстановяват по съдебен ред загубите от действията на трети лица, изпълняващи тези санкции, и анулира действието на каквито и да е чуждестранни съдебни решения за изпълнение на санкциите на САЩ на територията на ЕС\", заяви Европейската комисия, цитирана от ТАСС. Според ЕК целта е мярката да влезе в сила, преди да започне действието на първия пакет санкции на САЩ на 6 август. Еврокомисията също така цели да позволи на Европейската инвестиционна банка да финансира дейности в Иран.", "date": "2018.05.18", "title": "ЕК задейства механизъм за блокиране на санкциите на САЩ срещу Иран на територията на ЕС"}
{"url": "https://www.24chasa.bg/novini/article/6869473", "text": "Срещата между премиерите на Македония и Гърция Зоран Заев и Алексис Ципрас вчера в София, на която разговаряха за решаването на македонско-гръцкия спор за името, е доминираща тема в гръцките медии, съобщава агенция МИА, цитирана от БТА.  Подписването на международен договор с ООН и Европейския съюз като гаранти и определяне на срок за внасяне на поправки в македонската конституция е сценарият за решение на спора за името, който се споменава от някои гръцки медии, сред които телевизиите Антена и Стар. Телевизия Стар съобщи снощи в новините, че предложението \"Горна Македония\" си остава като опция, отново се споменава и името \"Нова Македония\". Телевизия Антена отбеляза, че не е изключено ЕС да се включи като гарант, че ще бъдат спазени сроковете, посочени в договора, и Скопие ще изпълни всички условия за всеобща употреба на договореното име. След като самият гръцки премиер каза, че с македонския си колега са останали будни цяла нощ, гръцките телевизии съобщиха, че те са разговаряли от полунощ до 3.30 сутринта в хотела, в който са били настанени, веднага след работната вечеря на европейските социалисти в сряда вечерта. Гръцките медии цитират и изявленията на двамата премиери. \"Чухме два различни варианта и това изненада всички\", коментира репортер от държавната телевизия ЕРТ, който посочи, че според Заев има приемлив вариант за решение, докато Ципрас е казал, че има напредък, но е рано да се говори за споразумение. \"Два различни правителствени източника ни съобщиха, първо, че ако има следваща среща, тя ще е среща за постигане на споразумение и ще се проведе в Преспа, и второ, че разговорите в Скопие са насочени към това как Зоран Заев би могъл да си осигури мнозинство\", съобщи телевизия Скай, като обясни, че следващата стъпка е външните министри на двете страни да подготвят поредния кръг от преговорите. Темата за срещата Заев-Ципрас в София днес бе и на първите страници на вестниците, които отбелязват, че двете страни са по-близо до споразумение за името.", "date": "2018.05.18", "title": "Срещата Заев-Ципрас е доминираща тема в \nгръцките медии"}
{"url": "https://www.24chasa.bg/novini/article/6869481", "text": "\"У нас все още има вечни длъжници и няма механизъм, чрез който физическите лица, изпаднали в затруднение, да започнат живота си на чисто, да занулят или разсрочат семейните си задължения, а не да им се начисляват наказателни лихви години наред и дългът им да набъбва в двоен или троен размер, без шанс да бъде изплатен някога. Прилагането на процедурите, разбира се, трябва да е свързано и с определени рестрикции – например 10 години да не можеш да теглиш нов кредит или да бъдеш управител на фирма.\" Това коментира във Варна евродепутатът Емил Радев. Той увери, че тенденцията в Европа е да се създаде регламент, вместо да се ликвидират, да разпродават имуществото си и да закриват работни места, малките и средни предприятия да получат шанс за оздравяване и разсрочване на дълговете си, така че да запазят служителите си и доходите им. \"В условията на развиващ се единен пазар, използващ достиженията на информационните технологии, дейността на компаниите все повече придобива международно измерение чрез веригата от клиенти, вида на бизнеса, инвеститорите или капиталовата база. На практика различията в националните процедури по несъстоятелност могат да направят защитата на интересите на компаниите скъпоструваща и продължителна, затруднявайки функционирането на общия пазар\", категоричен бе евродепутатът и подчерта необходимостта от хармонизиране на правилата в сферата на несъстоятелността. По неговите думи чрез директивата, правилата за която се разразботват в момента, ще бъде направена голяма крачка напред, като се разшири приложното й поле и се включат предприемачите – физически лица. Това означава, че свободните професии, земеделските производители, адвокати, нотариуси, частни съдебни изпълнители и др. ще могат да се възползват от процедурите по несъстоятелност и да обявяват фалит. \"Следващата стъпка е да се въведе и потребителската несъстоятелност в пълния й вид. Така чрез европейските механизми ще се постигне и промяната в България\", обясни евродепутатът. Той припомни, че страната ни е единствената в ЕС, в която няма регламент за частния фалит. Във видео обръщение към участниците в международната конференция Вера Юрова, европейски комисар по правосъдието, защита на потребителите и равенство между половете, посочи, че чрез уеднаквяване на производствата по несъстоятелност ЕС трябва да гарантира втори шанс в условията на общия пазар, който има нужда от иновации и предприемачество. Според Юрова балансираният и гъвкав подход ще направи ЕС и по-привлекателно място за чуждестранни инвестиции.", "date": "2018.05.18", "title": "Евродепутатът Емил Радев: У нас все още има вечни длъжници"}
{"url": "https://www.24chasa.bg/novini/article/6869484", "text": "В Атина засега не реагират на появилите се информации, че предложението на македонската страна на преговорите за ново име на Македония е \"Република Илинденска Македония\", съобщава скопският вестник \"Република\". Според дипломатически източници, цитирани от гръцкия Вестник на редакторите, това предложение задоволявало и условията на Атина. Това обаче не означава, че такова ще е окончателното предложение, тъй като предстоят политически консултации в двете страни. Гръцки дипломатически кръгове подчертават, че първо трябва да се разгледа предложението, което може да крие капани за Гърция, предава БТА. \"Причината е, че Илинденското въстание в началото на 20 век имаше за крайна цел да се създаде автономна Македония, която ще включва и гръцки земи\", пишат гръцки медии. Така че приемането на това име можело да представлява риск за Гърция в бъдеще, пишат гръцките медии.", "date": "2018.05.18", "title": "Гърция ще проучва има ли капани в предложението \"Република Илинденска Македония\""}
{"url": "https://www.24chasa.bg/novini/article/6869465", "text": "12 мастербокса с цигари без бандерол е открила полицията в турски камион с ремарке на магистрала \"Тракия\" край Пазарджик в четвъртък, съобщиха от областната полицейска дирекция. Камионът е бил на паркинг, когато там се е провеждала планирана операция за противодействие на търговията с акцизни стоки. Неспокойното суетене на 62-годишният шофьор, турски гражданин, около ремаркето привлякло вниманието на оперативния екип, провеждащ операцията. При претърсване на кабината на влекача и ремаркето, въпреки че са били добре прикрити, са намерени 6000 кутии цигари. Разследващи допускат, че на паркинга шофьорът е чакал получателите на стоката, но полицейската операция е предотвратила предаването. Водачът на камиона е задържан.", "date": "2018.05.18", "title": "Задържаха голямо количество цигари без бандерол на \"Тракия\" край Пазарджик"}
{"url": "https://www.24chasa.bg/novini/article/6869501", "text": "Военният министър на Македония Радмила Шекеринска, която присъства на съвместното учение на специалните сили на България и Р. Македония, отказа да коментира вариант за името на родината си Илинденска Македония. \"Бяхме много внимателни в преговорния процес, важно е да сме внимателни и на финала. Докато преговарящите и премиерите не стигнат до решение, се въздържаме от изявления. Всичко, което ще кажем, може да попречи на процеса. Смятаме, че срещата между двамата премиери дава шанс за надежда\", обясни Шекеринска. Каза, че Македония е заслужила своето място в НАТО и очаква покана за членство на Срещата на върха през юли в Брюксел. \"У нас има пълен консенсус за членство. Т. г. над 4000 наши военни участваха в мисии на НАТО. Показахме, че Македония е партньор, на който може да се разчита и на който НАТО може да се подпре. М. г. много граждани на България и Македония бяха изненадани от бързината на подписване на договора. Някои смятаха, че този договор ще остане само на хартия, но показахме, че думите стават дела. Македония наистина иска да има добри отношения със съседите. Отворените въпроси, които имаме от години, ги приемаме като наш минус. Искаме и с Гърция да се разберем, както с България\", допълни Шекеринска. На срещата ЕС-Западни Балкани в София Македония не получи конкретна дата за начало на преговори с ЕС. \"Даваме си сметка, че процесът не зависи само от нас, а и от състоянието на ЕС. Не очакваме днес, тази или следващата година да станем член на ЕС, но с право очакваме започване на преговорите. Само за 1 г. Македония се промени от държава, в която насилието влияе върху политиката, в държава пример на Балканите\", категорична е министърката. Каркачанов пък похвали правителството на Зоран Заев, което за по-малко от 1 г. свършило 10 пъти повече, отколкото правителството на Груевски за 10 г. по отношение на евроинтеграцията. \"България подкрепя интеграцията на всички страни от Западните Балкани в НАТО и ЕС. На всички форуми в Брюксел обаче подчертавам, че най-готова за членство в НАТО е Македония. България подкрепя тази политика, защото е от полза за всички. Когато всички сме в един политически или военен съюз, много малка е възможността трети фактори, било на религиозна, геополитическа или др. основа да се бъркат и да създават проблеми тук\", каза Каракачанов. Коментира и възможността за закупуване на израелски изтребители, като обясни, че още през 2016 г. израелците са изявили желание да участват в конкурса. Предлагали са Ф-16 втора ръка, но министърът не е намерил документ, който да покаже защо не са били допуснати до конкурса. \"Мога само да гадая, но сега ще бъдат допуснати до участие. Ако предложат изгодни условия, може да продължим с разговорите. Ще разширим кръга - ща поканим Рафал, ще поискаме оферта за нов Юрофейтер, за да има конкуренция. Защо трябва да избираме от португалските Ф-18, които са по-стари от нашите МИГ-ове, стари Юрофайтер и нови Грипен\", допълни той.", "date": "2018.05.18", "title": "Министър Радмила Шекеринска: Чакаме покана за НАТО през юли в Брюксел"}
{"url": "https://www.24chasa.bg/novini/article/6869499", "text": "Германският канцлер Ангела Меркел ще се срещне с китайския премиер Ли Къцян и с президента Си Цзинпин в Пекин идната седмица, за да обсъдят търговията, световната сигурност и правата на човека, предаде ДПА, цитирана от БТА.  Посещението е насрочено за 24 и 25 май, уточни китайското министерство на външните работи днес. Меркел ще бъде придружена от бизнес делегация, като се очаква търговията между Китай и Германия да бъде водеща тема в разговорите. Двустранната търговия е достигнала 190 милиарда евро (224 милиарда долара) миналата година. Лидерите също така се очаква да засегнат по-деликатни теми като отвореността на китайския пазар и принудителния трансфер на технологии, както и спазването на правата на човека. Напрежението около Северна Корея и Иран също ще влезе в дневния ред. През втория ден от визитата си Меркел ще посети технологичен център в южния китайски град Шънчжън, както и завод на Сименс (Siemens).", "date": "2018.05.18", "title": "Меркел ще се срещне с китайския президент \nи премиер в Пекин идната седмица"}
{"url": "https://www.24chasa.bg/novini/article/6869496", "text": "Изграждане на АЕЦ „Белене“ съвместно със стратегически инвеститор на пазарен принцип без държавна гаранция, предлага министърът на енергетиката Теменужка Петкова в доклад до парламента. Структурирането на проекта и предприемането на действия по процедурата за избор на инвеститор да станат до 30 октомври 2018 г. Държавата, чрез НЕК, да запази дял в размер на досегашните активи на проекта. Народното събрание да отмени мораториума, както и да възложи на министъра на енергетиката да започне преговори с потенциални инвеститори и с производители на оборудването, предлага още документът. Докладът е изготвен от работна група, в която са експерти от БЕХ, НЕК, ЕСО и др.. В него се прави преглед на историята на проекта и се анализират различни варианти за развитието на проект. Започва се от вариант нищоправене. Единственото предимство, посочено за този вариант е, че няма да се харчат повече пари, без тези за съхраняване на оборудването. Загубата е 2,268 млрд. лв. активи на „Белене“, които трябва да бъдат отписани от баланса на НЕК. Това ще доведе до декапитализация на компанията оттам и заплахата някои от кредиторите да я обяви в несъстоятелност. Ако големите тецове, които произвеждат 41% от електроенергията, не получат дългосрочна или безсрочна дерогация , или ако не се изградят други базови мощности, има риск след около 10 години България да не разполага с друга базова мощност освен „Козлодуй“ , която пък може да работи до 2047 г., се посочва в доклада. При този вариант се лансира възможността за внос на ток, но въпросът е от къде и на каква цена. Финансовата обосновка на този вариант посочва 6 млн. лв. разходи на година за поддържане за съхраняване на оборудването. Невъзможност НЕК да възстанови 1,176 млрд. лв. заем от бюджета до 2023 г. за оборудването. Предсрочна изискуемост на 2 млрд. лв. от облигационерите на БЕХ, риск от блокиране на дейността на енергийните предприятия в холдинга и риск за енергийната сигурност на страната. Вариант с продажба на трета страна. Това може да стане само със съгласието на „Атомстройекспорт“. При този вариант могат да се възстановят само част от разходите и частично погасяване на дълга към държавния бюджет. Положителното е, че няма да се плащат по 6 млн. лв. на година за съхраняването на оборудването. Ще трябва обаче да се отпише стойността на имоти, машини и съоръжения, извън оборудването, капитализирани до прекратяване на проекта. А това е загуба от 1,3 млрд. лв. Пак има риск от предсрочна изискуемост на 2 млрд. лв. от облигационерите на БЕХ. И се стига до варианта за реализация на проекта, като единствен начин НЕК и държавата да си върнат парите. Той има подварианти. Първият е изграждането му изцяло от БЕХ или НЕК. Като предимства е посочена бъдещата необходимост от подобна мощност у нас и в региона. Ще се възстановят вложените до момента 2,268 млрд. лв. Ще се осигурят заетост и доходи, ще се осигури конкурентоспособност на икономиката и икономическото развитие на регионите. Недостатъците са, че трябва да се осигури финансирането на целия проект, което по оценки е още 10,012 млрд. евро. Заради емитирането на облигации от БЕХ за 1,050 млрд. евро, възможностите на холдинга за привличане на външно финансиране са изчерпани, са посочва в документа. Според експертите на Петков този вариант ще изисква задължително изкупуване на електроенергията на определена цена. Вторият е с привличане на стратегически инвеститор, като НЕК участва с досегашните активи. Според доклада само този вариант ще върне похарчените досега пари. Предимствата е, че ще се осигури нова базова мощност, при отпадането на въглищните централи. Освен това този проект изпреварвал с 8-10 г. подобни проекти в региона, тъй като има платеното оборудване и лицензираната площадка. Участието на НЕК ще осигури блокираща квота и е гаранция за защита на интересите на държавата, още повече, че ядреният риск остава за нея. Докладът лансира вариантите, разработени от БАН, при които проектът е жизнеспособен – под 10 млрд. евро инвестиция, под 4,5% лихва, съотношение собствен/привлечен капитал 30 на 70%. Освен това проектът е нотифициран от ЕК. Недостатък е, че инвеститорът може да поиска държавни гаранции и дългосрочен договор за изкупуване на тока. Както и да поиска актуална оценка на площадката.Ядреният риск остава за държавата. Разгледан е и вариантът проектът да се изгради по модела на унгарската АЕЦ „Пакш 2“. При него проектът се вади от НЕК в отделно дружество и изграждането му с държавно гарантиран заем на база на междуправителствено споразумение. Тук трябва нотификация от ЕК за държавна помощ. В Унгария това е станало с междуправителствено споразумение с Русия, одобрено от ЕК. Заемът е от над 10 млрд. евро при лихви от 3,95 до 4,95% и срок на изплащане 21 г., които текат след въвеждането на централата в експлоатация. Сред предимствата е фактът, че централата остава собственост на държавата, както и че заемът ще бъде изплащан от търговската й дейност. Не се предвиждат други гаранции, като изкупуване на ток например, както и че проектът няма да се отрази на паричните потоци в БЕХ. Сред недостатъците са, че този вариант ще увеличи държавния дълг. Вариант със 100% продажба на частен инвеститор. Това може да стане с продажба на акциите на НЕК в новоучредено дружество. Изцяло частна АЕЦ е безпрецедентно и сложно за реализация, сочи документът. Това освен че оставя ядрения риск за държавата, зависи и от конструктора – „Атомстройекспорт“. Последният вариант е изграждане на нова ядрена мощност в „Козлодуй“. Това е технически възможно. Но лицензирането на нова площадка ще отнеме между 4 и 7 г. Съхраняване на оборудването, което може да продължи и 10 г., е нежелателно от гледна точка на техническото му състояние. НЕК ще продължи да прави разходи за съхраняването му. Ще трябва да се отпишат 1,3 млрд. лв. разходи, направени за площадката „Белене“. 5 млрд. евро ще са нужни на „Козлодуй“ за изграждането на 7-ми блок.", "date": "2018.05.18", "title": "Доклад до парламента: „Белене“ - с частен инвеститор и с участие на държавата"}
{"url": "https://www.24chasa.bg/novini/article/6869416", "text": "Алианц България има над 1,2 млн. клиенти в България, като голяма част от тях са по линията на пенсионните продукти. Това е близо 17% от работещото население на страната, съобщи Александър Проценко, председател на Изпълнителния комитет на Алианц България Холдинг. „България предизвиква все по-силен интерес за развитието на финансови услуги. Заедно с ръста на БВП, се наблюдава и увеличение на доходите на населението, което повишава търсенето на имоти, както и склонността на хората да инвестират в допълнително пенсионно осигуряване и застраховки“, обясни Проценко. По думите му именно у нас германският застраховател има най-развита финансова структура. От компанията подчертаха още, че само в България и Словакия от страните от ЦИЕ има такова сериозно присъствие и толкова добри и бързо покачващи се резултати, като направиха уточнението, че бизнесът им у нас е стартиран от нулата. По данни на Комисията за финансов надзор (КФН) към края на февруари 2018 г. брутният премиен приход на Алианц от животозастраховане е общо 16,7 млн. лв., а от общото застраховане - 24,5 млн. лв. Според Проценко компанията е на първо място на пазара на застраховки „Живот“, като за миналата година реализираният премиен приход е бил над 100 млн. лв. Амбициите на новото ръководство на холдинга са да затвърдят позициите си като пазарен лидер в застраховането, банковата дейност и пенсионното осигуряване. В компанията ще бъдат направени сериозни структурни промени, а инвестициите в следващите години ще бъдат насочени към дигитализацията и опростяване на услугите. Предстоят обучения на служителите, чрез които да се адаптират към новата дигитална реалност в бизнеса с финансови услуги. От компанията планират да пуснат нови продукти и услуги, с които да „изравнят резултата“ с технологичните си конкуренти. \"През тази година Allianz ще отбележи 128 години от основаването си. Освен в застраховането, където групата управлява активи за 600 млрд. долара, имаме позиции в управлението на активи като акционери в PIMCO с над 1,4 трилиона долара активи под управление“, добави Проценко. Той подчерта, че регионът на Източна Европа е претърпял сериозни промени през последните няколко години. „Страните работят много по-тясно помежду си, използват общи системи. Резултатите на групата са много показателни. Централна и Източна Европа набират все повече скорост и може да се каже, че този регион почти се изравнява с големите пазари като Германия и Франция“, посочи той. Нетната печалба от 1,939 млрд. евро е над очакванията за 1,787 млрд. евро на анализатори, анкетирани от Ройтерс, и над сумата от 1,816 млрд. евро, отчетена за същия период на миналата година. Снощи Ивана Янкова стана победител в конкурса на Алианц Банк България за идеен проект за визия на банков офис. Наградата бе връчена от изпълнителния директор на Алианц България холдинг Димитър Желев. \"Благодаря, че създадохте пространство където младия дух да се срещне с клиентите, които са на различна възраст.\", заяви Желев. Той допълни, че трябва да се мисли за наименование на модерния офис и предложи, че може да се казва \"офис мечта\". Победителят в конкурса учи магистратура в Художествената академия и разказа, че това е първият банков офис, който проектира, но бързо е получила вдъхновение. Втората награда получи екипът на Никола Македонски и Таня Бакалова. Те получиха приза от Александър Проценко, председател на Изпълнителния комитет на \"Алианц България Холдинг\". Той заяви, че основното в проекта е било да покажат на младите, че техните идеи се ценят и да им дадат и добави, че чака да посети първият офис, който ще бъде реализиран модерният проект. \"Благодаря на студентите, които със сърцатата си работа ни помогнаха да извървим пътя\", заяви Георги Заманов, главен изпълнителен директор на \"Алианц Банк България\". Той връчи на Георги Стоянов награда за трето място в конкурса. В първия етап на конкурса са били представени 12 проекта, изготвени от екипи и индивидуално участие. \"Алианц\" е направила информанна кампания в 3 университета. Те са представили идеята си на Университа по строителство, архитектура и геодезия, Нов български университет и Художествената академия. Проджект мениджърът на \"Алианц Банк България\" Велислава Тенева разказа, че е била много впечатлена от топлото посрещане на идеята и много щастлива от интереса. Във вторият етап на конкурса са селективно 6 проекта, а на финала са топ 3 на изготвените разработки. Тя добави, че се надява до края на година да има офиси с новата визия.", "date": "2018.05.18", "title": "Алианц България има 1,2 млн. клиенти в България"}
{"url": "https://www.24chasa.bg/novini/article/6869503", "text": "Жител на Пещера е заловен, докато пренасял голямо количество от забранените у нас лекарства \" Субутекс\" и \" Сереста\", които са аналози на хероин, съобщиха от полицията. 48-годишният Михаил К. е задържан в ромския квартал на родопския град. При обиск у него са били намерени блистери с 970 таблетки от опасните лекарства. Те са разрешени и се продават със специални рецепти във Франция, т.к са синтетичен аналог на хероин. Според разследващи арестуваният мъж е дилър на наркотици, който е продавал стоката си не само в Пещера, но и в региона. От полицията допълниха, че подобно голямо количество от въпросните лекарства до момента у нас не е било задържано.", "date": "2018.05.18", "title": "Хванаха мъж от Пещера с голямо количество забранени у нас лекарства, аналози на хероин"}
{"url": "https://www.24chasa.bg/novini/article/6869527", "text": "На 18.05.2018 г. около 2 часа е възникнал пожар в 2 леки автомобила „Опел Вектра” с монтанска регистрация, собственост на 41-годишната зам. кметица на града и 20-годишната й дъщеря. Автомобилите са били паркирани пред дома на семейството в гр. Бойчиновци. Около 02,00 ч. съседи съобщили на собственичката и съпруга й, че горят леките им автомобили. Жената подала сигнал на тел. 112, а съпругът й с помощта на съседите се опитали да изгасят пожара. Местопроизшествието е посетено от дежурна оперативна група на РУ Монтана и екип на РДПБЗН Монтана. При пожара почти напълно е изгорял опелът, собственост на съпругата, паркиран пред входната врата на имота им. Вторият автомобил, собственост на дъщерята на семейството, е с изгоряла пластмасова решетка под предния панорамен прозорец, обгорели ляв преден калник, ляв подкалник, пластмасов праг под предната лява врата и други щети. Във вътрешната част на автомобила няма следи от пожар. От неизгорялата част на решетката е иззета пръчка с намотан в единия й край парцал. Бързата намеса на съпруга и съседи предотвратили нанасянето на по-големи щети по втория автомобил. По случая е образувано досъдебно производство в РУ Монтана.", "date": "2018.05.18", "title": "Подпалиха две коли в Бойчиновци на зам.-кметицата"}
{"url": "https://www.24chasa.bg/novini/article/6869536", "text": "Американският президент Доналд Тръмп отвърна на критиките на председателя на Европейския съвет Доналд Туск, че е ненадежден партньор, като каза пред репортери, че Европейският съюз се е държал \"ужасно\" със САЩ в търговията, предаде Асошиейтед прес. По време на среща с генералния секретар на НАТО в Белия дом Тръмп отговори на въпрос на репортер по повод думите на председателя на Европейския съвет Доналд Туск, че предвид неотдавнашните действия на президента на САЩ, \"при такива приятели, кой има нужда от врагове\". Тръмп отново повтори отдавнашните си оплаквания от дефицита на САЩ в търговията с Европа и търговските бариери пред продукцията на американското селско стопанство и автомобилостроене, предава БТА.  \"Загубихме 151 милиарда долара, търгувайки с ЕС. Затова могат да ме наричат с всякакви думи, ако бях на тяхно място, аз също щях да го правя, защото това няма да продължава повече\", каза Тръмп, седнал до Йенс Столтенберг в Овалния кабинет на Белия дом. Тръмп добави, че много добре познава и Туск, и председателя на Европейската комисия Жан-Клод Юнкер, обръщайки се към репортерите: \"Кажете \"много поздрави\" на Жан-Клод\". Очакваше се Тръмп и Столтенберг да дадат обща пресконференция след срещата си, но вместо това двамата лидери отговориха на въпроси, отправени от журналистите, докато позираха пред камерите в Белия дом, отбелязва агенцията.", "date": "2018.05.18", "title": "Тръмп: Загубихме 151 млрд. долара, търгувайки с ЕС, това няма да продължава"}
{"url": "https://www.24chasa.bg/novini/article/6869177", "text": "Президентът на САЩ Доналд Тръмп се обяви против строежа на газопровода Северен поток ІІ от Русия до Германия през Балтийско море. Той буквално е заплашил германската канцлерка Ангела Меркел, че ако не се откаже от строежа, САЩ започват търговска война с ЕС. „Изнудване“ – така в германските медии тази сутрин нарекоха искането на Доналд Тръмп за прекратяване на строежа на газопровода. Доналд Тръмп е заплашил, че това е най-важното условие, ако ЕС иска да избегне търговска война. Вашингтон възнамерява да наложи мита върху вноса на стомана и алуминий от Европа от 1 юни. Лидерите от ЕС се опитват да сключат сделка със САЩ, с която да избегнат налагането на мита, а в замяна да отговорят на някои искания на САЩ. Освен отварянето на европейския пазар за американски стоки, спирането на газопровода също се оказва едно от изискванията. Днес Ангела Меркел ще се срещне в Сочи с руския президент Владимир Путин. Очаква се двамата да обсъдят ситуацията в Украйна и Иран, но темата за газопровода може да измести останалите.", "date": "2018.05.18", "title": "Тръмп заплаши Меркел: Ако строите „Северен поток“ – търговска война!"}
{"url": "https://www.24chasa.bg/novini/article/6869169", "text": "Антисистемното \"Движение 5 звезди\" обяви днес, че е сключило окончателно споразумение с крайнодясната партия \"Лига\" за сформиране на управляваща коалиция в Италия, предаде Ройтерс. Програмата на двете популистки партии призовава за незабавно отменяне на санкциите срещу Русия и преразглеждане на икономическото управление на Европейския съюз, включително на редица договори като т. нар. фискален компакт. Тя обаче не предвижда излизане на Италия от еврозоната, нито референдум по въпроса. Програмата включва въвеждането в страната на универсален базисен доход от 780 евро месечно на човек, предаде БТА. Италия е третата икономика в еврозоната. Тя обаче е в криза от години, като държавният дълг възлиза на около 132 процента от БВП - най-високия в еврозоната след този на Гърция, отбелязва Ройтерс. Окончателното коалиционно споразумение ще бъде подложено на одобрение от членовете на Движението днес, съобщи лидерът на движението Луиджи Ди Майо, цитиран от ДПА. Очаква се партия \"Лига\" също да се консултира със своята членска маса за коалиционното споразумение. Тя ще организира неофициални секции за гласуване на обществени места през уикенда. Двете популистки партии сключиха коалиционно споразумение близо два месеца и половина след парламентарните избори в Италия на 4 март, които не излъчиха категоричен победител. Ако преговорите между тях се бяха провалили, това на практика щеше да означава свикване на нови избори.", "date": "2018.05.18", "title": "Двете популистки партии в Италия сключиха окончателно споразумение за коалиция"}
{"url": "https://www.24chasa.bg/novini/article/6869173", "text": "Кувейт настоя Съветът за сигурност на ООН да осъди \"по най-силния възможен начин\" използването на сила от Израел срещу цивилни палестинци, особено в ивицата Газа, където над 110 палестинци бяха убити от израелската армия по време на организираните от Хамас протести, предаде Асошиейтед прес. В проекторезолюцията, с която разполага агенцията, се призовава още Съветът да вземе мерки \"за гарантиране на сигурността и за защитата на цивилното палестинско население\", включително чрез разполагането там на \"международна защитна мисия\", предава БТА. Проектът, разпространен от Кувейт - арабска страна членка на Съвета за сигурност, настоява Израел \"незабавно да прекрати военните репресии, колективното наказание (на палестинците) и незаконното използване на сила срещу цивилни, включително в ивицата Газа\". САЩ, които защитиха действията на Израел в Газа, най-вероятно ще наложат вето върху резолюцията, ако тя бъде подложена на гласуване, отбелязва АП.", "date": "2018.05.18", "title": "Кувейт настоява ООН да осъди най-остро  Израел за действията срещу цивилни в Газа"}
{"url": "https://www.24chasa.bg/novini/article/6869190", "text": "Председателят на БСП Корнелия Нинова си позволи да излъже българските граждани. Това каза на брифинг в парламента Галя Василева от ГЕРБ по повод интервю на Нинова в национална медия тази сутрин. Днес БСП внесе в КЕВР национална гражданска подписка с  . По думите на Василева в ефир Нинова е заявила, че подписите са събирани само в райони, в които оперира ЧЕЗ. В доказателство на противното от ГЕРБ показаха снимки, на които се вижда, че представители на БСП събират подписи в градовете Велико Търново, Русе, Габрово, Хасково, Стара Загора, Пловдив, Брацигово, Пещера, в които работят дружествата Енерго-Про и EVN, предава БТА. Председателят на Подкомисията за наблюдение на дейността на КЕВР Валентин Николов от ГЕРБ посочи, че следващата седмица комисията ще обсъжда какви да са критериите, по които да бъде осъществена промяната в Закона за енергетиката във връзка с възможността КЕВР да се произнася по казуси като сделката с ЧЕЗ. Николов уточни, че към момента такива критерии не са разписани. Ще търсим смислени решения, които да удовлетворяват обществото и енергетиката, защото всяко едно действие може да породи абсолютно негативно противодействие от гледна точка на арбитражите и да ощетим потребителите, вместо да им помогнем, коментира Николов. За съжаление пак се стига до пиар акции и неща, които не създават продукт и добавена стойност, каза още той по отношение на действията на БСП.", "date": "2018.05.18", "title": "ГЕРБ: Подписката на Нинова за ЧЕЗ е събирана в райони извън обхвата на дружеството"}
{"url": "https://www.24chasa.bg/novini/article/6869196", "text": "Контрабандни златни накити, цигари и тютюн за пушене от Турция са задържани на граничния пункт с Гърция Маказа в опит да бъдат внесени у нас, съобщиха от Агенция \"Митници\". Разкриването на нелегалния внос през вътрешна за ЕС граница е станало от мобилна митническа група. Лек автомобил от Турция за България през Гърция с петима пътника е бил отклонен за щателна проверка след като пасажерите обявили, че нямат нищо за деклариране. При инспекцията обаче в дамската чанта на една от пътничките са били открити увити в чорап 330,60 гр. 14 и 22-каратови златни накити. Според експертиза на вещо лице те са на стойност 21 582 лева. При продължилата инспекция в сака на същата пътничка са били намерени и 1,160 кг. тютюн за пушене. Бижутата и акцизната стока са били задържани, а по случая ще бъде образувано административнонаказателно производство. При друг случай също в лек автомобил от Турция през Гърция за страната ни са били открити 165 кутии цигари с надпис \"Duty free\" и без акцизен бандерол от страна членка на ЕС. Тютюневите изделия са задържани, а по случая е заведено досъдебно производство.", "date": "2018.05.18", "title": "Задържаха контрабандни злато и тютюневи изделия от Турция на ГКПП \"Маказа\""}
{"url": "https://www.24chasa.bg/novini/article/6869206", "text": "Министърът на труда и социалната политика Бисер Петков съобщи по време на парламентарния контрол днес, че е в ход подготовката на заповедта, в която се определят размерите на целевата помощ по отделните видове помощни средства и медицински изделия и до дни заповедта ще бъде подписана. Тя се съгласува с министрите на финансите и на икономиката. В нея са предвидени целевите помощи за трите нови медицински изделия, включени в списъка , за които хората с увреждания ползват целева помощ от държавата - вертикализатори за деца с увреждания, детски рингови инвалидни колички и детски инвалидни колички, както и промени в помощта по част от другите позиции. Министърът припомни, че правителството прие промени в правилника за прилагане на Закона за интеграцията на хората с увреждания, като е подобрен механизмът по предоставяне на целеви помощи за помощните средства, приспособления, съоръжения и медицински изделия, което ще отговори на нуждите на хората с увреждания, свързани с по-бързото им набавяне. Значително ще бъде съкратен броят на посещенията в дирекциите \"Социално подпомагане\". Промените ще влязат в сила от 1 юли.", "date": "2018.05.18", "title": "До дни стават ясни промените за медицински изделия за хората с увреждания"}
{"url": "https://www.24chasa.bg/novini/article/6869194", "text": "Турският външен министър Мевлют Чавушоглу заяви днес, че е необходимо да бъде прекратена тенденцията за преместване на посолствата на други страни от Тел Авив в Йерусалим, предаде ТАСС. Чавушоглу говори в началото на извънредната среща на Организацията за ислямско сътрудничество (ОИС) в подкрепа на палестинците, организирана в Истанбул, предава БТА.  Историческият статут на Йерусалим няма да бъде променен, никога няма да приемем това и няма да го допуснем. Ние също така трябва да предотвратим възможността други страни да последват примера на САЩ (относно преместването на посолства от Тел Авив в Йерусалим), посочи Чавушоглу. Той изтъкна, че във \"финалната декларация след края на заседанието на ОИС ще бъде посочено, че е недопустимо да бъде променен статутът на свещения град Йерусалим\". Днес в Истанбул се състои извънредна среща на ОИС, свикана по инициатива на турския президент Реджеп Тайип Ердоган.", "date": "2018.05.18", "title": "Чавушоглу: Трябва да спре местенето на посолствата от Тел Авив в Йерусалим"}
{"url": "https://www.24chasa.bg/novini/article/6869232", "text": "21 общини в страната ще могат да подобрят качеството на атмосферния въздух благодарение на 111 млн. лв., които Оепративна програма „Околна среда“ им отпуска. Проектът „Мерки за подобряване на атмосферния въздух“ от приоритетна ос 5 се отваря до началото налятото, съобщи министърът на околната среда и водите Нено Димов. Решение за това е взел в петък комитетът за наблюдение на оперативната програма. Бенефициенти на програмата ще са общините. Засега само 7 от тях отговарят на критериите за допустимост. Това са София-град, Монтана, Видин, Смолян, Димитравград, Бургас и Благоевград, тъй като само те имат действащи планове за подобряване на атмосферния въздух. „С парите общините могат да присъединяват нови абонати на местните топлофикации или газоразпределителни дружества, както и да подменят най-замърсяващите печки и инсталации за отопление“, каза Валерия Калчева от управляващия орган на оперативната програма. Гражданите няма да плащат нищо за това, средствата ще са изцяло за сметка на оперативната програма.", "date": "2018.05.18", "title": "Тръгват европейските пари за смяна на печките"}
{"url": "https://www.24chasa.bg/novini/article/6869223", "text": "Франция обяви днес, че замразява авоарите на трима души и девет компании, повечето базирани в Сирия и Ливан, за които се подозира, че са замесени в разработването на химически оръжия в Сирия, предаде Ройтерс, цитирана от БТА.  Министърът на финансите Брюно Льо Мер и външният министър Жан-Ив Льо Дриан съобщиха в общо изявление, че мярката е насочена срещу мрежа, заподозряна в подпомагане на сирийския Център за научни изследвания и разработки - \"главната сирийска лаборатория, отговаряща за разработването и неконвенционалното производство на химически оръжия и балистични носители\". Санкционираните лица и фирми са съдействали за \"разработването и/или придобиването от центъра на материали, допринасящи за разработването на военни химически и балистични способности на тази страна\", се казва в съобщението, което не споменава поименно засегнатите компании и лица. Имена, адреси и рождени дати са посочени в три заповеди на министерствата на финансите и на външните работи, публикувани днес в \"Журнал Офисиел\" (Държавен вестник), предаде Франс прес. Това са компаниите \"Ал Махрус груп\" (Al Mahrous Group) от Дамаск, с филиали в Дубай и Египет, \"Сигматек\" (Sigmatec), също от Дамаск, \"Текнолаб\" (Technolab), базирана в Ливан, и търговска компания от Гуанчжоу, Китай, а също така двама сирийски граждани и лице, родено в Ливан през 1977 г., чиято националност не се уточнява. Авоарите се замразяват за шест месеца от днешна дата. Франция вече наложи същата мярка през януари срещу 25 служители на фирми - сирийски, но също така и френски, ливански и китайски, заподозрени за снабдяване на сирийската химическа програма. Сред санкционираните фирми имаше вносители и дистрибутори на метали, електроника и осветителни системи. Някои нямаха физическо присъствие на регистрираните адреси, припомня АФП.", "date": "2018.05.18", "title": "Франция замразява авоари на сирийци и ливанци заради химически оръжия"}
{"url": "https://www.24chasa.bg/novini/article/6869254", "text": "През октомври в Китай ще бъде представена туристическата атракция село Момчиловци, съобщи председателят на УС на \"Български център за развитие, инвестиции и туризъм с Китай\" Иван Тодоров. Той участва в българско-китайския форум \"Международни клъстерни политики\", който се провежда във Варна. Тодоров обясни, че туристическата атракция е специално разработен туристически продукт, който обхваща редица компоненти и който се основава на философията \"Момчиловци - селото на дълголетието\". В България този продукт ще бъде представен през септември след празника на киселото мляко, който се организира в селото за четвърта година. Тодоров коментира, че брандът \"Момчиловци\" е познат в Китай чрез едноименното кисело мляко, което се произвежда от най-голямата компания в Шанхай. Той изнесе данни, според които през 2016 г. киселото мляко с тази марка е достигнало до над милиард китайски потребители. Китайски туристи трябва да привлечем с атракции, България е абсолютно неизвестна държава в Китай като страна в сферата на туризма, каза още Тодоров. Според него е необходимо страната ни да засили интереса на китайците към определени неща и атракции. За участие във форума са регистрирани над 50 фирми, клъстери и образователни институции, съобщиха организаторите му. Основните теми на дискусиите, освен туризма, са дигитализацията и образованието.", "date": "2018.05.18", "title": "През октомври в Китай ще бъде представена туристическата атракция село Момчиловци"}
{"url": "https://www.24chasa.bg/novini/article/6869225", "text": "Основателят на \"Майкрософт\" Бил Гейтс сподели пред служители на неговата фондация, че президентът на САЩ Доналд Тръмп не е знаел каква е разликата между човешки папилома вирус (ХПВ) и ХИВ, когато двамата се срещали в два различни случая, според видеоклип, с който се е сдобил Крис Хейс от MSNBC. В клипа Гейтс споделя пред служителите, че в две отделни срещи с президента, спомняйки си по-конкретно среща през 2017 г., Тръмп го питал каква е разликата между двата вируса. “Той искаше да знае дали има разлика между ХПВ и ХИВ,” казва Гейтс във видеото,  “Обясних му, че хората рядко бъркат двата вируса.” HPV, или човешки папилома вирус, е инфекция, която засяга кожата и лигавиците и причинява много болести, сред които и рак на шийката на матката, докато HIV, или „човешки имуннодефицитен вирус“, причинява синдрома на придобитата имунна недостатъчност (СПИН). Гейтс също така споделя във видеото, че Тръмп говори за себе си в трето лице, като му казал по време на срещата: “Тръмп чува, че не харесваш това, което Тръмп прави.” Гейтс се е изказвал в миналото срещу политиката на Тръмп, която поставя САЩ на първо място. Технологичният милиардер заяви пред Politico през март, че планира да обясни важността на чуждестранната помощ на президента по време на тяхната среща. Смята се, че по време на срещата им през март Тръмп е предложил на Гейтс да стане научен консултант на Белия дом. През април Гейтс подели пред Stat News, че е отхвърлил предложението, тъй като не смятал, че че това е добър начин да използва времето си.", "date": "2018.05.18", "title": "Бил Гейтс: Тръмп не знае каква е разликата между ХПВ и ХИВ (Видео)"}
{"url": "https://www.24chasa.bg/novini/article/6869264", "text": "Наркодилър, спипан с кокаин за над 2000 лв., се възползва от съкратеното съдебно производство и в крайна сметка се размина с условна присъда с 3-годишен изпитателен срок. Процесът мина по тази процедура по негово желание, за да получи присъда, намалена с една трета. 44-годишният Пламен Димитров бе арестуван на 28-и октомври 2016-а година, а Варненската окръжна прокуратура внесе обвинителния акт срещу него на 28-и февруари тази година. При претърсване на дома му разследващите откриха кокаин с тегло 18,20 грама с 33,6 процента съдържание на активния компонент, разпределено в четири пакетчета. Иззети са още 0,71 грама кокаин с примеси. Общата стойност на иззетите забранени от закона наркотични вещества възлиза на 2363,75 лева. По намерената в дома на Пламен електронна везна също са открити следи от кокаин. Присъдата на 44-годишния подсъдим подлежи на обжалване пред Апелативния съд във Варна.", "date": "2018.05.18", "title": "Дилър се размина с условна присъда"}
{"url": "https://www.24chasa.bg/novini/article/6869226", "text": "\"Трябва да направим магистрали, жп линии, интернет - сега е моментът. Да използваме САЩ, Турция, Русия, сърбите и ние да правим строителство, газопроводи. Ти си бил войник, знаеш това\", каза премиерът Бойко Борисов с премиера на Косово Рамуш Харадинай. \"Аз съм мъничък и не мога много да се разпростирам в региона\", заяви Харадинай. \"Можеш, можеш. Ние имаме една приказка: \"малките камъчета обръщат голямата кола\". Освен това на Балканите няма малки и големи. Всички сме равни, еднакво велики. Ако сме най-бедните, значи не сме толкова велики, за колкото се мислим.\", отвърна Борисов. \"За нас сте добър пример - България, така че следваме това, което правите. И наистина се възхищаваме на това, което сте постигнали до момента\", каза още косовския премиер. \"Още много трябва да постигнем. Ние сме малко по-напред, но ние не сме виновни всички, че историята е такава и стана тази война и се разпадна Югославия\", заключи премиерът.", "date": "2018.05.18", "title": "Борисов: На Балканите няма малки и големи. Всички сме равни, еднакво велики (Видео)"}
{"url": "https://www.24chasa.bg/novini/article/6869258", "text": "Сергей Скрипал, бившият руски шпионин, отровен с нервнопаралитично вещество във Великобритания през март, е изписан днес от болницата в Солсбъри, предадоха световните агенции. Скрипал беше намерен в безсъзнание на пейка на 4 март в град Солсбъри, Южна Англия, заедно с дъщеря си Юлия, която беше изписана от болницата миналия месец, припомня БТА. \"Чудесна новина е, че Сергей Скрипал е в достатъчно добро състояние, за да напусне болницата в Солсбъри\", каза в изявление изпълнителната директорка на болницата Кара Чарлз-Баркс. Болницата в Солсбъри обяви днес, че и бащата, и дъщерята Скрипал са вече изписани. Отведени са на тайно място за тяхна сигурност.                                                                    ", "date": "2018.05.18", "title": "Сергей Скрипал е изписан от болница"}
{"url": "https://www.24chasa.bg/novini/article/6869263", "text": "Над 650 млн. лв. са инвестирани за повишаване конкурентоспособността на българския бизнес от началото на програмния период на Оперативна програма \"Иновации и конкурентоспособност\" досега. Това стана ясно по време на Комитета за наблюдение на програмата, който бе открит от заместник-министъра на икономиката Александър Манолев, съобщиха от Министерството на икономиката. \"Вече са договорени над 75 на сто от наличните средства по програмата, като на този етап няма опасност от загуба на средства по нея. Основният ни приоритет е да инвестираме максимално ефективно оставащия финансов ресурс\", е подчертал Александър Манолев. По думите му до края на годината предстоят да стартират процедури на обща стойност над 230 млн. евро. Особено внимание е било отделено на предстоящата мярка за насърчаване на предприемачеството. За нея са заделени 67 млн. лв. и е предизвиквала сериозен интерес в частния сектор. В рамките на заседанието нейните параметри отново са били обсъдени, като целта е те да бъдат финализирани до няколко месеца. По програмата вече са инвестирани над 60 млн. евро за внедряване на иновации и технологични решения в български компании и около 400 млн. лв. за растеж на малките и средни предприятия. Общият брой на предприятията, обхванати от безвъзмездната помощ е над 1500. \"Ако запазим това темпо на работа, до края на 2023 година от европейско финансиране по ОПИК ще се възползват над 3 хил. компании\", е подчертал Александър Манолев. Оперативна програма \"Иновации и конкурентоспособност\" 2014-2020 (ОПИК) е основният програмен документ на национално ниво, очертаващ помощта за българския бизнес от Европейските структурни и инвестиционни фондове за периода 2014-2020 г. Мерките, заложени в програмата целят комплексно да допринесат за създаването на устойчиви, дългосрочни конкурентни предимства на българските предприятия и ускоряване на прехода към икономика базирана на знанието. Подкрепата е съсредоточена върху развитие на иновациите, предприемачеството, капацитета за растеж на малките и средни предприятия, енергийната и ресурсната ефективност на предприятията. Общият бюджет на ОПИК е в размер на 1,27 млрд. евро, като финансирането от Европейския фонд за регионално развитие (ЕФРР) надхвърля 1,079 млрд. евро (85 на сто от бюджета), а националното съфинансиране се равнява на малко над 191 млн. евро (15 на сто от бюджета).", "date": "2018.05.18", "title": "Над 650 млн. лв. инвестирани за повишаване на конкурентоспособността на бизнеса ни"}
{"url": "https://www.24chasa.bg/novini/article/6869267", "text": "Македонското правителство отказа да коментира информацията, разпространена вчера от някои медии, че в преговорите за името македонската страна е предложила държавата да се нарича \"Република Илинденска Македония\", предаде агенция МИА. Източници от правителството заявиха за агенцията, че коментари по темата няма да има, защото ходът на преговорите първо трябва да бъде обсъден с президента, с лидера на опозиционната партия ВМРО-ДПМНЕ и с другите партийни лидери, предава БТА. \"Както заяви премиерът Зоран Заев в последната фаза от преговорите, от македонска страна са представени няколко варианта за възможни решения, а за един от тях е потвърдено, че може да бъде приемлив и за двете страни\", съобщи днес правителствен източник за МИА. Подобно беше и изявлението на Заев на вчерашната пресконференция в София след срещата му с гръцкия премиер Алексис Ципрас.", "date": "2018.05.18", "title": "Македонското правителство отказа да коментира информацията за името \"Република Илинденска Македония\""}
{"url": "https://www.24chasa.bg/novini/article/6869321", "text": "Родените през лятото кучета са с по-голям риск от сърдечни заболявания в сравнение със събратята им, които са се появили на бял свят през други сезони, сочат резултатите от изследване, цитирани от Франс прес и БТА.  \"Това може да се обясни с фактори, свързани с околната среда, като например замърсяването на въздуха\", заяви Мери Реджайна Боланд от университета на Пенсилвания. Сърдечно-съдовата система на кучето напомня човешката. Предишни проучвания показаха, че за човека рискът от някои заболявания, включително сърдечни, е по-голям или по-малък в зависимост от месеца на раждането му. Настоящото изследване е базирано върху данни на Ортопедичната фондация за животните в САЩ. Учени изследвали данни за сърдечната дейност у 129 778 кучета от 253 породи. Било установено, че що се отнася до кучетата, които не са генетично предразположени към сърдечни проблеми, родените през юни, юли и август четирикраки са с увеличен риск от сърдечни заболявания в сравнение с побратимите им, родени през други сезони. \"Рискът може да е със 74 на сто по-голям за кучетата, родени през юли, в сравнение с онези, родени през зимата\", отбеляза Боланд. Колкото до генетично предразположените към сърдечни проблеми кучета, вариациите в риска в зависимост от сезона на раждането им са малки. \"Периодът от юни до август е свързан с пикове в концентрацията на фини частици, а това навежда на мисълта, че замърсяването на въздуха може да води до увеличаване на риска от сърдечносъдови болести\", поясни Боланд.", "date": "2018.05.18", "title": "Кучетата, родени през лятото, са с увеличен риск от сърдечни заболявания"}
{"url": "https://www.24chasa.bg/novini/article/6869259", "text": "Йеромонах Спиридон, който беше хванат от Пътна полиция да шофира пиян, е наказан от Светия синод с \"аргос\" - забрана за свещенослужение за срок от 6 месеца. Митрополитите са взели решението на свое заседание от вторник. Преди това същото е направил и Видинският епархийски духовен съвет. Йеромонах Спиридон беше игумен на Чипровския манастир, но освободи поста след като го хванаха с алкохол зад волана.   Спиридон се е споразумял с прокуратурата. В началото на май го хванаха да шофира с алкохол в кръвта от 2,5 промила и без книжка. Така в един ден свещенослужителят получава две наказания - от синода и от съда. ", "date": "2018.05.18", "title": "Йеромонах Спиридон наказан и от Св. синод - с \"аргос\""}
{"url": "https://www.24chasa.bg/novini/article/6869383", "text": "Пловдивският районен съд освободи от ареста 21-годишната Габриела Медарова, която разби носа на студентка в пловдивски нощен клуб. Месец по-рано, пияна и дрогирана, тя потроши 10 автомобила. Според съда, няма опасност танцьорката да се укрие или да извърши друго престъпление, а и не било доказано категорично последното й авторство на престъплението. Съдът наложи на Медарова мярка \"подписка\". В съда тя отново плака и каза, че съжалява. \"Искам да отида при родителите си и да продължа да уча\", заяви Медарова.", "date": "2018.05.18", "title": "Пуснаха побойничката Габриела срещу \"подписка\""}
{"url": "https://www.24chasa.bg/novini/article/6869391", "text": "Педофил беше задържан в столичното 17-о основно училище. Това потвърдиха за NOVA полицията и директорът на учебното заведение Антоан Тонев. Мъжът се промъкнал в тоалетните и дърпал учениците. Впоследствие той е бил арестуван и отведен в полицията. Полицията работи по случая, мога да кажа само, че е външно лице, а не служител на училището, каза за \"24 часа\" Ваня Кастрева, шеф на Регионалното управление на образованието в София. Колегите от МВР работят много активно, случаят е пресен, допълни директорът Антоан Тонев. Очаквайте подробности!                                                                                                                                                                                                                                                                                                                       ", "date": "2018.05.18", "title": "Педофил нападна деца в училище в София"}
{"url": "https://www.24chasa.bg/novini/article/6869392", "text": "С приетата вчера политическа декларация процесът на интеграция на Западните Балкани стана дългосрочен приоритет, е заявила министърът за Българското председателство Лиляна Павлова на откриването на конференцията на Виенския икономически форум, която се провежда в НДК днес и е едно от серията събития, съпътстващи Срещата на върха ЕС-Западни Балкани в София. Това съобщиха от Дирекция \"Комуникация и пресцентър\" на Министерството за българското председателство на Съвета на ЕС 2018. Сега трябва да направим така, че Софийският дневен ред, около който се обединиха европейските лидери, да стане реалност, е отбелязала Павлова. Според нея сега е времето да направим бързо нашите стъпки към правовата държава, цифровизацията, върховенството на закона, доброто управление, свободните медии и да включим бизнеса и инвеститорите. Хората на Балканите са можещи и знаещи, трябва им само малко самочувствие, за да успяваме и вървим напред, е посочила тя. По думите й политическата декларация трябва да продължи с прагматичното й измерение в полза на хората и с началото на диалога на Балканите\", каза още министър Павлова, която е участвала в дискусията \"Софийски разговори 2018\", събитие в рамките на Българското председателство под мотото \"Политиката среща икономиката\", организирана от Виенския икономически форум в НДК днес. Начало на \"Софийски Разговори 2018\" е дал министър-председателят Бойко Борисов, а сред участниците в дискусията са премиерите от Западните Балкани - Ана Бърнабич, Еди Рама, Рамуш Харадинай, Зоран Заев, Душко Маркович. Събитието в рамките на Българското председателство се провежда под мотото \"Политиката среща икономиката\". Този форум цели в рамките на \"Софийски Разговори 2018\" да улесни директната обмяна на мнения между демократично избраните лидери на държавите от Западните Балкани и високопоставени представители на регионалната и международна икономика. Тази среща дава възможност за провеждането на прагматична дискусия за регионално сътрудничество, посочват от Министерството за Българското председателство.", "date": "2018.05.18", "title": "Лиляна Павлова: Процесът на интеграция на Западните Балкани стана дългосрочен приоритет"}
{"url": "https://www.24chasa.bg/novini/article/6869407", "text": "Закон за социалните услуги трябва да бъде подготвен до 15 октомври тази година и срокът ще бъде спазен, каза по време на парламентарния контрол социалният министър Бисер Петков, цитиран от БТА.  Той припомни че е създадена работна група с широко представителство за подготовка на закона. В края на този месец очакваме групата, в която има широко представителство на неправителствените организации, да представи концепция за този закон, допълни Бисер Петков. За 2018 година са увеличени средствата за финансиране на социалните услуги, делегирани от държавата дейности с 19,5 млн.лв. спрямо тези за 2017 година. От 2014 до 2018 година са разкрити 124 нови социални услуги с капацитет 1946 места. С приетия от правителството в началото на 2018 година първи план за изпълнение на Националната стратегия за дългосрочна грижа, е осигурено финансиране за 100 нови социални услуги, насочени основно към пълнолетни с различни форми на увреждания, каза министърът на труда и социалната политика. Бисер Петков припомни, че в отговор на исканията на протестите на хората с увреждания, на 15 май беше направена среща, на която МТСП предложи разработването на нов Закон за хората с увреждания, като в него ще бъде разписана нов тип социална оценка, съобразена с индивидуалните потребности. Предвижда се в закона да бъдат предложени промени за предоставяне на финансова подкрепа под формата на лична помощ за хората с увреждания и техните семейства на база на социалната оценка. С изпълнението на Националния план за действие по заетостта за тази година ще бъде субсидирана заетостта на 1990 хора с трайни увреждания, като от тях нововключените ще са 200, като е осигурен финансов ресурс от 9 млн. 280 хиляди лева. По ОПРЧР операциите, насочени към хора с увреждания, са на стойност 343 млн. лева до момента, а броят на обхванатите по мерките е близо 75 хиляди и 700. Одобрени са и три нови операции за хора с увреждания с бюджет около 40 милиона лева, допълни Бисер Петков. Средствата за политика към хората с увреждания в бюджета на МТСП за 2018 година са увеличени с 81 милиона и 400 хиляди лева, което е увеличение с 43,5 процента спрямо разходите за тази политика в бюджета за тази година, каза министър Бисер Петков. С планираните 68 милиона 400 хиляди по програма \"Интеграция на хора с увреждания\" в бюджета на МТСП тази година е гарантирана устойчивостта на услугите личен асистент, социален асистент и домашен помощник, като по този начин са създадени по-благоприятни условия за подобряване на качеството на живот и възможностите за социална интеграция на над 20 000 хора с увреждания, каза министърът. Създадена е работна група със задача до 30 май тази година да разработи стандарт за финансиране на услугата личен асистент като делегирана от държавата дейност. В момента броят на личните асистенти е около 16 600, като те обслужват над 20 хиляди хора с увреждания и възрастни хора в невъзможност за обслужване. Бисер Петков отбеляза, че има няколко работни групи с различни задачи по политиките за хората с увреждания. По време на парламентарния контрол стана ясно, че на следващото заседание, определено за контрол от народните представители, ще има разискване за политиките за интеграция на хората с увреждания.", "date": "2018.05.18", "title": "Концепция за Закон за социалните услуги ще бъде представена в края на месеца"}
{"url": "https://www.24chasa.bg/novini/article/6869403", "text": "Решението на Турция да повика за консултации посланика си във Вашингтон не е знак за влошаване на американско-турските отношения, заяви говорителката на Държавния департамент Хедър Науърт, цитирана от РИА Новости. Анкара както и преди остава важен партньор за нас, посочи снощи Науърт. Наясно сме с това, че Турция повика за консултации посланика си. Турция има право да постъпи така. Не смятам, че това \"отслабва\" нашите отношения с турското правителство. Турция продължава да бъде за нас важен партньор в НАТО, каза тя на брифинг, предава БТА. Посланиците на Турция в Тел Авив и Вашингтон тази седмица бяха повикани в Анкара за консултации. Решението бе взето след преместването на посолството на САЩ в Израел от Тел Авив в Ерусалим и избухналите в тази връзка протести.", "date": "2018.05.18", "title": "САЩ: Решението за консултации с посланика  във Вашингтон не е знак за влошаване на отношенията с Турция"}
{"url": "https://www.24chasa.bg/novini/article/6869402", "text": "Перспективите на двустранното сътрудничество в различни области ще бъдат обсъдени на срещата между президента на Русия Владимир Путин и президента на България Румен Радев на 22 май, съобщи днес пресслужбата на Кремъл, предаде ТАСС. , който ще бъде на работно посещение в Русия за участие в прояви, посветени на 140-ата годишнина от Освобождението на България в резултат на Руско-турската война от 1877-1878 г., се казва в съобщението, цитирано от ТАСС. Планирано е обсуждане на перспективите на руско-българското сътрудничество в различни сфери, а също така и обмяна на мнения по актуални международни и регионални въпроси.", "date": "2018.05.18", "title": "Кремъл: Путин и Радев ще обсъдят в Сочи \nдвустранното сътрудничество в различни сфери"}
{"url": "https://www.24chasa.bg/novini/article/6869435", "text": "\"Илинденска Македония е едно от възможните имена, което е било обсъждано между премиерите на Република Македония и Гърция в София\", каза министърът на отбраната Красимир Каракачанов пред журналисти по време на военно учение на българските и македонските специални сили край ГКПП Логодаж. Допълни, че е чул още и варианти за Вардарска, Северна, Нова Македония. \"Илинденското въстание е едно българско въстание, част от общата ни история и за нас не е проблем. Двете страни са стигнали \"на една ръка разстояние\" в преговорите. Декларират, че са готови на компромиси. Ние претенции към името на Република Македония нямаме. За нас е важно да не се краде и преиначава нашата историята и да не се преследват хората с българско самосъзнание в Македония\", допълни министърът. \"За да не бъда песимист, ще кажа, че съм умерен оптимист, че този изкуствен спор ще бъде решен до края на юни. България показа, че е един от факторите за стабилност на Балканите и се опитваме да подпомагаме този процес\", категоричен е той. Военният министър на Република Македония Радмила Шекеринска, която също присъства на демонстрациите обаче отказа да коментира този вариант за име. \"Бяхме много внимателни в преговорния процес, важно е да сме внимателни и на финала. Докато преговарящите и премиерите не стигнат до решение, се въздържаме от изяви. Всичко, което ще кажем, може да попречи на процеса. Смятаме, че срещата между двамата премиери дава шанс за надежди\", допълни Шекеринска. Министър Каракачанов похвали правителството на Зоран Заев. \"За по-малко от 1 г. свърши 10 пъти повече отколкото правителството на Груевски за 10 г. по отношение на евроинтеграцията. Това, че вчера не беше определена дата за начало на преговори с Македония, не е страшно. И България години наред нямаше дата. България подкрепя интеграцията на всички страни от Западните Балкани в НАТО и ЕС. На всички форуми в Брлюксел подчертавам, че най-готова за членство в НАТО е Македония. България подкрепя тази политика, защото е от полза за всички. Когато всички сме в един политически или военен съюз, много малка е възможността трети фактори, било на религиозна, геополитическа или др. основа да се бъркат и да създават проблеми тук\", допълни Каракачанов.", "date": "2018.05.18", "title": "Министър Каракачанов: Илинденска Македония е възможно име за западната ни съседка. Те са най-готови за НАТО"}
{"url": "https://www.24chasa.bg/novini/article/6869433", "text": "Европейската комисия съобщи, че предлага от догодина бюджетът за осигуряването на образованието на деца, попаднали в кризисна обстановка, да се увеличи с 10 на сто. Предвижда се децата, засегнати от хуманитарни кризи, да се връщат в училище до три месеца след началото на кризата. Достъпът на милиони деца до образование е бил прекъснат заради конфликти, принудително разселване, насилие, изменение на околната среда и бедствия, отбелязва ЕК. Хуманитарната програма на ЕС за образование при извънредни обстоятелства разполага с бюджет от 84 милиона евро. В Турция по тази програма се осигурява образованието на 290 000 деца бежанци. Сирия, Ирак, Йемен, окупираните палестински територии, Афганистан, Южен Судан, Демократична република Конго, са сред около 35 засегнати от кризи страни, в които образованието на близо 75 милиона деца в училищна възраст е прекъснато. Сред бежанците едва малко над половината деца в начална училищна възраст посещават училище, малко под една четвърт от децата от съответната възрастова група посещават училище за добиването на средно образование и само един процент от младежите следват висше образование. Докато през 2012 г. бюджетът на ЕК за посочените дейности покриваше проекти само в шест държави, днес тези средства вече са достигнали до деца в 52 държави по целия свят. Общо над 5,5 милиона деца са се възползвали от това финансиране, което от миналата година насам възлиза на около 265 милиона евро. Над 1,5 милиарда евро са осигурени от ЕС покрай кризата в Сирия от 2011 г. насам, отбелязва комисията.", "date": "2018.05.18", "title": "ЕК предлага учеличение на бюджета за образование на децата, попаднали в кризисна обстановка"}
{"url": "https://www.24chasa.bg/novini/article/6869440", "text": "Гръцкият премиер Алексис Ципрас ще информира президента и опозиционните партии за напредъка, постигнат със Скопие в преговорите за уреждане на десетилетния спор за името на Македония, предаде Ройтерс, позовавайки се на дипломатически представител. Ципрас и македонският му колега Зоран Заев обсъдиха въпроса по време на срещата ЕС-Западни Балкани тази седмица. И двамата казаха, че е бил постигнат значителен напредък, но са нужни още обсъждания, предаде БТА.  \"Премиерът възнамерява да информира президента и опозиционните партии в събота и неделя\", заяви представителят. Спорът блокира стремежа на бившата югорепублика да се присъедини към НАТО и ЕС. Гърция настоява Македония да приеме съставно име, което да бъде използвано за международна и вътрешна употреба, и да премахне някои положения в конституцията си, които според Атина са иредентистки и внушават евентуални териториални претенции. \"Ревизия на конституцията е наложително условие\", заяви още представителят, цитиран от Ройтерс.", "date": "2018.05.18", "title": "Ципрас ще информира опозиционните партии за напредъка, постигнат със Скопие"}
{"url": "https://www.24chasa.bg/novini/article/6869436", "text": "Австралийски съд осъди днес 25-годишен жител на Сидни, осигурил револвера за нападение през 2015 г. срещу щатски полицейски служител, вдъхновено от \"Ислямска държава\", предаде Асошиеойтед прес. През 2015 г. Фархад Джабар, на 15-години, е застрелян от полицията в Сидни, след като убива счетоводителя Къртис Чен с револвер \"Смит енд Уесън\", 38-ми калибър, докато той излиза от работа от централата на щатската полиция на Ню Саут Уелс, предаде БТА. Днес подсъдимият Талал Аламеддин, предоставил оръжието за убийството, отказа да стане в присъствието на съдията Питър Джонсън, който го осъди да излежи най-малко 13 години зад решетките. Аламеддин се призна за виновен в небрежност при притежание на предмет, свързан с терористичен акт, и за предоставяне на огнестрелно оръжие. Максималното наказание за всяко от провиненията е 30 години затвор.", "date": "2018.05.18", "title": "Осъдиха на 17 години затвор жител на Сидни за убийство, вдъхновено от ИДИЛ"}
{"url": "https://www.24chasa.bg/novini/article/6869545", "text": "На 14-15 май България за първи път бе домакин на среща на Управителния съвет на Агенцията на ЕС за обучение в областта на правоприлагането (CEPOL), в рамките на календара на Българското председателство на Съвета на ЕС. Това съобщиха от МВР. Делегатите от държавите членки на ЕС, Европейската комисия, ръководството на CEPOL и групата за вътрешен одит на агенцията направиха преглед на текущите дейности и приеха Годишния отчет за 2017 г., както и Програмния документ за 2019 г., свързан с усъвършенстване на уменията на полицейските служители, споделяне на знания и добри практики. „CEPOL е центърът за обучение на европейските полицейските структури с фокус върху иновациите и качеството. Високо ценим дейностите на агенцията, предназначени да посрещнат нуждите на държавите членки в приоритетни за вътрешната сигурност области, произтичащи от Политическия цикъл на ЕС за борба с тежката и организирана престъпност“, заяви при откриване на срещата заместник-министърът на вътрешните работи Красимир Ципов. Изтъквайки силния акцент, който ведомството поставя върху обучението на своите служители, той подчерта устойчивото партньорство, изградено между Академията на МВР и CEPOL. По време на четвъртото заседание на Управителния съвет бяха обсъдени и корпоративни въпроси, свързани с проектите за укрепване на капацитета на CEPOL и дългосрочната стратегия с хоризонт след 2020 г. Участниците се запознаха с доклада за развитието на Агенцията и приеха решения, свързани с бъдещите обучителни дейности по приоритетите в сферата на сигурността.", "date": "2018.05.18", "title": "Приеха документ за усъвършенстване на уменията на полицейските служители"}
{"url": "https://www.24chasa.bg/novini/article/6869528", "text": "16-годишна ученичка е била похитена на 16 май от непознат мъж в района на УМБАЛ Бургас, но като по чудо тя успяла да се измъкне малко по-късно, преди бандитът да й посегне. Извършителят Георги Киряков бързо е издирен и задържан, вече му е наложена мярка за неотклонение \"постоянен арест\". Похитителят препречил пътя на момичето докато то вървяло към училище,  спирайки рязко пред него с джип. Девойката се стъписала, а непознатият я дръпнал за качулката на суитчъра, издърпал я и я натикал в колата. После джипът поел по  пътя за Слънчев бряг, но в района на Солниците момичето успяло да избяга. Веднага е подаден сигнал в полицията, извършителят у установен и задържан. Според отлично осведомени джипът, с който е извършено отвличането е краден - Георги работел в автосервиз и взел чужд автомобил, оставен за ремонт. Срещу него е повдигнато обвинение  за отвличане на лице с цел противозаконно лишаване от свобода (престъпление по чл. 142, ал. 3 от НК). Според съда, от събраните на досъдебното производство доказателства се извежда по категоричен начин обосновано предположение, че Георги Киряков е извършил престъплението, за което му е повдигнато обвинение. За него законът предвижда от 10 до 20 години лишаване от свобода или доживотен затвор, както и конфискация на част или цялото имущество на виновния. Задържаният е криминално проявен, осъждан неколкократно за кражба, грабеж и нанасяне на средна телесна повреда. Заради богатото му съдебно минало окръжни магистрати го оставиха в ареста, тъй като според тях е налице реална опасност Георги Киряков да извърши престъпление, ако не му бъде взета най-тежката мярка за неотклонение. Определението на Окръжен съд – Бургас подлежи на обжалване или протестиране пред Апелативния съд в тридневен срок.", "date": "2018.05.18", "title": "Рецидивист похити с краден джип ученичка в Бургас, тя успява да избяга"}
{"url": "https://www.24chasa.bg/novini/article/6869581", "text": "Двойно повече средства ще инвестират концесионерите на летище Пловдив в по-кратки срокове от предвидените в концесията. Това стана ясно по време на днешната среща между министъра на транспорта, информационните технологии и съобщенията Ивайло Московски и представители на Обединение (Консорциум) между Хайнан и Пловдив Еърпорт Инвест, информират от Министерството на транспорта, информационните технологии и съобщенията. В първоначално заложения вариант на концесията обемът на инвестициите в обекта е в размер на 79 083 000 евро в срок от 35 години. Очаква се след приключване на законовите процедури да бъде подписан концесионният договор. Китайските инвеститори са запознали министър Московски с плановете за развитие на летище Пловдив. Те са изразили намерение да превърнат летището в сериозен транспортен хъб с пътнически терминал и два карго терминала, които да могат да обработват голям брой камиони. Предвижда се да бъде подсилена и разширена пистата на летището, както и изградена ремонтна база за самолети, подобно на тази на летище София. От израелската компания \"Израел аероспейс индъстрис\" вече са проявили интерес да оперират базата. Министър Ивайло Московски е уверил представителите на Хайнан, че се проектира изграждането на жп връзка между аеропорта и жп линията София-Пловдив-Свиленград при жп гара Крумово. Дължината на трасето, което е необходимо да бъде изградено, е 4-5 км, като е възможно строителните дейности да започнат още следващата година. Министърът е поел ангажимент да съдейства и за разширяване и обновяване на довеждащата пътна инфраструктура, така че да се подобри свързаността между пловдивското летище и пътя Пловдив - Асеновград, както и връзките с АМ \"Тракия\" и АМ \"Марица\". За осъществяване на тези проекти ще бъде проучена възможността за финансиране по Плана \"Юнкер\". В рамките на срещата е отбелязано, че сериозните инвестиции от страна на Обединение (Консорциум) между Хайнан и Пловдив Еърпорт Инвест, които ще бъдат направени в летище Пловдив, както и реабилитирането на транспортните връзки с аеропорта, ще увеличат не само товаропотока, но и ще доведат до развитие на туризма и бизнеса в региона. Министърът е изтъкнал, че това е първият голям транспортен проект в България, който ще се реализира с участието на китайска компания. Представителите на Хайнан увериха, че ще проучат възможностите да съдействат за привличане и на други китайски компании, които да инвестират в България. Министър Московски е поканил ръководството на Хайнан да участва в бизнес форумите по време на срещата на държавните и правителствени ръководители на страните от Централна и Източна Европа и Китай през юли в София. HNA Group (Хайнан Груп) към момента разполага с приблизително 145 милиарда долара активи, над 90 милиарда долара приходи годишно и с над 410 000 служители по цял свят. Дейностите на компанията са в различни сфери, като основно са съсредоточени в авиацията, технологиите, туризма, финансите, иновациите и логистиката. Хайнан Груп управлява 14 авиокомпании с над 1250 самолета, като оперира 13 летища и над 1000 вътрешни и международни линии. Годишно компанията превозва над 100 милиона пътници до над 260 града. Очаква се след приключване на законовите процедури да бъде подписан концесионният договор. Концесията е за 35 години, като за този срок концесионерът се задължава да реализира инвестиции в обекта в размер на 79 083 000 евро. За всяка календарна година концесионерът ще извършва плащане, което се състои от фиксирана и променлива част. Фиксирана част е в размер на 600 000 лева без ДДС, а променлива част представлява 6 на сто от общия размер на нетните приходи от всички дейности за съответната година, свързани с ползването на обекта на концесията.", "date": "2018.05.18", "title": "Над 160 млн. евро ще инвестират концесионерите на летище Пловдив (Снимки)"}
{"url": "https://www.24chasa.bg/novini/article/6869590", "text": "Варненската полиция разкри и задържа сериен подпалвач на асансьори в морската столица. По данни на полицията палежите са извършени в периода от февруари до май тази година. 29-годишният варненец успял да подпали 5 асансьора в различни жилищни кооперации в жк \"Иван Рилски\", на ул. \"Свобода\" и на бул. \"Осми Приморски полк\" в морската столица. При всички случаи са установени данни са умишлени действия. След проведени оперативно – издирвателни дейности и процесуално – следствени действия е задържан П.М. от Варна, известен на МВР. Работата по документиране и доказване на престъпленията продължава. По случаите се водят досъдебни производства под надзора на прокурор от Районна прокуратура – Варна. Младият мъж не е дал логични обяснения на постъпките си.", "date": "2018.05.18", "title": "Арестуваха сериен подпалвач във Варна"}
{"url": "https://www.24chasa.bg/novini/article/6869628", "text": "Гръцкият Върховен съд отхвърли искането на македонското министерство на правосъдието за екстрадиране на Горан Груевски и Никола Бошковски, предаде агенция МИА, цитирана от БТА. Двамата остават в Гърция и ще бъдат освободени от ареста. Груевски и Бошковски, бивши началници в МВР и обвинени от Специалната прокуратура, напуснаха нелегално Македония и бяха заловени в Гърция при опит да заминат от солунското летище за Унгария.", "date": "2018.05.18", "title": "Гръцки съд отхвърли искането за екстрадиране на македонски МВР шефове"}
{"url": "https://www.24chasa.bg/novini/article/6869645", "text": "Върховният комисар на ООН за правата на човека Зейд Раад ал Хусейн подкрепи днес исканията за международно разследване на насилието по време на палестинските протести на границата между ивицата Газа и Израел, предаде Асошиейтед прес. Според него липсват доказателства, че Израел е положил усилия да ограничи жертвите. Той говори на специално заседание на Съвета на ООН по човешките права, което ще обсъди резолюция, внесена от Пакистан и други мюсюлмански страни, настояваща Съветът да изпрати \"независима международна комисия за разследване\" Няма доказателства за какъвто и да било опит да се сведат до минимум жертвите, каза Зейд, който е йордански принц. Някои демонстранти са хвърляли коктейли Молотов, стреляли са с прашки, пускали са горящи хвърчила към израелска територия и са се опитвали да прережат граничната ограда, но \"тези действия не излеждат да представляват такава непосредствена заплаха за живота или за смъртоносно нараняване, която би оправдала използването на смъртоносна сила\", добави Зейд. Според израелската представителка в службите на ООН в Женева Авива Раз Шехтер Израел се е опитал да минимизира броя на жертвите, \"защитавайки границите си срещу терористите в Газа\", предаде Ройтерс. Според нея и днешното заседане, и призивът за разследване \"за пореден път са политически мотивирани и няма да подобрят ситуацията на терена дори на йота\". \"Вината за злополучния изход от бунтовете в понеделник може да бъде приписана единствено на циничното използване на собственото население от страна на Хамас в кампанията на насилие срещу Израел\", каза тя, изразявайки съжаление, че \"толкова много страни членки допускат да бъдат подведени от фалшивата версия за т.нар.\"мирни протести\". ", "date": "2018.05.18", "title": "Върховният комисар на ООН за правата на човека подкрепи исканията за разследване за жертвите в Газа"}
{"url": "https://www.24chasa.bg/novini/article/6869663", "text": "Българската петролна и газова асоциация (БПГА) изразява категорична подкрепа на позицията на българския транспортен бранш по повод пакета \"Мобилност\". Това се казва в декларация на браншовата организация, в която членуват големите нефтени компании. От БПГА считат, че предложенията за командировачните, почивките извън превозното средство и каботажните превози водят до ограничаване на равния достъп до единния европейски пазар. С текстовете държавите от периферията на Европейския съюз се поставяли в неравнопоставено положение спрямо останалите и възпрепятствали нормалната конкуренция. Пакетът \"Мобилност\" налагал твърде високи финансови тежести, които били трудно изпълними за превозвачите от Централна и Източна Европа. Приемането му щяло да доведе до тежки последици за българския транспортен сектор, който формира сериозен дял от БВП на страната и осигурява препитание на над 120 хиляди души. От БПГА призовават всички компетентни държавни институции да положат максимални усилия за постигане на справедлив компромис по текстовете.", "date": "2018.05.18", "title": "И петролните фирми с подкрепа за превозвачите"}
{"url": "https://www.24chasa.bg/novini/article/6869662", "text": "Месеци преди призива на опозиционната коалиция във Венецуела да не се участва на президентските избори в неделя, учещата в колеж Ана Романо вече беше решила, че няма да гласува. Макар че е била доброволка като наблюдател на октомврийските избори за щатски губернатори, Романо каза, че е загубила бройката на това колко пъти активистите на управляващата Социалистическа партия са влизали в тъмната стаичка под претекст, че \"помагат\" на гласуващите - тактика, за която опозицията казва, че е незаконно сплашване. Романо каза, че симпатизиращите на правителството служители в избирателна секция в селския щат Португеса са отказали да затворят вратите в 18 ч., каквото са изискванията, и са оставили секцията отворена още един час, докато кадри на Социалистическата партия се редели на опашка да гласуват. Нейният опит илюстрира защо някои хора от опозицията във Венецуела казват, че ще бойкотират неделните президентски избори, въпреки гнева в южноамериканската държава от съсипващото управление на непопулярния президент Николас Мадуро. \"Те бяха четирима срещу мен, а аз бях на 20 години: не можех нищо да направя\", каза Романо и добави, че не е съобщила официално, защото останалите работещи в избирателната секция нямало да подпишат сигнала, и защото нямало хартия, на която да го напише. \"Не желая да имам нищо общо с предстоящите избори\", каза Романо. \"Вече правихме тази грешка\". Ройтерс не можа да удостовери по независим път подробности от нейния разказ. Националната избирателна комисия на Венецуела - правителствен орган, който отговаря за организирането на изборите, не отговори на телефонните обаждания с искане на коментар. Венецуела, която преди беше богата държава, членка на ОПЕК, страда от хиперинфлация и повсеместен недостиг на храна, а икономиката пропада, тласкайки стотици хиляди да бягат към съседни държави. Но въпреки отчитаната му популярност, която се мъчи да достигне около 20 на сто, се очаква Мадуро да спечели втори, шестгодишен мандат в своята дълбоко разделена страна, частично благодарение на ниската избирателна активност на опозицията. Някои членове на опозицията казват, че участието би било безсмислено след като се правят усилия да се наклонят везните в полза на Мадуро - бивш профсъюзен лидер, избран през 2013 г. след смъртта на своя наставник, покойния социалистически лидер Уго Чавес. Те цитират тактиката, която се простира от дребни трикове в избирателните секции, описвани от Романо, до задържането на най-изявения опозиционен лидер Леополдо Лопес, принуждаването на държавните служители да гласуват за Мадуро и широкото използване на държавни ресурси в кампанията му. Мнозина в средите на опозицията казват, че няма съответстващи гаранции за свободен и честен вот: те изтъкват забрана за присъствие на западни наблюдатели. Правителството казва, че те ще нарушат националния суверенитет. Венецуелският Център за наблюдение на изборите, независима местна група за наблюдение на изборите, също сигнализира за проблеми, които включват недостатъчния срок, даден за осъвременяване на изборния регистър и създаване на мрежа от застъпници в местата за гласуване, както и ограничаване на проверката на резултатите в реално време. Вашингтон, който наложи санкции на правителството на Мадуро, каза, че няма да признае резултатите от вота в неделя. Бойкотът на опозицията се нарушава от бившия щатски губернатор Хенри Фалкон. Лидерите на опозицията нападнаха Фалкон - бивш \"чавист\", че е подставено лице, който се кандидатира, само за да легитимира преизбирането на Мадуро. Фалкон, бивш войник и два мандата губернатор на щата Лара, опонира, че те сдават властта на Мадуро без бой и настоява, че може да спечели, ако недоволните венецуелци отидат да гласуват. \"Значи сега съм чавист, само защото имам здрав разум, защото заемам ясна позиция и защото действам отговорно спрямо страната си?\", каза Фалкон, когато наскоро репортери го попитаха какво ще каже за критиките на опозицията. Лагерът на Фалкон не беше открит веднага за коментар. Мадуро и съюзниците му отричат, че изборите са нечестни и твърдят, че раздробената опозиция е била победена през октомври, защото нейните гласоподаватели не са отишли да гласуват - аргумент, подкрепен от статистиката, която показва ниска избирателна активност в нейните крепости. \"Имаме предимство, което е силата на народа. Това не може да бъде наречено нечестно предимство\", каза Мадуро миналия месец Очакванията за избирателната активност варират, но като цяло социолозите смятат, че на изборите в неделя ще гласуват много по-малко от 80-те процента на последните президентски избори през 2013 г., когато Мадуро изпревари с малко кандидата на опозицията Енрике Каприлес, който този път има забрана да се кандидатира. Проучване на уважаваната социологическа агенция \"Датааналисис\" показа, че броят на хората, които заявяват, че \"по всяка вероятност\" ще гласуват - най-точният индикатор колко хора ще участват, е спаднал докъм 30 процента през март. В бедняшкия квартал Ла Вега 49-годишният Хосе Васкес описва изборите като прекалено нечестни, за да оправдаят участие. \"Това е като игра, в която съдията е член на семейството на капитана на другия отбор\", каза Васкес, който продава 40-грамови пакетчета кафе и захар на масичка на улицата. \"Защо да си губя времето?\". По време на 14-те си години като президент, Чавес непрекъснато бележеше изборни победи благодарение на обаянието си и щедрото харчене на приходите на Венецуела от нефт - голяма част от тях за народно здравеопазване и програми за изхранване, както и за собствените му изборни кампании. В миналото опозицията заявяваше, че има фалшификации, без да представи доказателства, включително и след референдума за свалянето му от власт през 2004 г., който Чавес спечели. Но изборите през октомври включваха събитие, което според някои симпатизанти беше повратна точка: изборни длъжностни лица ръчно промениха резултатите в няколко избирателни секции в щата Боливар, за да завишат резултата в полза на кандидата на Социалистическата партия, както разказаха свидетели на място. Свидетелите показаха изборни протоколи от техните избирателни секции,в които се вижда, че броят на гласовете за опозиционния кандидат е по-висок от този, отразен в числата на националната избирателна комисия за същите секции. Избирателният съвет - пълен с привърженици на Мадуро, така и не изясни въпроса и не отговори на въпроси на Ройтерс за произшествието. Правителството на Мадуро не направи никакъв коментар. Опозицията по-често се оплакваше от пречки, които намаляват възможността нейни привърженици да гласуват, но те трудно могат да бъдат причислени към традиционна измама - като промяна на адреса на избирателната секция в последния момент. В централния щат Лара, Алфредо Алварес научил няколко дни преди изборите през октомври, че изборният съвет е променил мястото на секцията му, нещо, което се е случило с около 700 хиляди венецуелци в 200 избирателни секции в предимно опозиционни райони. 62-годишният журналист Алварес е трябвало няколко часа да шофира из град Баркисимето, защото не получил ясен отговор къде трябва да гласува. \"Трябваше да разследвам: ходих до пет избирателни секции. Кой може да гласува в такива условия?\" пита Алварес, който каза, че накрая пуснал бюлетината си в избирателна секция, ръководена от активисти на Социалистическата партия, в която нямало застъпници на опозицията. \"Гласувам от 1973 г., но на тези избори няма да гласувам. Не и при тези обстоятелства\". Длъжностни лица, които отговарят за изборите, казаха, че промените са били необходими главно защото e имало съображения за сигурност, понеже някои избирателни секции били близо до места на бурни опозиционни протести. Тези протести приключиха близо 3 месеца по-рано. Служители на изборния съвет не обясниха това противоречие. /БТА/", "date": "2018.05.18", "title": "Парадоксът във Венецуела: Критиците на Мадуро копнеят за промяна, но няма да гласуват"}
{"url": "https://www.24chasa.bg/novini/article/6869657", "text": "41-годишният мъж, задържан за блудство в столичното 17-то СУ \"Дамян Груев\", е влязъл през задния вход, съобщи директорът на гимназията Антоан Колев. Най-вероятно мъжът е доставчик на храна, сочи директорът. Обясни, че за достъп се използват специални карти и отказа да коментира инцидента, тъй като се водело следствие. До час от училището ще предоставят записа от охранителните камери на МВР. ", "date": "2018.05.18", "title": "Мъжът, нападал деца в столично училище, влязъл през задния ход"}
{"url": "https://www.24chasa.bg/novini/article/6869666", "text": "Учени, провели изследвания в кенийския национален парк Масай Мара, установиха, че екскрементите на хипопотамите са силно токсични и убиват рибата по течението на река Мара, съобщава сайтът Лайф. Всеки ден стадата от тези едри животни изхвърлят лошо смелени отпадъци от порядъка на 8-9 тона, изчислиха учените от института за екосистемни изследвания \"Кери\". Фекалиите им се спускат на дъното на реките и предизвикват повишена микробна активност. При този процес масово се синтезират химични вещества като амоняк, сероводород, метан и въглероден двуокис. Първите две от тях са много токсични за рибната фауна, предава БТА. Но в края на краищата се оказва, че кислородният глад и масовото измиране на рибата се вписват в естествените процеси на природата. Това позволява да се прочистят протоците от излишни обитатели и те да послужат за храна на други животни.", "date": "2018.05.18", "title": "Екскрементите на хипопотамите убиват всичко живо"}
{"url": "https://www.24chasa.bg/novini/article/6869432", "text": "Кметицата на \"Младост\" Десислава Иванчева, която е в ареста по подозрения за подкуп, е прекратила отпуската си, съобщиха за \"24 часа\" от Столичната община. Не е ясно как Иванчева ще управлява район \"Младост\" от ареста и какви са намеренията й. Тя остава кмет, тъй като правомощията й не са прекратени. Междувременно зам.-кметът на \"Младост\" Владимир Клисуров, който си пусна едномесечно предизвестие за напускане и 4 дни платен отпуск, се е върнал на работа в районната администрация. Предизвестието му изтича в началото на юни. Той бе посочен от Иванчева за нейн заместник и СОС го избра като временно изпълняващ длъжността кмет на района. Няколко дни след това обаче той обяви, че напуска. През времето, в което Клисуров беше в отпуск, временен кмет беше другият зам.-кмет - арх. Румен Русев.", "date": "2018.05.18", "title": "Кметицата на \"Младост\" Десислава Иванчева прекрати отпуската си"}
{"url": "https://www.24chasa.bg/novini/article/6869692", "text": "Руският президент Владимир Путин одобри предложения от премиера Дмитрий Медведев състав на новото руско правителство, след като двамата го обсъдиха на среща в Сочи. В новото правителство позициите си запазват ключови министри от досегашния кабинет, предадоха световните агенции, цитирани от БТА.  Сергей Лавров остава министър на външните работи, а Сергей Шойгу -министър на отбраната. Министри на икономическото развитие, на финансите, на енергетиката и на търговията отново ще бъдат Максим Орешкин, Антон Силуанов, Александър Новак и Денис Мантуров. Постовете си запазват също министрите на правосъдието и на вътрешните работи Александър Коновалов и Владимир Колоколцев. Начело на министерството на транспорта на мястото на Максим Соколов застава досегашният заместник-министър по транспорта Евгений Дитрих. Сменен е и министърът на селското стопанство. Досега това беше Александър Ткачов. Новият министър е Дмитрий Патрушев, който е президент на държавната Руска стелскостопанска банка (Росселхозбанк). Начело на министерството на извънредните ситуации вместо Владимир Пучков ще бъде Евгений Зиничев, който бе заместник-ръководител на Федералната служба за сигурност. Вицепремиерът по спортните въпроси Виталий Мутко е преназначен за вицепремиер, отговарящ за строителството. Мутко се оказа в центъра на международен допингов скандал, припомня Франс прес. Той бе министър на спорта от 2008 г. до 2016 г. През това време той беше главен организатор на зимните олимпийски игри в Сочи през 2014 г. Преди две години бе назначен за вицепремиер по спортните въпроси. В доклад на Световната антидопингова агенция (САДА) и на Международния олимпийски комитет (МОК) Мутко е обвиняван, че е изиграл ключова роля в \"институционализиран допингов механизъм\" в Русия в периода 2011 г. - 2015 г. В доклада на МОК и на САДА Мутко бе обвинен за 11 случая на допинг, укрити от руските власти в периода 2012 -2015 г., касаещи футболисти. Русия призна, че има проблеми с антидопинговите мерки и че съществуват отделни случаи на състезатели, приемали допинг, но винаги е отричала съществуването на организирана от държавата система за допинг на спортистите, отбелязва Франс прес. В новото правителство министър на спорта си остава Павел Колобков. Президентският указ за назначенията ще блъде подписан по-късно днес.", "date": "2018.05.18", "title": "Путин одобри предложения от Медведев за състав на новото руско правителство"}
{"url": "https://www.24chasa.bg/novini/article/6869841", "text": "Свръхботата е реколтата от гюл тази година, а оттам са и ниските изкупни цени. Това заяви пред \"24 часа\" Йордан Радев, който има розови масиви и дестилерия в град Крън, Казанлъшко. Бившият директор на панаира в Пловдив отрече да има картел. По думите му днес килограм розов цвят се е изкупувал за 2,20 лв., но ще пада още. По този причина производители от карловското село Розино, а също и от Старосел, Красново и Хисаря протестираха. Те блокираха пътища и обсипаха  шосетата с гюл.  \"Ще изкореним масивите и ще отидем в чужбина\", заканиха се те. Твърдят, че им изкупували цвета по 1,80 - 2 лв. за килограм. \"Даваме по левче на берачи, като приспаднем разходите за тор и препарати, за нас не остава нищо\", твърдят собственици на розови градини. \"Има свръхпредлагане.  Годината е нормална, има много розов цвят. Проблемът на производителите е работната ръка\", каза Радев. Той припомни, че м.г. са изкупували розовия цвят по 4-5 лева. Но тогава продукцията е била слаба. По думите му ще пада и цената на розовото масло. Сега килограмът се търгувал за 9500 евро. Радев очаква да падне до 7500 евро. А през 2016 г. стигна цена от 12 200 евро. Това е пазарът, каза бившият директор на пловдивския панаир. Килограм розово масло се добива от 3,5 тона цвят. България произвежда между 1,5 - 2 тона течно ароматно злато.", "date": "2018.05.18", "title": "Богата реколта от гюл, цената на розовото масло пада"}
{"url": "https://www.24chasa.bg/novini/article/6869918", "text": "Президентът на Русия Владимир Путин и министър-председателят Дмитрий Медведев проведоха кратък разговор на руски език с канцлерката на ФРГ Ангела Меркел, пристигнала начело на германска делегация за разговори в президентската резиденция в Сочи, предаде ТАСС. Кадри от разговора на Путин, Меркел и Медведев на входа на резиденцията бяха излъчени от телевизия \"Русия 24\". Путин чакаше Меркел на верандата с букет от кремави рози, фрезии и други цветя в пастелни тонове, предава БТА. На влизане Меркел беше приветствана и от министър-председателя Медведев, който беше обсъдил с държавния глава сформирането на новото руско правителство. Меркел поздрави Медведев за назначението на поста премиер и след това тримата с президента Путин поговориха малко на руски език. Медведев изрази надежда пред Меркел за контакти на новото руско правителство с германския кабинет. \"На добър път!\", пожела Меркел на Медведев.", "date": "2018.05.18", "title": "Путин посрещна Меркел с рози (Снимки)"}
{"url": "https://www.24chasa.bg/novini/article/6869923", "text": "Подписаното Изявление за подкрепа на Цифровата програма за Западните Балкани на най-високо политическо ниво показва как силната политическа воля води до реални действия, е заявила еврокомисарят по цифровата икономика и общество Мария Габриел при откриването на Виенския икономически форум - Софийски разговори 2018, с участието на българския премиер Бойко Борисов и лидерите на шестте държави от Западните Балкани. Това съобщиха от Отдел \"Преса и медии\" на Представителството на ЕК в България.  Пътната карта за намаляване на таксите за роуминг, която представих, е много конкретна стъпка и прекрасен пример как взаимодействието между политиката и икономиката носи ползи за обществото и предприятията, е посочила Габриел. Тя е подчертала, че усилията за реализирането на цифровата програма и предвидените в нея мерки не е едностранен процес. Нужни са усилия на политическо ниво, от страна на мобилните оператори, участието на индустрията, така че да се постигнат реални резултати за крайните потребители - гражданите и предприятията. Комисар Габриел е отбелязала, че Цифровата програма за Западните Балкани е ясна заявка за ускоряване на европейската интеграция на региона, помагайки на бизнеса, институциите и гражданското общество. Нужни са инвестиции в широколентов достъп до интернет и то не само в градските, а особено в отдалечените и селските райони, смята еврокомисарят. Според нея цифровизирането на публичната администрация е също важна стъпка към прозрачност и ефикасност, което ще изгради доверието на гражданите в новите технологии. Българският еврокомисар е отбелязала и нуждата от инвестиции в изграждането на цифрови хъбове, които да дадат перспектива за ускорено развитие на стартъпите и малките и средни предприятия. Тя е засегнала и темата за суперкомпютрите, давайки примери за ползите от тях от подобряването на условията по пътищата до новите лекарства за сериозните заболявания или пък ваксините за деца. \"Важно е да продължим да градим мостове въз основа на диалог и отговорност. Инвестициите в сигурността и развитието на Западните Балкани са инвестиции в сигурността на Европа. А цифровите мостове имат силата да насърчат процеса на европейска интеграция на Западните Балкани и да сближат гражданите и предприятията\", е заявила още Мария Габриел.", "date": "2018.05.18", "title": "Мария Габриел: По-евтиният роуминг е пример за взаимодействието на политиката и икономиката"}
{"url": "https://www.24chasa.bg/novini/article/6869948", "text": "4,9 млн. лева са приходите на Комисията за енергийно и водно регулиране (КЕВР) от събраните държавни такси през първото тримесечие на 2018 г. Това става ясно от финансов отчет, одобрен от комисията на закрито заседание в началото на май. 4,91 млн. лв. са общо приходите на енергийния регулатор в този период. Разликата идва от събраните глоби по наказателни постановления. Разходите са в размер на 1,39 млн. лв., което е около 24% от планираните за цялата година разходи (общо 5,81 млн. лева). Най-много те са за персонал - 1,16 млн. лева. Просрочените вземания са в размер на общо 2,63 млн. лева - основно несъбрани такси и глоби. Най-голям е делът на електроенергийните дружества - 1,51 млн. лева. ВиК операторите дължат почти 500 хил. лв. В края на 2017 г. Народното събрание утвърди бюджет на КЕВР, в който са заложени приходи в размер на 14,7 млн. лв., от които от държавни такси - 11,8 млн. лева. Разликата между приходите и разходите (почти 9 млн. лева) Комисията трябва да внесе в бюджета. КЕВР промени начина си на финансиране с последните промени в Закона за енергетиката и премина на самоиздръжка. Служителите й вече не са държавни и ще бъдат назначени на трудови договори. Това ще позволи да се увеличат заплатите им.", "date": "2018.05.18", "title": "КЕВР събра 4,9 млн. лв. от такси за първото тримесечие"}
{"url": "https://www.24chasa.bg/novini/article/6869964", "text": "През последните месеци работата по проекта за изграждане на интерконектора Гърция-България е интензифицирана. Мога да препотвърдя подкрепата от страна на правителството към междусистемната газова връзка. За това енергийният министър Теменужка Петкова е информирала представители на консорциума \"Шах Дениз\" по време на среща днес, съобщиха от министерството, цитирани от БТА. \"Това е основен приоритет, залегнал в управленската ни програма. За трета поредна година правителството залага в бюджета държавна гаранция в размер на 110 млн. евро\". \"Ай Си Джи Би\" вече е бенефициент и по оперативна програма \"Иновации и конкурентоспособност\", което ни дава възможност да използваме допълнително финансиране в размер на 39 млн. евро по проекта, е допълнила тя. В момента и трите обществени поръчки по проекта за изграждане на интерконектора Гърция-България са в ход - за избор на доставчик на тръби, за проектиране и строителство и за избор на инженер-консултант. \"Амбицирани сме всички дейности да се изпълняват съгласно графика\", е подчертала министър Петкова. По думите й се предвижда през 2020 г. междусистемната газова връзка Гърция-България да бъде въведена в експлоатация. Представителите на консорциума са информирали министър Петкова, че добивът на природен газ от втората фаза на Шах Дениз е ускорено. Те са уверили, че страната ни може да получи първите количества природен газ от Азербайджан през 2020 г. Азербайджан подкрепя България в дейностите по гарантиране на енергийната сигурност в региона, са допълнили още те.", "date": "2018.05.18", "title": "Министър Петкова обсъжда с \"Шах Дениз\" доставките на природен газ за България"}
{"url": "https://www.24chasa.bg/novini/article/6869952", "text": "След продължило няколко часа мъчително изчакване, на автобусите, превозващи 270 мигранти от Сараево към бежанския център Салаковац край Мостар, бе разрешено да влязат на територията на Херцеговско-неретванския кантон и да отидат в Салаковац, съобщава босненският вестник \"Аваз\", цитиран от БТА.  Мигрантите тръгнаха рано тази сутрин от палатковия лагер в парк в центъра на Сараево за Салаковац след решение на държавните институции. Близо до Кониц те бяха спрени и върнати в кантон Сараево. Преди това местните власти бяха наредили конвоят да напусне района, в противен случай ще се намесят специалните полицейски части. Босненското министерство на сигурността не бе уведомено кой е спрял конвоя с мигранти и по каква причина. Министър Драган Мектич заяви за регионалната телевизия Ен1, че това е \"класически държавен удар\". Мигрантите започнаха да пристигат в Сараево през януари тази година, а малкото \"селище\" в парка започна да се оформя през март.", "date": "2018.05.18", "title": "Край на драмата с автобусите с мигранти\nв Босна"}
{"url": "https://www.24chasa.bg/novini/article/6869980", "text": "Австралийски учени от университета Ла Троуб са установили, че пептид, съдържащ се в тютюна, може да се справи с инфекция, която застрашава цялото човечество, съобщава сайтът Ей Би Си, цитиран от БТА. Съставката се съдържа в растенията на декоративния тютюн /Nicotiana alata/. Тя ще може да пребори няколко вида смъртоносни инфекции. Става дума за белтъка NaD1, който разрушава повърхностния слой на гъбичните клетки, причинители на опасни болести сред хората с отслабен имунитет. Това са инфекциите, причиняващи златистия стафилокок, енцефалита и даже ХИВ. От тях умира всеки осми човек на планетата. Оказа се, че протеинът може да унищожава гъбичните клетки дори когато те са мутирали и са станали устойчиви на антибиотици.", "date": "2018.05.18", "title": "Тютюнът може да се справи с инфекция, застрашаваща човечеството"}
{"url": "https://www.24chasa.bg/novini/article/6869984", "text": "След продължително боледуване почина Евгени Колев. Дългогодишен коментатор за news.bg Евгени не успя да спечели най-важната битка и да пребори тежко заболяване, въпреки усилията си до последно. С острия си език, асоциативното си мислене и отказа да оставя текстовете си да плават по течението, Евгени често ядосваше, засягаше, дори дразнеше някои от нашите читатели. Но именно това беше и целта му - да провокира, да размисля, да подсеща, че в потока от новини и факти има логика, която трябва да бъде откроена, пишат от news.bg.  Сигурни сме, че Евгени Колев ще липсва дори и на тези, които не споделяха неговите политически възгледи. Евгени Колев е роден на 9 май 1969 в София. Образованието си завършва в СУ \"Св. Климент Охридски\", а работа си в медиите започва като стажант-репортер в програма \"Хоризонт\" на БНР през 1992. Работил е в радио \"Експрес\", \"Витоша\", \"7 дни\", в Балкански информационен пул (БИП), вестниците \"Малък вестник\", \"Дума\", \"Континент\", вестник \"Експрес\". Публикувал е свои материали в списанията \"Европа 2001\", \"Епоха\", \"Вестник за народа\". Пет години е офицер, впоследствие държавен служител, в дирекция \"Пресцентър и връзки с обществеността\" на МВР. Сбогуването с Евгени Колев ще бъде в неделя от 13.30 часа в траурна зала \"Амбър\", кв. \"Орландовци\", ул.\"Кожарска\" №2.", "date": "2018.05.18", "title": "Почина журналистът Евгени Колев"}
