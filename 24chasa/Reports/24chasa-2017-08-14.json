{"url": "https://www.24chasa.bg/novini/article/6390716", "text": "Тела на мъж и жена са открити при пожар в село Богданчовци, според експертиза смъртта им е настъпила по насилствен начин, съобщиха от Областната дирекция на МВР – Габрово. На 11 август към 3.50 часа на телефон 112 постъпил сигнал за възникнал пожар в дома на възрастно семейство в село Богданчовци. На място са изпратени екипи на РС ПБЗН и Районно управление „Полиция” – Габрово. След потушаването на пламъците в къщата са намерени телата на мъжа и жената. Извършената съдебно-медицинска експертиза установила, че смъртта на двамата е настъпила по насилствен начин. Извършен е втори оглед на място. По случая е започнато досъдебно производство. Действията по разкриване извършителя на тежкото престъпление се ръководят от Окръжна прокуратура – Габрово.", "date": "2017.08.14", "title": "Съпрузите от село Богданчовци са убити, а не загинали в пожара"}
{"url": "https://www.24chasa.bg/novini/article/6390667", "text": "Полицията е задържала родителите на мъртвото бебе, намерено вчера в пернишки квартал. Това научи \"24 часа\" от свои източници в полицията.  Те обясниха, че родителите са цигани. В момента ги разпитват в областната дирекция на полицията в Перник. Междувременно прокуратурата е започнала досъдебно производство за убийство на новороденото момченце. Възможно е обаче обвинението да бъде преквалифицирано.", "date": "2017.08.14", "title": "Задържаха родителите на мъртвото бебе в Перник"}
{"url": "https://www.24chasa.bg/novini/article/6390671", "text": "Цените на международните полети и туристическите услуги доведоха до минимална месечна инфлация през юли, сочат данните на Националния статистически институт, цитирани от  Спрямо юни индексът на потребителските цени се е увеличил с 0,3 на сто. Самолетните билети за международни полети са поскъпнали близо с 20 на сто през юли в сравнение месец по-рано, отчитат от националната статистика. При пакетните туристически услуги ръстът в цените е над 16%. При останалите стоки и услуги продължава плавното поскъпване на цигарите. Отчетено е и поскъпването на тока. В същото време горивата продължават да поевтиняват с около два процента. Годишната инфлация през юли е 1,3%.", "date": "2017.08.14", "title": "Цените на полетите и туристическите услуги доведоха до месечна инфлация през юли"}
{"url": "https://www.24chasa.bg/novini/article/6390670", "text": "\"Защо ме забъркват във всички проблеми на държавата, от пет години аз не съм в реалната политика\". Така отговори почетният председател на ДПС Ахмед Доган на въпрос на   дали знае за готвено разследване срещу него и за евентуален негов арест. \"Кой ги измисля тези работи? За какво да ме арестуват? За какво да ме разследват? Няма новини през лятото! Дайте им новини!\", каза още почетният председател на ДПС. Той подчерта, че цялата тази истерия, в която няма нищо вярно, е започнала от един бургаски сайт, за да се отклони вниманието от истинските проблеми в държавата. \"Не се занимавайте с мен!\", посочи още Доган. Той коментира лаконично и отнетия допуск до класифициррана информация на зам.-шефа на Бюрото за контрол върху използването на СРС-та Георги Гатев. \"От медиите научих за този отнет допуск, нямам нещо общо с това, Гатев е уважаван юрист и експерт\", бяха думите на Доган. И отново многозначително повтори: \"Не се занимавайте с мен, гледайте държавата!\"", "date": "2017.08.14", "title": "Доган проговори: Не ме разследват! Няма да ме арестуват!"}
{"url": "https://www.24chasa.bg/novini/article/6390663", "text": "Италия не чувства подкрепата на Брюксел в борбата с нелегалната миграция. Това заяви италианският министър на външните работи и международното сътрудничество Анджелино Алфано в интервю за германския в. „Билд“, цитирано от  Според прогнозите му, тази година в страната ще пристигнат 200 000 бежанци. „Броят на мигрантите, които през тази година са дошли в Италия достигна до такива стойности, с които на нас ни е трудно да се справим. През тази година може да са 200 000 души“, каза Анджелино Алфано.", "date": "2017.08.14", "title": "Рим: Брюксел не помага на Италия за проблема с бежанците"}
{"url": "https://www.24chasa.bg/novini/article/6390679", "text": "Земетресение със сила 3,2 по Рихтер е регистрирано на територията на Босна и Херцеговина в 22,05 ч. местно време (23,05 ч. - българско време), съобщава Средноевропейският сеизмологичен център, цитирано от \"Фокус\". Според \"Dnevni Avaz\" земетресението е било усетено на цялата територия на страната, а епицентърът му е на около 4 км. североизточно от Чаплина, в Южна Босна. Не се съобщава за разрушения.", "date": "2017.08.14", "title": "Земетресение със сила 3,2 по Рихтер разтресе Босна и Херцеговина"}
{"url": "https://www.24chasa.bg/novini/article/6390606", "text": "Двама турски граждани са загинали при експлозия в Югоизточна Турция, предаде агенция ТАСС, като се позова на в. \"Миллиет\". Автомобилът, в който пътували жертвите, се натъкнал на самоделна мина в района на Шемдинли, окръг Хаккяри, цитирано БТА. Според изданието бомбата е поставена от бунтовници на Кюрдската работническа партия (ПКК).", "date": "2017.08.14", "title": "Двама загинаха от крайпътна бомба в Югоизточна Турция"}
{"url": "https://www.24chasa.bg/novini/article/6390607", "text": "Водата по Българското Черноморие е много по-чиста през този летен сезон заради изградените пречиствателни станции. Мерките ще продължат да действат и за следващия сезон. Това обяви министърът на околната среда и водите Нено Димов по време на дискусия \"За по-чист морски туризъм\" във Варна, която се организира от kmeta.bg, КРИБ, министъра на туризма Николина Ангелкова и кмета на Варна Иван Портних, съобщиха от Министерството на околната среда и водите.  Министър Димов обясни, че над 90% от региона на Варна вече е покрит от пречиствателни станции. Предстои след края на летния сезон да започне модернизацията на станцията в Златни пясъци. Нейната реконструкция ще се осъществи основно със средства по Оперативна програма „Околна среда 2014-2020\". Стойността на проекта \"Подготовка и изпълнение на проект за развитие на инфраструктурата за отпадъчни води в агломерация \"Златни пясъци\" е малко над 37 милиона лева, от които 8,4 милиона лева е съфинансиране от страна на Община Варна.  Пречиствателната станция на \"Златни пясъци\" е строена преди близо 3 десетилетия с идеята да обслужва около 12 000 души. След модернизацията ще може да обслужва над 72 хиляди жители през летните месеци и 18 000 през зимния период. Предвидената технология ще осигури необходимото пречистване на отпадъчните води, включително отстраняване на общ азот и общ фосфор. Министър Димов подчерта, че след сезона ще започне реконструкцията и модернизацията на пречиствателната станция Китен-Приморско. В нея ще бъдат инвестирани 22,27 млн. лв. Безвъзмездното финансиране е в размер на близо 17 млн. лв. по ОПОС. С проекта ще бъде увеличен капацитетът на пречиствателната станция. Съоръжението, макар и частично реконструирано през годините, трудно поема голямото натоварване през летния туристически сезон. В момента се изгражда пречиствателна станция в Айтос, заяви Нено Димов. Близо 19 млн. лв. е размерът на инвестицията за проекта. От тях безвъзмездното финансиране по оперативната програма е 14 млн. лв. Целта на проекта е освен да се изгради пречиствателна станция, да бъдат доизградени главните канализационни клонове, отвеждащ колектор и съпътстваща инфраструктура. В Айтос никога не е имало пречиствателна станция – мръсните води влизат в реката, а от там - в морето. Министър Димов каза, че остава проблем за Българското Черноморие само липсата на пречиствателна станция за района на Синеморец и Ахтопол. Според него ще се търсят варианти на терени и финансиране от Предприятието по управление на дейностите по опазване на околната среда (ПУДООС). Представители на изпълнителната власт, местната администрация и бизнеса обсъдиха още правилата за разделно събиране на отпадъците, свързани с биоразградимите отпадъци в хотели и заведенията за хранене.", "date": "2017.08.14", "title": "Нено Димов: Мерките за по-чисто Черно море ще продължат и следващия сезон"}
{"url": "https://www.24chasa.bg/novini/article/6390621", "text": "\"Цанков камък\" може да крие риск за населението, а не само да е престъпен. Спукана е чашката на язовира, а мембраната - протрита. Това заяви депутатът от ГЕРБ Десислава Атанасова, след като внесе сигнала на ГЕРБ при главния прокурор. Редно е да бъде направена цялостна, задълбочена експертиза, настояват от партията на Бойко Борисов. \"Румен Овчаров е бил министър, когато е стартиран проектът, а Корнелия Нинова - зам.-министър. Да каже тя\", призова Атанасова. Рецидив е - отговорните говорят за паралелна държава, вместо да дават отговор. Това са милиарди лева на данъкоплатеца, подчерта депутатът от ГЕРБ Александър Ненков, който подаде сигнала заедно с Атанасова.   ", "date": "2017.08.14", "title": "ГЕРБ: \"Цанков камък\" може да е и опасен, не само престъпен. Ето какви пари са налети (Видео)"}
{"url": "https://www.24chasa.bg/novini/article/6390625", "text": ", предава Greek Reporter, цитиран от \"Фокус\". Хеликоптери и самолети са задействани за подпомагане на пожарникарите, които се опитват да установят контрол над пламъците и да предотвратят унищожаването на вили, разпръснати в гористите местности и използвани предимно за отдих. Пожарът, който бушува в горите, е изключително труден за овладяване, призна ръководителят на аварийните служби Янис Капакис в телевизионно изявление. Според оценките на пожарникарите пламъците се простират на дължина от над 15 км. Местните власти информираха, че са поискали да бъдат изпратени повече въздухоплавателни средства в района, които да се включат в потушаването на пламъците. Стотици жители в Каламос напуснаха домовете си и прекараха нощта в близост до плажа. Повече от дузина къщи са повредени от пожара, но няма данни за пострадали или загинали. Огънят бушува на една от най-популярните дестинации за почивка, разположена на едва около 45 км североизточно от Атина.", "date": "2017.08.14", "title": "Пожарът край Атина се разпространи към още едно населено място (Снимки)"}
{"url": "https://www.24chasa.bg/novini/article/6390643", "text": "Екип млади програмисти от Математическия факултет към Софийския университет създаде устройство, което дава възможност на нечуващи хора да комуникират с думи, разказва  . Екипът от иноватори се състои от 8 души, които имат амбицията да изведат продукта си на световния пазар и да помогнат на милиони хора във всички точки на планетата. Устройството представлява гривна, която един вид превежда жестомимичния език и го превръща в говор и обратното, благодарение на смартфон. В момента екипът работи по смаляване на устройството, за да може то да бъде възможно най- елегантно, удобно за използване и да се побира в джоба.", "date": "2017.08.14", "title": "Млади програмисти създават гривна-преводач от и на жестомимичния език"}
{"url": "https://www.24chasa.bg/novini/article/6390652", "text": "Руската федерална служба за сигурност (ФСС) задържа четирима терористи - един гражданин на Русия и трима на централноазиатски държави, подготвяли атентати в Москва и региона. Това заяви пресцентърът на ФСС, предаде ТАСС. Групата планирала самоубийствени атентати с мощни експлозиви в места, където се събират много хора - транспортни обекти и търговски средища в Москва, пише БТА. Подготовката била ръководена от пратеник на групировката \"Ислямска държава\", действал по указания на нейни главатари, намиращи се в Сирия. Край руската столица е открита и обезвредена лаборатория, където терористите са изготвяли експлозиви и взривни устройства, посочва ФСС.", "date": "2017.08.14", "title": "Задържаха терористи, подготвяли атентати в Москва и региона"}
{"url": "https://www.24chasa.bg/novini/article/6390664", "text": "В Неонатологичното отделение на областната болница в Пазарджик имаме две момчета - близнаци, които са родени във Велинград и са изоставени от майката, каза за „Фокус“  д-р Мариела Захариева, завеждащ отделението. Тя обясни, че това е последният случай на изоставяне на бебета. „След като ги е родила в болницата във Велинград, майката е избягала. Децата са в нашето отделение от около 2 седмици, защото са недоносени. Момчетата са с имена Геро и Найден. Очакваме да достигнат необходимите показатели и ще ги изпишем. Може би към края на седмицата ще издирваме майката“, коментира д-р Захариева. Тя допълни, че ако майката не пожелае да вземе децата си и да се грижи за тях, близнаците ще бъдат настанени в приемно семейство.", "date": "2017.08.14", "title": "Майка изостави новородените си близнаци, грижат се за тях в болницата в Пазарджик"}
{"url": "https://www.24chasa.bg/novini/article/6389674", "text": "Често сравняван с рая на Земята, остров Гуам привлече световното внимание заради заплахите на Северна Корея да го удари с ракети и да унизи САЩ. Защо този малък остров в Тихия океан е толкова важен, че Доналд Тръмп и Ким Чен Ун го превърнаха в ябълка на раздора, която може да подпали света? Гуам е най-южният, най-големият и най-гостоприемният от островите на Марианския архипелаг. Югозападно от него се намира прочутата Марианска падина – най-дълбоката точка на световния океан (11 022 м). Територията му е едва 550 кв. км, но е мост между САЩ и Азия. от португалския мореплавател Фернанду Магелан при първото му околосветско пътуване. Окупиран е от Испания през 1526 г. Става американска колония в съответствие с Парижкия договор от 1898 г., който слага край на войната между САЩ и Испания. Япония нахлува в Гуам през декември 1941 г., само 3 дни след бомбардировката на Пърл Харбър, и е отблъсната през юли 1944 г. До края на войната остава важна авиационна и военноморска база на САЩ, от която се извършват атаките срещу Япония. Стратегическото значение на Гуам се определя от военните бази на острова, които заемат една трета от територията му. Разположен на 2600 км източно от Филипините, главният от Марианските острови е аванпост на американската армия в региона.  САЩ са разположили 6000 войници в авиобазата “Андерсен” и военноморската си база - една от трите в тази част на света, където могат да акостират самолетоносачи. От Гуам са излитали бомбардировачите Б-52, атакували Ханой по време на Виетнамската война (1955-1975 г.) Оттук е трябвало да излети и самолетът, пуснал атомната бомба над Хирошима, но командването се отказало от този вариант. И преди заканите на Ким Чен Ун островът е преживявал сериозно бедствие. През 40-те години на миналия век военен или търговски кораб от Папуа-Нова Гвинея, които се размножават изключително бързо и застрашават местната екосистема. Макар да не са опасни за човека, те унищожили почти изцяло птиците и гущерите на тази малка територия. Дотогава там изобщо нямало змии, а сега плътността им на кв. км е една от най-големите в света. Днес все още в Гуам има над 2 млн. змии от този вид. Те са виновниците за изчезването на 12 от 14 местни вида птици, на 2 от 3 вида прилепи и на 3 от 6 вида гущери. Заради прекалено многото змии през 2013 г. властите се принудиха и пълни с отрова за влечугите, с малки картонени парашути. Така се опитаха да ограничат популацията им. След изчезването на птиците на Гуам се увеличили много и паяците.  Изкушенията на острова обаче са далече повече от опасностите. Най-привлекателни са кораловите рифове, населени с огромно разнообразие от морски видове, които привличат любителите на подводното гмуркане. – малки оранжеви зрънца, известни като “звезден пясък”. Северната част на Гуам е най-слабо населена, защото там е разположена американската военновъздушна база. В тази по-слабо посещавана част обаче се намира най-красивият местен плаж – Ритидиан бийч. В централния район на острова е най-големият туристически център – заливът Тумон. 90% от туристите отсядат в тамошните хотели. В моловете пък може да бъдат открити стоки на всички прочути марки, затова ги смятат за по-малко претъпкана версия на магазините по Пето авеню в Ню Йорк. На острова е Югът е най-живописен, но и най-слабо развит икономически. В този район е съхранена най-добре културата на местното население чаморо. Тук най-известни са плажовете на залива Талофофо и едноименният водопад, една от големите атракции на Гуам.  Островът има статут на организирана неприсъединена от САЩ територия, по подобие на Пуерто Рико и американските Вирджински острови. 162 000-те жители, 40 процента от които са представители на коренното население чаморо, са Те не могат да участват в американски избори и единственият представител на Гуам в Конгреса няма право да гласува по законопроекти. Част от местното население настоява да се проведе референдум за самоопределяне - искане, което е отхвърляно от американското федерално правосъдие. Републиканецът Еди Калво е губернатор на Гуам от 2011 г. Административен център е столицата Хагатна.  На острова днес живеят и много филипинци. Това е и първата американска територия, която на 5 юни 2015 г. Освен онези, които идват просто да полежат на плажове с прекрасни гледки и незабравими залези, островът привлича и авантюристи, влюбени в подводните спортове, както и запалени сърфисти. Предлагат се уиндсърфинг, парасейлинг, разходки с катер и дори потапяне с миниподводница. Тук се намира прочутото Кралство на черните корали – подводен риф, който представлява отвесна скала, спускаща се на 100 м дълбочина. откъдето идва и името на природната забележителност. Пипи бомб хол пък е перфектен коралов кратер, сякаш издълбан от паднала бомба. Край Гуам е и единственото място в света, където един до друг на морското дъно лежат потънали кораби от Първата и Втората световна война.  Мнозина са убедени, че Гуам е най-екзотичното място, принадлежащо на САЩ. Плажовете с кристолночиста вода, хотелските комплекси и безмитните магазини привлякоха миналата година над 1,5 милиона посетители, повечето от които японци и южнокорейци. Европейци и северноамериканци са по-редки посетители заради голямата отдалеченост. Една трета от работните места в Гуам са в туристическия сектор. Брутният вътрешен продукт на глава от населението през 2015 г. е 35 439 долара - малко по-нисък от Франция (36 527 долара).  Средните годишни температури на Гуам варират между 23 и 30 градуса. Сухият сезон е между януари и юни, а дъждовният - между юли и декември. Съчетанието на високи температури и влажност изисква пътешествениците да са добре подготвени с кремове, чадъри, тъмни очила и много, много вода за пиене. От юни до септември е и сезонът на тайфуните и местните жители твърдят, че се страхуват от тях повече, отколкото от ракетите на КНДР. Може би защото на острова отдавна е разположена противоракетна система ТНААD и Япония обяви, че ще прехване всяка ракета, летяща към Гуам. ", "date": "2017.08.14", "title": "Гуам – райският остров, който може да подпали света"}
{"url": "https://www.24chasa.bg/novini/article/6390557", "text": "79-годишен мъж е бил ограбен, настанен е в болница с множество наранявания, съобщиха от ОД на МВР – Добрич, предаде \"Фокус\". На 12 август е получено съобщение за пострадал 79-годишен мъж от с. Росица, обл. Добрич. Установено е, че около 02:30 часа, неизвестен извършител е влязъл в къщата на пострадалия и му е нанесъл побой с юмруци и използване на дървена сопа по тялото и главата. Пострадали е намерен окървавен в безпомощно състояние в жилището си. Незабавно е транспортиран и настанен в МБАЛ Добрич с диагноза счупена скула, счупени 4 броя ребра, наранявания в тилната област на главата, без опасност за живота. Под ръководството на ГД „Национална Полиция” незабавно са сформирани екипи от служители на ОД МВР Добрич и Районно управление „Полиция” – Генерал Тошево. От проведените ОИМ и ПСД е установен и задържан извършителя на деянието криминално проявения и осъждан 18-годишен с инициали С.С. от с. Росица, обл. Добрич. При продължилите ПСД с извършителя на деянието е установено, че е влязъл в жилището на пострадали с цел да отнеме цигари и сума пари, като за целта е употребил сила и е причинил средна телесна повреда. Материалите по случая са докладвани на ОП Добрич. С постановление на Окръжна прокуратура Добрич, на извършителя е взета мярка за задържане за срок от 72 часа. Образувано е досъдебно производство по чл. 199, ал. 1, т.3 от НК.", "date": "2017.08.14", "title": "Възрастен мъж е в болница, след като 18-годишен го нападна и ограби в дома му"}
{"url": "https://www.24chasa.bg/novini/article/6390565", "text": "Повече от 20 000 къса цигари без бандерол от различни марки и 87,88 кг безакцизен тютюн са иззели служители на ОД на МВР-Пловдив по време на полицейска операция за противодействие на нелегалната търговия с акцизни стоки без бандерол, съобщиха от пресцентъра на полицията. Служителите на реда са предприели проверки на различни адреси и в търговски обекти в Пловдив и областта, където намерили и иззели стоката без бандероли. Срещу нарушителите са образувани 18 преписки, шест бързи производства и едно досъдебно производство. Петима мъже и една жена са задържани за 24 часа.", "date": "2017.08.14", "title": "Повече от 20 000 къса контрабандни цигари \nи 90 кг тютюн иззеха пловдивски полицаи"}
{"url": "https://www.24chasa.bg/novini/article/6390410", "text": "Възрастна жена от Правец е станала жертва на телефонна измама, съобщиха от Областната дирекция на МВР – София. Около 16.55 часа в петък 71-годишна жена е съобщила в полицията, че била въведена в заблуждение по телефона от непознат мъж. Той се е представил за полицейски служител. Пострадалата е оставила пред дома си сумата от 12 000 лева, шест златни пръстена, четири златни монети, три златни колиета, две златни букви, чифт златни обици и няколко златни зъба. По случая е образувано досъдебно производство за извършено престъпление по чл. 209, ал.1 от НК.", "date": "2017.08.14", "title": "Възрастна жена от Правец даде 12 000 лева на ало измамници"}
{"url": "https://www.24chasa.bg/novini/article/6390383", "text": "Индексът на потребителските цени за юли 2017 г. спрямо юни 2017 г. е 100.3%, т.е. месечната инфлация е 0.3%. Инфлацията от началото на годината (юли 2017 г. спрямо декември 2016 г.) е 1.0%, а годишната инфлация за юли 2017 г. спрямо юли 2016 г. е 1.3%, съобщиха от Националния статистически институт. Средногодишната инфлация за периода август 2016 - юли 2017 г. спрямо периода август 2015 - юли 2016 г. е 0.9%. През юли 2017 г. спрямо предходния месец цените на стоките и услугите в потребителските групи са се променили, както следва: • хранителни продукти и безалкохолни напитки - намаление с 0.1%; • алкохолни напитки и тютюневи изделия - цените остават на равнището от миналия месец; • облекло и обувки - намаление с 2.8%; • жилища, вода, електроенергия, газ и други горива - увеличение с 0.8%; • жилищно обзавеждане, домакински уреди и принадлежности и обичайно поддържане на дома - увеличение с 0.4%; • здравеопазване - цените остават на равнището от миналия месец; • транспорт - намаление с 0.5%; • съобщения - цените остават на равнището от миналия месец; • развлечения и култура - увеличение със 7.1%; • образование - увеличение с 0.1%; • ресторанти и хотели - увеличение с 1.0%; • разнообразни стоки и услуги - намаление с 0.6%. През юли 2017 г. са се увеличили цените на следните хранителни продукти: брашно - с 0.4%, хляб - с 0.6%, месо от едър рогат добитък - с 0.2%, месо от домашни птици - с 0.5%, малотрайни и трайни колбаси - съответно с 0.7 и 1.3%, мляно месо (кайма) - с 0.7%, пресни млека - с 0.3%, кашкавал и сирене - съответно с 0.9 и 1.1%, яйца - с 0.2%, млечни масла - с 3.6%, маргарин - с 2.6%, ябълки - с 4.2%, цитрусови и южни плодове - с 1.3%, зрял боб - с 0.3%, оцет - с 1.0%, сол - с 0.2%, минерална вода - с 0.2%, ракии - с 0.4%, и други. През юли 2017 г. са се намалили цените на следните хранителни продукти: ориз - с 0.8%, риба - с 0.7%, кисели млека - с 0.2%, извара - с 0.9%, праскови и кайсии - с 22.0%, зрял чесън - с 2.3%, кореноплодни зеленчуци (моркови и червено цвекло) - с 4.4%, маслини - с 0.8%, други пресни зеленчуци (зелен фасул, тиквички и патладжани) - със 17.8%, картофи - с 14.8%, захар - с 0.3%, кафе - с 0.5%, газирани напитки - с 0.1%, вино - с 0.4%, бира - с 1.4%, и други. През юли 2017 г. в групите на нехранителните стоки и услугите е регистрирано увеличение на цените при: цигари - с 0.3%, водоснабдяване - с 0.4%, канализационни услуги - с 1.4%, услуги за пречистване на водата - с 2.2%, електроенергия - с 1.5%, централно газоснабдяване - с 1.1%, топлинна енергия за подгряване на вода - с 1.6%, перални - с 0.9%, продукти и препарати за почистване - с 1.3%, метан за ЛТС - с 0.2%, международни полети - с 19.6%, цветарство - с 1.3%, пакетни услуги за почивка и туристически пътувания - с 16.8%, услуги в ресторанти, кафенета и други - с 0.2%, услуги по краткосрочно настаняване - с 10.2%, и други. През разглеждания месец в групите на нехранителните стоки и услугите е регистрирано намалeние на цените при: облекло и обувки - съответно с 3.1 и 2.3%, газообразни и течни горива за битови нужди - съответно с 3.4 и 2.1%, въглища - с 1.5%, готварски печки - с 0.9%, хладилници - с 0.5%, климатични инсталации - с 0.6%, кухненско обзавеждане - 0.3%, дизелово гориво - с 2.0%, автомобилен бензин А95Н - с 1.7%, автомобилен бензин А98Н - с 2.1%, газ пропан-бутан за ЛТС - с 4.1%, продукти за лична хигиена и козметични продукти - с 1.2%, и други. През юли 2017 г. цените на лекарствените продукти са се намалили с 0.1%, а на лекарските услуги са се увеличили с 0.1%. Цените на стоматологичните услуги остават на равнището от предходния месец. Хармонизиран индекс на потребителските цени Хармонизираният индекс на потребителските цени за юли 2017 г. спрямо юни 2017 г. е 100.5%, т.е. месечната инфлация е 0.5%. Инфлацията от началото на годината (юли 2017 г. спрямо декември 2016 г.) е 0.8%, а годишната инфлация за юли 2017 г. спрямо юли 2016 г. е 0.6%. Средногодишната инфлация за периода август 2016 - юли 2017 г. спрямо периода август 2015 - юли 2016 г. е 0.2%. Според ХИПЦ през юли 2017 г. спрямо предходния месец цените на стоките и услугите в потребителските групи са се променили, както следва: • хранителни продукти и безалкохолни напитки - намаление с 0.1%; • алкохолни напитки и тютюневи изделия - намаление с 0.1%; • облекло и обувки - намаление с 2.6%; • жилища, вода, електроенергия, газ и други горива - увеличение с 0.7%; • жилищно обзавеждане, домакински уреди и принадлежности и обичайно поддържане на дома - увеличение с 0.2%; • здравеопазване - цените остават на равнището от миналия месец; • транспорт - увеличение с 0.2%; • съобщения - цените остават на равнището от миналия месец; • развлечения и култура - увеличение с 3.9%; • образование - увеличение с 0.1%; • ресторанти и хотели - увеличение с 3.2%; • разнообразни стоки и услуги - намаление с 0.3%. Индекс на цените за малката кошница Индексът на цените за малката кошница за юли 2017 г. спрямо юни 2017 г. е 100.0%, а от началото на годината (юли 2017 г. спрямо декември 2016 г.) е 101.4%. През юли 2017 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва: • хранителни продукти - намаление с 0.3%; • нехранителни стоки - намаление с 0.3%; • услуги - увеличение с 1.1%.", "date": "2017.08.14", "title": "НСИ: Инфлацията от началото на годината е 1.0%"}
{"url": "https://www.24chasa.bg/novini/article/6390500", "text": "С опасност за живота е 28-годишният мъж, пострадал вчера при , съобщиха за  \"Фокус\" от болница \"Софиямед\". Мъжът бе откаран в болничното заведение в неделя след пътен инцидент в района на 20 км на магистралата, при която автомобил се преобърна по таван в платното за насрещно движение и предизвика верижна катастрофа. Пострадалият е приет в \"Софиямед\" с откъсната ръка, черепно-мозъчна травма и травма на гръдния кош. От болницата уточниха, че на пациента е извършена операция по реплантация на ръката, в която са участвали съдови хирурзи и хирурзи на ръка. След операцията той е настанен в реанимация, като състоянието му продължава да е тежко. Мъжът продължава да е с опасност за живота от гледна точка на това, че има тежка черепно-мозъчна травма.", "date": "2017.08.14", "title": "28-годишният мъж, пострадал вчера на АМ \"Тракия\", е с опасност за живота"}
{"url": "https://www.24chasa.bg/novini/article/6390455", "text": "Повечето австрийци смятат да подкрепят в предстоящите парламентарни избори Австрийската народна партия и нейния нов председател, министъра за Европа, интеграцията и външните работи Себастиан Курц. Това показват данни от анкета на Института за маркетингови проучвания, предаде ТАСС, цитирано от БТА. Два месеца преди предсрочните избори за долната камара - австрийския Национален съвет, които са на 15 октомври, предпочитанията на електората все повече се насочват към консервативната АНП и нейния водач Курц. Трийсет и двама от всеки сто участници са готови да гласуват за АНП, ако избори се състоят още тази неделя. На втора позиция е Австрийската социалдемократическа партия, оглавявана от сегашния канцлер Кристиан Керн, с подкрепа от 25 на сто. Последна в лидерската тройка е Австрийската партия на свободата с председател Хайнц-Кристиан Щрахе - за тях смятат да гласуват 22 на сто от анкетираните. На четвъртото място с по 6 на сто от гласовете са партиите \"Зелените\" и \"Листата на Петер Пилц\", следва \"Нова Австрия\" с 5 процента, а 4 на сто от запитаните ще гласуват за други партии, пише австрийският в. \"Курир\". Рейтингът на младия и амбициозен Себастиан Курц расте с невероятно темпо, главно заради призивите му за пълно ограничаване на потока от нелегални мигранти в Европа и предложението да се затворят австрийските граници при ескалация на миграционната криза. Той бе и инициатор на забраната за носене на фереджета на обществени места, която влиза в сила през октомври. Настоя освен това всички бежанци задължително да учат немски и основи на австрийската култура. По-младите поколения австрийци изтъкват, че най-сетне виждат политик, който нарича нещата със собствените им имена и предлага конкретни решения, отбелязва ТАСС.", "date": "2017.08.14", "title": "Повечето австрийци предпочитат Себастиан Курц за канцлер"}
{"url": "https://www.24chasa.bg/novini/article/6390474", "text": "„Започва изграждане на държавно предприятие за опериране на толсистема. Тази система е изключително важна, за да може една от най-публичнте услуги в държавата – поддържането и строителството на републиканската пътна мрежа, да се самофинанира. Това е първата система, кято ще бъде самофинансирана, без да разчита на държавния бюджет” – каза в Добрич Дончо Атанасов, председател на Управителния съвет на агенция „Пътна инфрактура”. Първоночаналният капитал ще бъде около 150-200 млн. лева, това сега не мога да кажа – добави той. „Транзитният трафик на тежкотоварни автомобили, който преминава през България, е между 8-10 000 тежко товарни камиони на денонощие. Като се прибави трафикът от Близкия изток за Западна Европа, който е огромен, особени през летните месеци – оттук също се губят отромни средства” – каза още Атанасов. Той е категоричен, че тази система е нужна час по-скоро, за може този, който най-много руши пътната инфраструктура, да плаща и най-много. Сагата с изграждането на толсистемата продължава над година и половина, над са 12 жалбите. „Надявам се в рамките на следващата година тя да заработи или най-късно през 2018-2019 г. толсистемата да акумира средства за възстановяването на републиканската пътна мрежа. Около 6000 км пътища в страната са в безкрайно лошо състояние. Очакваните приходи са между 800 000 лв. и 1млрд. лв. на годишна база. В момента през винетките очаквам тази година да приключим с нетен приход от около 320 млн. лв.” – съобщи още Атанасов. Над 220 000 са винетките са социалното министерство, котио са около 20-22 млн. лв. „Ние правим на година около превантивни ремонти на окло 500-600 км. само с бюджетни пари. За тези 6000 км ни трябват между 8 и 12 години. А експлоатационното състояние на един път е между 8 и 10 години. Нашите пътища са на по 40 години” – обясни пътният експерт. В Добрич бе направена символична първа копка на рехабилитацията на 14 км. от пътя II-29 Добрич-Кардам, която е част от проекта на АПИ по оперативната програма „Региони в растеж“ 2014-2020 г. Отсечката, която ще се ремонтира започва след разклона за с. Стефаново (от пътя Варна – Добрич) и е до кръговото кръстовище на околовръстния път на Добрич и пътя за село Паскалево. Второкласният път е най-кратката връзка между Румъния с курортите по българското Черноморие и свързва Добрич и Варна. Строително-монтажните работи на лот 5 ще се изпълняват от „Инжстройинженеринг“ ЕООД. Строителният надзор ще осъществява „Трафик холдинг“ ЕООД. Авторският надзор е на „Трансконсулт-22“ ООД. Със средства от европрограмата ще се рехабилитират близо 30 км от път II-29 Варна - Добрич. В средата на юни започна ремонта на 15,5 км от второкласния път, които са включени в лот 4 на програмата.", "date": "2017.08.14", "title": "Започва изграждането на държавно предприятие за толсистемата"}
{"url": "https://www.24chasa.bg/novini/article/6390507", "text": " в Дупница предлага всякакви стоки на площ от 150 квадрата. Той пораства толкова през 2005 г., докато при отварянето през 1993 г., е бил почти наполовината на сегашната си площ. Така по рафтовете му вече могат да бъдат открити освен хранителни стоки и всякаква козметика и парфюмерия. Супермаркетът е квартален, но с добра локация на главна улица, близо до гарата и автогарата в града. За обслужването на клиентите се грижи екип от десет души. Хората от квартала пазаруват предимно при нас. Може би любезното отношение и личният контакт ги карат да се връщат. Държа моят екип да е внимателен към клиентите, казва собственичката Евелина Ильова. - Инженер съм по радио и телевизия, преди работих във военен завод по специалността си. - По икономически съображения се захванах с този бизнес през 1992 г. Тогава много заводи затвориха врати и се наложи да се преориентирам. - С желание и постоянство се постига всичко. Към тях е необходимо да се добави и много търпение и хъс за работа, защото трудностите за бизнеса са многобройни. Ежедневното натоварване е голямо, прекарвам почти целия ден в магазина. - Началото беше трудно, започнах с младежки ентусиазъм. Въпреки че семейството ме подкрепи, всички започнахме с огромна нерешителност и страх. Беше трудно, но и не толкова, защото работихме заедно и се подкрепяхме. Тогава обектът беше по-малък. През 2005 г. отворихме съвсем нов тип магазин на самообслужване, беше предизвикателство. Моделът бе сравнително нов, трябваше ни време докато създадем организацията на работа. - Много е трудно, особено в малкия град младите хора не са много. А такъв тип обекти изисква млади, ентусиазирани, работещи кадри. Подбирам екипа внимателно, не бързам. Когато назначавам, пробвам човека през задължителния тестови период. Рядко се разочаровам, защото с годините успях да изградя интуиция, която да не ме подведе. - Мотивирам ги с отношение, с уважение към труда, с разбиране. Всички сме хора, всеки има някакви проблеми. Стремя се, когато имам възможност да ги облекчавам, давам и допълнителни бонуси, без това е невъзможно да задържиш качествен персонал. Има и финансови и предметни бонуси. На всички празници се стремя да има такива, защото при нас работата е предимно тогава - когато всички почиват. В нашия магазин имаме практика да организираме непрекъснато промоции, томболи с награди. Имахме игра наскоро с раздаване на кафемашини. Клиентите, които спечелиха две от кафемашините бяха съвсем обикновени хора. Толкова искрено се зарадваха, те наистина не очакваха. Много се трогнах от щастието, което изпитаха тези хора. Това ми напомни как да се радвам на малките неща. - Винаги съм имала желание да притежавам повече от един обект, въпреки че става все по-трудно, а мечтата изглежда все по-неосъществима. Динамично и трудоемко е всичко в ежедневието ни.", "date": "2017.08.14", "title": "Доброто обслужване и личният контакт с клиентите гарантират успех на \"Моят магазин Жанина\" в Дупница"}
{"url": "https://www.24chasa.bg/novini/article/6390495", "text": "Трима души, между които и дете, са пострадали при катастрофа на пътя от село Михилци - Карлово. Това каза за „Фокус“ - Пловдив инсп. Цвятко Дешев, говорител на пожарната. Сигналът е подаден към 10.16 часа тази сутрин. Все още няма подробности за състоянието на пострадалите. На мястото са изпратени линейка и екип на пожарната. Причините за пътнотранспортното произшествие се изясняват.", "date": "2017.08.14", "title": "Трима души, между които и дете, пострадаха при катастрофа на път за Карлово"}
{"url": "https://www.24chasa.bg/novini/article/6390503", "text": "Заблудена баба от Монтана даде всичките си пари и злато на ало измамници, убедена че помага на полицията. На 12.08.2017 г. около обяд неизвестно лице се представило в телефонен разговор за полицай Росен Петров и убедил 81-годишна жена от гр. Монтана да съдейства на полицията за залавянето на телефонни измамници. Последвали обаждания от други лица, които заплашили жената да предаде наличните си пари и златни накити. В резултат на обажданията възрастната жена събрала 650 лв, 30 евро, златни накити с общо тегло около 40-50 грама - 1 гривна, монета-пендара, пръстен с гравирана буква \"Г\", халка, пръстен - халка със златно топче отгоре , 4 по-малки пръстенчета и 2 златни моста, които оставила под дърво на кръстовището на улиците \"Цар Борис III\" и \"Веренишка\" около 17,00 часа. На следващия ден подала жалба в полицията. По случая е образувано досъдебно производство.", "date": "2017.08.14", "title": "Заблудена баба от Монтана даде всичките си пари и злато на ало измамници"}
{"url": "https://www.24chasa.bg/novini/article/6390571", "text": "Проверките на Министерството на туризма са само по отношение на плажовете, не на хората и нямат нищо общо с тези на вицепремиера Валери Симеонов. Това каза пред журналисти министърът на туризма Николина Ангелкова, която участва в дискусията „За по-чист морски туризъм“ във Варна, предаде „Фокус“ във връзка с проверките по Черноморието. \"Навсякъде се правят проверки за спазване на закона. Разбира се, много трябва да се съобразява начинът и методите, по които тези проверки се извършват, за да не се вреди на българския туризъм. Проверките, които извършваме от Министерството на туризма, са само по отношение на плажовете, не по отношение на хората и винаги нашите проверки са в светлата част на денонощието. Смятам, че когато бъдат установени нарушения, ние даваме предписания, след което правим повторна проверка и ако предписанията не са изпълнени, има санкция\", коментира Ангелкова. Тя каза още, че няма координация между проверките, които извършва Министерството на туризма и тези на вицепремиера Валери Симеонов. \"Нашите проверки са самостоятелни и са свързани с управлението на плажовете, така че няма нищо общо с проверките, които се извършват от негова страна\", уточни министърът. Тя добави, че още в края на миналата година е започнало обсъждането на статута националните курорти. \"Те са имиджа на българския туризъм. \"Затова много трябва да се внимава с това как представяме този имидж. В момента тече обществено обсъждане на темата, така и в Народното събрание. За мен е много важно дейностите, които се извършват там да бъдат регламентирани, защото по този начин именно ние можем да гарантираме качеството на туристическия продукт. Всички други еднократни прояви водят до негативно представяне на нашата страна, като туристическа дестинация, отколкото обратното\", коментира министърът.", "date": "2017.08.14", "title": "Ангелкова: Проверките на плажовете нямат нищо общо с тези на Симеонов"}
{"url": "https://www.24chasa.bg/novini/article/6390584", "text": "Разследващият журналист Васил Иванов се присъединява към екипа на  , съобщиха от медията. „Канал 3 покани Васил Иванов в екипа си, защото той е един от най-силните разследващи журналисти в България. Тук той ще има пълната свобода да работи. Да разкрива злоупотреби и да се опитва да промени съдбата на хората, които страдат от тях. Подаваме ръка на Васил в момент, в който много други медии се уплашиха да го направят. За кадърните журналисти, за тези, които търсят истината, не трябва да има прегради да работят“, заяви управителят на Канал 3 Ива Стоянова. „Благодаря на Канал 3 и Ива Стоянова за това, че ми подадоха ръка и не се изплашиха. Много други големи медии, наричащи себе си независими, само в рамките на ден, се отказаха, въпреки че сами ме потърсиха с предложения за работа. От разговорите ми с Ива Стоянова се убедих, че Канал 3 е мястото, където ще мога да върша най-добре това, което умея – да показвам без притеснение корумпирани управници и всякакви други крадци, които богатеят на гърба на народа. Схемите и далаверите им, ще виждате често по Канал 3“, каза Васил Иванов.", "date": "2017.08.14", "title": "Журналистът Васил Иванов се присъединява към Канал 3"}
{"url": "https://www.24chasa.bg/novini/article/6390583", "text": "Седем незаконно пребиваващи в страната ни жени са били задържани от полицията на магистрала \"Тракия\" край Пазарджик, съобщиха от областната полицейска дирекция. Следобяд в събота магистрален автопатрул получил сигнал за съмнителна група лица край заведение на 89-ти километър на магистралата. Пристигналите на мястото служители открили група жени на възраст от 18 до 54г., всички без документи за самоличност. С помощта на преводач те обяснили, че са от Ирак. Признали, че са преминали нелегално границата ни с Турция и искат да продължат към Западна Европа. Те са били изоставени на паркинга на крайпътно заведение от каналджия, който ги излъгал, че наблизо е границата със Сърбия и трябва да я преминат пеша. Нелегалните емигрантки са настанени в център за временно настаняване на чужденци.", "date": "2017.08.14", "title": "Задържаха 7 иракчанки на магистрала \"Тракия\"\n край Пазарджик"}
{"url": "https://www.24chasa.bg/novini/article/6390605", "text": "Депутатите от ГЕРБ Десислава Атанасова и Александър Ненков току-що влязоха в Съдебната палата, за да внесат сигнала, с който от партията на Бойко Борисов искат пълно разследване на всичко по \"Цанков камък\". Очаквайте подробности.                                                                                                                                                                                                                                                                                                                       ", "date": "2017.08.14", "title": "\"Цанков камък\" - вече в прокуратурата"}
{"url": "https://www.24chasa.bg/novini/article/6389651", "text": "SiteMedia Consultancy бе отличена в категорията “Пресинформация” от едно от най-авторитетните световни издания за комуникации - PR News. То публикува номинираните агенции, проекти, кампании и клиенти, които се състезават за световните награди Platinum PR Awards 2017 със своя професионализъм в комуникациите. Българската агенция е единствена от страната ни, достигнала до финалния етап. Номинацията е за кампанията за Пух - първата бионик котка. Сред агенциите, които се борят за отличието, са имена като BBDO, Edelman, FleishmanHillard, Burson-Marsteller, Hill + Knowlton, MSLGROUP, Havas PR, Weber Shanwdick. “Надяваме се кампанията за първата бионик котка в България да се пребори за още по-висока награда в категорията, тъй като наистина постигна невиждани резултати - само с едно разпространено прессъобщение успяхме да постигнем над 1200 публикации в повече от 65 държави по целия свят”, казва Любомир Аламанов, управител на на SiteMedia Consultancy. ", "date": "2017.08.14", "title": "Българска пиар агенция номинирана за световните Platinum PR Awards 2017"}
{"url": "https://www.24chasa.bg/novini/article/6390284", "text": "Директорът на ЦРУ Майк Помпейо смята, че няма непосредствена опасност от конфронтация със Северна Корея, но че възможността от война с изолираната комунистическа държава е по-голяма отколкото преди десетина години, предаде Асошиейтед прес, цитирана от БТА. В интервю за Фокс нюз Помпейо заяви, че стремежът на Пхенян да се сдобие с балистична ракета с ядрена бойна глава, способна да достига до територията на САЩ, \"е много голяма заплаха и правителството се отнася с голяма сериозност към нея\". Подобно мнение сподели и съветникът на президента Доналд Тръмп по въпросите на националната сигурност Ейч Ар Макмастър. За Ей Би Си той заяви: \"Не сме по-близо до война в сравнение с преди една седмица, но много по-близо отколкото преди десетина години.\" Помолен да направи психологически портрет на севернокорейския лидер Ким Чен-ун директорът на ЦРУ каза, че го смята за \"разумен\" въпреки поведението, което показа по време на ескалиращото напрежение със САЩ. Помпейо изрази увереност, че Ким ще осъзнае, че не желае военна конфронтация с Вашингтон. Преди време Доналд Тръмп заяви, че на Ким Чен-ун \"му сече пипето\", припомня АП.", "date": "2017.08.14", "title": "Шефът на ЦРУ: Няма непосредствена опасност от конфронтация със Северна Корея"}
{"url": "https://www.24chasa.bg/novini/article/6390316", "text": "18-годишната Юлия Василева, която заряза бебето си в \"Западен парк\" в София, е арестувана, съобщиха от МВР. Тя бе обявена за издирване и местонахождението й бе установено впоследствие. Циганката се криела при своя приятелка в „Овча купел“. Тя е заведена за разпит в Трето районно управление.", "date": "2017.08.14", "title": "Арестуваха циганката, която заряза бебето си в \"Западен парк\". Криела се при приятелка"}
{"url": "https://www.24chasa.bg/novini/article/6390306", "text": "Екип от двама водолази от сектор „Специализирани оперативни дейности” на РД ПБЗН Монтана и двама полицейски служители от Участъка в село Георги Дамяново втори ден издирват в реката на село Копиловци тялото на 83-годишна местна жителка, страдаща от старческа деменция, съобщиха от Областната дирекция на МВР – Монатана. Според близки на жената, тя е изчезнала около 23.00 часа в събота. Възрастната жена имала навика до ходи до брега на реката, предаде \"Фокус\".                                                                                                                                                                                                                                                                                                                       ", "date": "2017.08.14", "title": "Втори ден издирват тялото на 83-годишна жена в река край Монтанско"}
{"url": "https://www.24chasa.bg/novini/article/6390038", "text": "Най-малко четирима души загинаха, а 18 бяха ранени при катастрофа на автобус в Турция, предаде БТА.  Автобусът излязъл от пътя Анкара-Коня след сблъсък с крави, които се появили на пътното платно в окръг Анкара. Пострадалите са откарани в болници.                                                                                                                                                                                                                                                                                                                       ", "date": "2017.08.14", "title": "Четирима загинали и 18 ранени при катастрофа на автобус в Турция"}
{"url": "https://www.24chasa.bg/novini/article/6390041", "text": "Относително добри са условията за туризъм в планините в Западна България – Витоша, Пирин и Рила, докато билната част на Стара Планина е в гъста мъгла. Това съобщиха от Планинската спасителна служба (ПСС) към БЧК, цитирани от \"Фокус\". От там уточняват, че на Витоша, Пирин и Рила времето също започва да се заоблачава, но е по-подходящо за туризъм. Съоръженията там работят. Температурите са между 6 и 12 градуса. От ПСС съветват туристите да бъда изключително внимателни в Стара Планина, защото вероятността за изгубване там е много голяма. В неделя екипите на ПСС са оказали помощ на турист с изкълчен глезен в района на Кобилино бранище. Информация за обстановката в планините може да намерите на адреса на ПСС в интернет. Телефоните на ПСС са: 02/ 9632000 и 088 1470 Телефоните на ПСС са: 02/ 9632000 и 088 1470.", "date": "2017.08.14", "title": "Относително добри са условията във Витоша, Пирин и Рила, в Стара планина има гъста мъгла"}
{"url": "https://www.24chasa.bg/novini/article/6390040", "text": "Намереното мъртво бебе снощи в Перник е новородено. Полицията е намерила плацентата му, научи \"24 часа\".   То било в локва кръв, но по тялото му нямало следи от насилие. Детенцето е бяло, но е възможно да е от ромски произход.  \"При тази възраст, особено при смърт, пигментът на кожата се променя за минути\", обясниха за \"24 часа\" лекари.  От полицията потвърдиха, че са намерили труп на бебе и обясниха, че е започнато досъдебно производство. ", "date": "2017.08.14", "title": "Мъртвото бебе в Перник - новородено, намерили плацентата"}
{"url": "https://www.24chasa.bg/novini/article/6390054", "text": "Пиян и дрогиран мъж нападна с брадва група хора, прибиращи се от заведение в столичния квартал \"Младост-1\", съобщи Инцидентът е станал късно снощи. За момента причините за нападението не са изяснени. Младо момче е пострадало при случката. То е с рана на главата и откарано в болница. Нападателят е арестуван и отведен в 7-мо РПУ. До момента няма данни той и нападнатите да са се познавали. СДВР разследва инцидента.", "date": "2017.08.14", "title": "Мъж нападна с брадва група, прибираща се от заведение в кв. \"Младост\" в София"}
{"url": "https://www.24chasa.bg/novini/article/6385132", "text": "New Bloom Winery се намира в град Съединение и разполага с 6000 дка собствени лозови масиви. Вината с марката New Bloom Winery се продават в повече от 20 държави, сред които екипът особено се гордее с пробива си на азиатския пазар. Китайските партньори са толкова впечатлени от качеството и нивото на българското вино, че са готови да изкупят цели реколти. Едно от по-особените им изисквания е на етикета да бъдат отбелязани медалите от международни изложения и конкурси, което в Европа не е толкова популярно. Затова производителят прави отделен заден етикет на вината си за Китай. Продуктите на New Bloom Winery се продават и в Япония – където изискванията за качество за огромни, направили са пробив в Европа - Германия, Франция, Белгия, имат поръчки и за САЩ. На българския пазар производителят е познат със сериите Verano Azur, Pixels, F2F и най-новата марка в портфолиото – New Bloom. През годините в избата са инвестирани над 10 млн. лв. и днес в технологично отношение производствената база е на световно ниво. В последните пет години избата е напълно реконструирана. Към нея е изградена нова лаборатория за проследяване и замерване на всички производствени процеси. Използват се бъчви от френски дъб, модерни ферментационни съдове и специална технология за микровинификация, която позволява бутилирането на бутикови серии вина. Масивите на New Bloom Winery са разположени в най-слънчевата част на Тракия - землищата на селата Найден Герово, Правище и Драгомир. Този регион бе определен като вторият най-добър за винени пътешественици. Отглежданите собствени сортове грозде са популярните Каберне Совиньон, Мерло, Каберне Фран, Сира, Шардоне, Совиньон Блан, Мускат и новите за страната ни Дорнфелдер, Регент, Глера. Някои биха определили решението да се засадят именно такива уникални сортове в години, когато дори Совиньон блан не беше толкова познат в България, като пълна лудост. Но от днешна гледна точка това позволява на избата да експериментира. Първата реколта на Дорнфелдер излиза през 2012 година. „Дори германците са учудени от качествата на вината от немските сортове Регент и Дорнфелдер и как добре се развиват в тероара на Тракийската низина. Тези два червени сорта имат уникално богата багрилна материя, съчетана със сатенена мекота на танините. Тракия им дава чудесна възможност да разкрият потенциала си“, разказват от екипа на избата. Двигателят на избата или творческият директор е енологът Владимир Влъчков – човек с над 30 години опит във винарството. Специализирал е във Франция, в Австралия, Нова Зеландия, Калифорния, Южна Африка, Италия, Австрия, Швейцария, Гърция. Нещо повече – той е един от първите българи, журирали в най-престижните винени конкурси в света. „Уважение и любов – това са тайните съставки, които влагаме във виното“, разказват от усмихнатия екип на New Bloom Winery. „Уважение трябва да проявяваш към лозята, към спецификите на сорта и тероара, но и към колегите, с които работиш. А любов – тя включва както младежки плам, страст към виното и любопитство да направиш нещо различно, така и спокойствието и зрелостта да се справяш с предизвикателствата и трудните моменти, които дават по-мъдрите от екипа с дългогодишен опит“. „Добронамерената среда, в която се работи, ни прави по-спокойни, а виното изисква именно спокойствие и търпение“, добавя главният енолог на New Bloom Winery Владимир Влъчков. Отношението на екипа към спечелените награди на най-големите и престижни конкурси като Mundus Vini в Германия, Vinalies Internationales във Франция и Concours Mondial Du Bruxelles в Белгия, също е скромно. „Гордост за нас е, че не работим със специални партиди за международните конкурси и изложения – това, което е в търговската мрежа, това изпращаме като проби за дегустация. Всяко отличие е на база реално произведено вино, което всеки може да си купи от магазина“, подчертават от New Bloom Winery. Преди предстоящата гроздоберна кампания производителят е доволен от качеството на гроздето. Стартът на кампанията е след средата на август. Тази зима New Bloom Winery се готви да пускане няколко червени вина към най-новата серия New Bloom, но засега пази сортовия състав в тайна. Дългосрочните планове за развитие на New Bloom Winery са свързани с допълнителни инвестиции в технологии, удвояване на собствените лозови масиви до 12 000 дка в рамките на 4 години и възраждане на района на град Съединение като основен винопроизводител.", "date": "2017.08.14", "title": "Българско вино с успехи зад граница"}
{"url": "https://www.24chasa.bg/novini/article/6390064", "text": " Това съобщи инж. Иван Иванов, директор на РДПБЗН - Шумен, предаде \"Фокус\". На място са служители на РУГ - Шумен, лесничейството и четири екипа огнеборци. „Теренът е обхванат от всички страни и ще продължи да се охранява и наблюдава докато не изчезне опасността от ново възобновяване на огъня, тъй като има силен вятър“, каза инж. Иванов. Той посочи, че пожарът е низов, в борови иглички и няма засегнати борове, тъй като своевременно е бил локализиран. „Сигналът за пожара е получен около 5.30 часа сутринта, вероятно се касае за туристическа небрежност“, каза инж. Иванов. Заради силния вятър пожарът беше обхванал почти 10 декара от гората. Горските остават на място и ще продължат да обливат с вода района. Към момента не се знае каква е причината за пожара, но най-вероятно отново се касае за незагасен от туристи огън.", "date": "2017.08.14", "title": "Овладян е пожарът в района на Мечката, но остават групи за наблюдение"}
{"url": "https://www.24chasa.bg/novini/article/6389657", "text": "Колко ефективна е интернет рекламата и от колко потребители в интернет е видяна действително? Отговорите на тези въпроси ще станат еднозначни във всяка страна на ЕС с единния европейски стандарт за измерване на ефективността на интернет рекламата. За изработването на общи принципи за измерване в края на 2015 г. започва да работи Европейската група за управление на гледаемостта (EVSG). Тя е организация, създадена от Европейската асоциация на комуникационните агенции (EACA), Бюрото за интерактивна реклама (IAB) и Световната федерация на рекламодателите (WFA). Само преди дни групата представи принципите, приложими към различните технологии за измерване на интернет рекламата. Правилата действат в 6 сфери: среда, метрики, методология за измерване, прозрачност и отчетност, потребителско преживяване и бот трафик. Целта е чрез единния стандарт да се намалят несъответствията в данните, които в момента се предоставят от различни системи за измерване на гледаемостта. За да състави стандарта, организацията е провела консултации с различни групи от индустрията - издатели, медийни и рекламни агенции, рекламодатели, пийпълметрични компании, национални и международни търговски организации. Очаква се подобни правила да бъдат въведени и за мобилната реклама в края на 2017. Стандартизираните показатели ще позволят данните от измерванията на различни компании да бъдат реално съпоставими. Бизнесите, които следват методологията, ще могат да се сертифицират. ", "date": "2017.08.14", "title": "Европа въвежда стандарт за измерване на ефективността на интернет рекламата"}
{"url": "https://www.24chasa.bg/novini/article/6390078", "text": "Полицията преглежда записи от камери, на които може да е заснето кой е изоставил мървото бебе в Перник. Новината съобщиха за \"24 часа\" криминалисти от миньорския град.  Те обясниха, че бебето със сигурност не е родено в болница, затова и плацентата била до трупа. В момента се извършва втори оглед на местопрестъплението.  Тялото на детето беше открито вчера, около 19:40 в пернишкия квартал \"Тева\". ", "date": "2017.08.14", "title": "Търсят кой е изхвърлил мъртвото бебе в Перник по записи на камери"}
{"url": "https://www.24chasa.bg/novini/article/6390096", "text": "Турските медии съобщиха, че холандец, който бе обявен за изчезнал в Турция, е открит мъртъв, предаде агенция Асошиейтед прес, цитиран от БТА.  Агенция Доган съобщи днес, че тялото на 22-годишния холандски гражданин е открито в пресъхнал поток в селище близо до средиземноморския крайбрежен град Силифке. Засега няма подробности относно причините за смъртта на холандеца, който за последно е видян жив на 8 юли.", "date": "2017.08.14", "title": "Изчезнал холандец бе открит мъртъв в \nТурция"}
{"url": "https://www.24chasa.bg/novini/article/6390095", "text": "                                                                                                                                                                                                                                                                                                                      ", "date": "2017.08.14", "title": "Несебър Рестарт - изтегли от тук безплатно приложението"}
{"url": "https://www.24chasa.bg/novini/article/6390103", "text": "Полицията е установила родителите на мъртвото бебе в Перник и в момента ги издирва, научи \"24 часа\". След като ги намерят, полицаите ще ги отведат за разпит в Първо районно на областния град. Докато полицията търси родителите, в \"Съдебна медицина\" се извършва аутопсия на трупа на бебето. Тя трябва да покажа дали то е било убито или е починало при раждането. Мъртвото бебе беше намерено вчера около 19:14 ч. в пернишкия квартал \"Тева\".", "date": "2017.08.14", "title": "Установиха родителите на мъртвото бебе в Перник, издирват ги"}
{"url": "https://www.24chasa.bg/novini/article/6390133", "text": "ГЕРБ ще внесе сигнала до главния прокурор Сотир Цацаров за проверка на строителството и финансирането на \"Цанков камък\" днес в 13:00 часа в Съдебната палата. Това съобщиха от пресцентъра на политическата партия. Веднага след това представителите на ГЕРБ ще направят кратък брифинг за медиите.                                                                                                                                                                                                                                                                                                                       ", "date": "2017.08.14", "title": "ГЕРБ внася сигнала за \"Цанков камък\" днес в 13 часа"}
{"url": "https://www.24chasa.bg/novini/article/6390117", "text": "22-годишен мъж е прегазен и починал тази нощ на главен път София- Варна в района на газстанцията на разклона за Леденик. Неизвестният шофьор убиец е избягал от мястото на инцидента. Сигналът е подаден на 112 около 0:45 часа, съобщиха от ОДМВР във Велико Търново. Трагичният инцидент е станал на прав участък, неизвестно МПС е блъснало младежа и е напуснало мястото на произшествието. Самоличността на загиналия е изяснена. Издирва се извършителя. На мястото се извършват огледи, образувано е досъдебно производство.", "date": "2017.08.14", "title": "Издирват автомобил, прегазил пешеходец край Велико Търново"}
{"url": "https://www.24chasa.bg/novini/article/6390138", "text": "До средата на века населението на Гърция ще продължи да старее и намалява поради негативни демографски фактори, съобщи БТА. Това прогнозира Берлинският институт за населението и развитието, чието ново изследване цитира днес гръцкото издание \"Нафтемборики\". В него се прави изводът, че за периода 2011-2016 г. Гърция е загубила почти 3 на сто от населението си заради спадналия брой раждания на деца в резултат на икономическата криза. Берлинският институт предрича, че от близо 10,8 милиона през 2016 г., населението на Гърция ще намалее до 9,9 милиона до 2030 г. и до 8,9 милиона до 2050 г. В изследването се отбелязва, че най-вече заради малкия брой деца, които се раждат в Гърция /около 90 хиляди на година/ страната вече е с едно от най-застаряващите населения в Европа, тъй като над една пета от нейните жители /21 на сто / са над 65 години. В Европа само Италия е с повече възрастни хора. Германските изследователи се позовават на досегашните демографски тенденции, като стигат до извода, че е твърде вероятно Гърция да е страната в Европа с най-лошо съотношение работещи-пенсионери до 2050 г.", "date": "2017.08.14", "title": "Германско изследване: Населението на Гърция старее и намалява"}
{"url": "https://www.24chasa.bg/novini/article/6390163", "text": "За девета, поредна година, ЧЕЗ предоставя възможност на студенти и ученици да придобият опит в реална, работна среда в сферата на електроенергетиката. Стажантската програма на ЧЕЗ се осъществява целогодишно като основната й цел е осигуряването на професионално, личностно и кариерно развитие на младите хора чрез усвояване на практическата специфика и особености в дейността на компанията. Стажовете са платени, като част от тях са по Проект „Студентски практики“ на МОН и в момента се провеждат в 15 града в Западна България – Видин, Монтана, Гулянци, Мездра, Плевен, Радомир, Перник, Костинброд, Своге, Пирдоп, Самоков, Годеч, Дупница, Разлог и София. През тази година участниците в стажантската програма на ЧЕЗ са над 120. Стажантите са студенти от бакалавърски програми на български и чуждестранни университети и ученици от XI и XII клас на професионални гимназии, изучаващи електротехнически или други, свързани с бизнеса на компанията, специалности. Сред участниците са и финалистите от конкурса „Стани стипендиант на ЧЕЗ“, който за пета година подпомага талантливи дванадесетокласници от професионални училища на територията на Западна България и им съдейства при избора на професия. За повече от 20 стажанти летният стаж не е първи в компанията. Голяма част от тях участват и в „ЧЕЗ Академия“ – пореден проект на ЧЕЗ в подкрепа на талантливи, млади хора. Дългогодишни партньори на ЧЕЗ в стажантската програма на компанията са Технически университет - София, Колеж по енергетика и електроника - София, МГУ „Св. Иван Рилски“, ТУ „Тодор Каблешков“, УНСС, СУ „Климент Охридски“, НБУ, ХТМУ и 17 професионални гимназии от Плевен, София, Перник, Благоевград, Дупница, Елин Пелин, Козлодуй, Монтана, Кнежа, Ловеч, Етрополе, Белене и Пирдоп. През последните пет години над 700 студенти и ученици са участвали в Стажантската програма на ЧЕЗ. От тях над 170, след приключване на стажа, са назначени на работа в Дружествата на компанията. Допълнителна информация за Стажантската програма може да се получи на и-мейл адрес  , на сайта на ЧЕЗ -  ,   и във ФБ страницата „ЧЕЗ–Къде другаде?“ / /.", "date": "2017.08.14", "title": "Над 120 студенти и ученици в лятната стажантска програма на ЧЕЗ"}
{"url": "https://www.24chasa.bg/novini/article/6390177", "text": "\"Булгаргаз\" прогнозира поевтиняване на природния газ с 6 на сто от 1 октомври. Това става ясно от съобщение на сайта на дружеството. Прогнозната цена на синьото гориво за четвъртото тримесечие на 2017 г. е 347,99 лв. на 1000 куб. м (без пренос, акциз и ДДС). Това представлява намаление с 22,22 лв. на 1000 куб. м в сравнение с прилаганата към момента цена. От \"Булгаргаз\" посочиха, че намалението се дължи на по-ниския курс на лева спрямо щатския долар. Окончателното предложение за утвърждаване цената на природния газ за четвъртото тримесечие на 2017 г. ще бъде внесено в Комисията за енергийно и водно регулиране на 08.09.2017 г.", "date": "2017.08.14", "title": "\"Булгаргаз\" прогнозира поевтиняване на природния газ с 6 на сто от 1 октомври"}
{"url": "https://www.24chasa.bg/novini/article/6389969", "text": "Щабът на Доналд Тръмп за преизбирането му за президент пусна първата телевизионна реклама - 30-секунден клип, отправящ нападки срещу демократите и възхваляващ постиженията му през първите седем месеца на поста, предаде Ройтерс, съобщи БТА. Тръмп обяви, че ще се бори за преизбиране, почти веднага след като положи клетва като президент - необичайна стъпка, която обаче му позволи да започне агитация много преди следващите президентски избори през ноември 2020 г. Обикновено президентите новаци изчакват две години, преди да се кандидатират официално за преизбиране, посочва Асошиейтед прес. От кампанията на президента отказаха да отговорят колко пари са похарчени за рекламата или защо са решили да я пуснат точно този уикенд. В нея се отбелязва, че Тръмп е създал работни места и е подпомогнал финансовите пазари след идването си в Белия дом. \"Враговете на президента не искат той да успее, но американците казват: Да оставим президента Тръмп да си върши работата\", се казва в рекламата. Тръмп продължава да се сблъсква с нисък рейтинг на одобрение, така че телевизионната реклама може да е опит за повишаване на подкрепата за него. \"Рекламата е адресирана пряко до американския народ и му напомня, че президентът Доналд Тръмп няма да спре да се бори за него и няма да позволи на никой да застане на пътя му, за да осигури успех за хората в нашата страна\", заяви шефът на предизборния щаб Майкъл Гласнър. Щабът е събрал повече от 2 милиона долара от началото на годината.", "date": "2017.08.14", "title": "Щабът на Тръмп пусна първата тв реклама за преизбирането му за президент"}
{"url": "https://www.24chasa.bg/novini/article/6389978", "text": "Мощен взрив прогърмя вчера в един от жилищните домове в туристическия център на Лисабон. Пострадали са най-малко петима души, сред тях граждани на Германия и Франция, предаде Франс прес. Инцидентът е станал в Алфам - най-стария исторически район в португалската столица, привличащ голям брой туристи. Взривът най-вероятно е предизвикан от изтичане на битова газ в частен апартамент, нает от германско семейство. Леки наранявания са получили и двама французи, които минавали под прозореца по време на взрива. Всички живеещи са били евакуирани, тъй като огънят е обхванал цялата сграда.", "date": "2017.08.14", "title": "5 души са пострадали при взрив на газ в Лисабон"}
{"url": "https://www.24chasa.bg/novini/article/6389981", "text": "„Софийска вода” временно ще прекъсне водоснабдяването в някои части на столицата, съобщиха от дружеството. Днес във връзка с подмяна на сградно водопроводно отклонение на ул. 519 в кв. „Христо Ботев“ се налага спиране на водоподаването от 9:30 до 17:00 часа на клиентите на „Софийска вода”, живеещи в района на: ул. 511, ул. „Георги Спасов“, ул. 510, ул. 519. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 513 №37. Във връзка с подмяна на сградно водопроводно отклонение на ул. „Димитър Петков“, жк. „Света троица“ се налага спиране на водоподаването от 9:00 до 16:00 часа на клиентите на „Софийска вода”, живеещи в района на: по ул. „Враня“ от ул. „Зайчар“ до ул. „Димитър Петков“; по ул. „Димитър Петков“ от ул. „Враня“ до ул. „Пловдив“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Враня“ ъгъла с ул. „Зайчар“. Във връзка с подмяна на водомерен възел на ул. „Бунтовник“ в жк. „Лозенец“ се налага спиране на водоподаването от 10:00 до 14:30 часа на клиентите на „Софийска вода”, живеещи в района на: ул. „Бунтовник“; по ул. „Николай Лилиев“ от ул. „Бунтовник“ до ул. „Вежен“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бунтовник“ ъгъла с ул. „Николай Лилиев“. Във връзка с монтаж на пожарен хидрант на ул. 68 кв., „Враждебна“ се налага спиране на водоподаването от 9:00 до 16:00 часа на клиентите на „Софийска вода”, живеещи в района на: ул. 8, ул. 51, ул. 55, ул. 68. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 68 №1. В понеделник във връзка с подмяна на сградно водопроводно отклонение на ул. „Липите“ в с. Казичене се налага спиране на водоподаването от 9:30 до 16:30 часа на клиентите на „Софийска вода”, живеещи в района по ул. „Липите“ от ул. „Любен Каравелов“ до ул. „Троянов път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Липите“ ъгъла с ул. „Васил Левски“. Във връзка с подмяна на сградно водопроводно отклонение на ул. „Дон“ в кв. „Горна баня“ се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. 646 от ул. „Орхидея“ до ул. „Дон“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 646 ъгъла с ул. 754.", "date": "2017.08.14", "title": "Вижте къде спират водата в София днес"}
{"url": "https://www.24chasa.bg/novini/article/6389983", "text": "Турски полицай е бил наръган снощи смъртоносно с нож от заподозрян боец на групировката \"Ислямска държава\" в полицейски участък в Истанбул, предаде Анадолската агенция, цитирана от Франс прес. Заподозреният бил задържан, тъй като имало сведения, че готви самоубийствено нападение, предаде БТА. Той бил отведен в участъка в Истанбул, където нападнал с нож полицая, преди да бъде застрелян. Раненият полицай починал по-късно в болница.", "date": "2017.08.14", "title": "Турски полицай беше убит от боец на \"Ислямска държава\""}
{"url": "https://www.24chasa.bg/novini/article/6389967", "text": "Властите в Буркина Фасо съобщиха, че 17 души са убити и 8 са ранени при нападението на предполагаеми джихадисти срещу ресторант в столицата, предаде Асошиейтед прес, цитаран от БТА. Данните предостави министърът на комуникациите Реми Данджину. Очевидци разказаха, че въоръжени мъже открили огън по клиентите на ресторанта \"Азиз Истанбул\" снощи към 9 ч. Няколко часа по-късно все още се чувала интензивна стрелба. Вчерашната атака става по-малко от две години, откакто ислямски терористи избиха 30 души в ресторант, посещаван от чужденци, в центъра на Уагадугу, припомня АП. Силите за сигурност на Буркина Фасо елиминираха трима джихадисти, но екстремистите все още държат заложници, предава Reuters, съобщи \"Фокус\".", "date": "2017.08.14", "title": "17 убити при атентат в Буркина Фасо (Обновена)"}
{"url": "https://www.24chasa.bg/novini/article/6389987", "text": "Евакуация край Aтина заради голям горски пожар. Изгорели са десетки къщи в градчето Kaламос, северно от столицата. Пожарът се разгорял в район, в който имотите са разпръснати сред гори и храсти, което направило гасенето на пламъците по-трудно, съобщи  . Повече от 20 пожарни коли, няколко хеликоптера и десетки доброволци са се включили в гасенето на огъня. Била разпоредена и евакуация. Опразнени са два детски лагера с общо 320 деца. Някои жители на Кaламос отказали да се евакуират и останали да спасяват домовете си с подръчни средства. Не се съобщава за пострадали.", "date": "2017.08.14", "title": "Пожар изпепели десетки къщи край Атина (Видео)"}
{"url": "https://www.24chasa.bg/novini/article/6389777", "text": "Опашката на “Цанков камък”, която е на входа на курортния град Девин, е буренясала и се е превърнала в змиярник. Десетки декари от дъното на язовира са сухи от края на май. Заради лоши проучвания около стената при река Гашня чашата на язовира се напукала и в момента се прави ремонт. Затова Почвата и земните пластове, които в района са ронливи, пропускат вода и има нужда от омрежване на скат и укрепване на разхлабени скални късове и земна маса с ориентировъчен обем от 400 кубика. Местни рибари негодуват, че е умряла рибата, пусната от тях в съоръжението, а еколози предупреждават и за други вреди върху ландшафта. Насред нищото при опашката на съоръжението е зарязана лодка като символ на мечтите на девинчани там да има туристически атракции. Общината планираше на опашката на язовира да се направи туристическо ядро с ваканционни селища и дори да се пуснат лодки в 15-километровото изкуствено езеро. Това обаче може да стане само с контрастена, която да осигурява постоянно ниво на водата в опашката на язовира. Тя обаче не е направена, понеже e пропуснато да се възложи на австрийските строители от “Алпине бау” и не им е било задължение. “Ако това се беше случило, туристическото бъдеще на Девин щеше да е друго. По груби сметки тази стена е над 8 милиона лева, което не можем да си позволим. А е можело да стане преди години, тъй като на фона на 1 милиард, отишли за язовира, това е малка сума”, каза кметът на Девин Красимир Даскалов. Сега при липсата ѝ до входната артерия на града винаги водата е в тиня и жабуняци. Въдят се и комари. Десният бряг на язовира пък опира до градското гробище. При пълненето му в целия обем които да тръгнат към язовира.", "date": "2017.08.14", "title": "Дъното на \"Цанков камък\" пресъхна, рибата измря, а опашката на язовира стана змиярник"}
{"url": "https://www.24chasa.bg/novini/article/6389653", "text": "“Дисни” ще спре новите си филми по Netflix и ще направи своя собствена услуга за излъчването им през 2019 г. Така компанията ще се опита да привлече всички онези зрители, които са оставили традиционното гледане на телевизия за сметка на онлайн платформите. Това ще даде на “Дисни” “много по-голям контрол върху собствената му съдба в този толкова променящ се пазар”, обясни директорът на компанията Робърт Айгър. От “Дисни” имат намерението да увеличат собствеността си в компанията за видеоизлъчвания BAMTech до 75%, като за това ще дадат 1,58 милиарда долара. Докато прекрати договора си с Netflix, там все още зрителите ще могат да гледат филми на “Дисни” като “Играта на играчките 4” и “Замръзналото кралство 2”. Компанията все още не е решила къде ще разпространява лентите за супергерои на “Марвел” и “Междузвездни войни”, обясни още Айгър. ", "date": "2017.08.14", "title": "“Дисни” със собствен стрийминг канал от 2019 г."}
{"url": "https://www.24chasa.bg/novini/article/6389990", "text": "Три леки автомобила са катастрофирали на главен път Е-79 край Железница. Това съобщиха от Областно пътно управление – Благоевград, предаде \"Фокус\". Инцидентът е станал в ранните часове на деня. При пътнотранспортното произшествие няма пострадали, нанесени са само материална щети. Автомобилите са извън платното за движение и не пречат за преминаването на останалите моторни превозни средства.", "date": "2017.08.14", "title": "Три леки автомобила са катастрофирали край Благоевград"}
{"url": "https://www.24chasa.bg/novini/article/6389996", "text": "Днес ще бъде изписано бебето, което 18-годишната майка изостави в столичния Западен парк миналата седмица. Това е синдромът на чистия чаршаф - когато дете, отглеждано в лоши битови условия, бива изкъпано, обгрижено и сложено в чисти чаршафи, то се чувста много добре, обясниха от детската педиатрия в София, където бебето бе настанено. Момиченцето спало непробудно 12 часа, след като го приели, това съобщиха в сутрешния блок на  . Два поредни такива случая говорят за един обществен проблем - съчетание между невежество и безотговорност, което е много страшно, защото позволява на майките да преодолеят майчинския си инстинк, коментираха лекарите от болницата. Трябва да се помисли от хората, които управляват държавата, защото става дума за отговорности на различни институции и министерства. Бебето ще бъде дадено в дом, едновременно ще се проучва какви са условията в къщата, където то е било отглеждано. Както стана ясно, майката тийнеджърка има и по-голямо дете - на 2 г. Циганката е напуснала бащата, още не е намерена. 4268 са изоставените деца през 2016 г., 1872 са само от началото на тази година, но в това число са и майките с декларация за отказ от родителски права, което дава възможност за осиновяване.", "date": "2017.08.14", "title": "Изписват днес бебето от Западен парк"}
{"url": "https://www.24chasa.bg/novini/article/6389993", "text": "Потушен е пожарът във вилно селище \"Елените\". Това съобщиха от пресцентъра на ОДМВР-Бургас, предаде \"Фокус\". Сигналът за пожара е подаден около 21.50 часа в неделя в Районно управление - Несебър.   Своевременно към мястото на инцидента се отправили два противопожарни екипа, които ограничили и потушили запалването. От инцидента изгорели около 5-10 декара сухи треви и храсти, но не е заплаха за живота и здравето на почиващите и персонала от хотела. Установено е, че причина за пожара са искри от пиротехнически елементи, ползвани в шоу програма по повод сватба, провеждана в близост до хотел \"Royal Castle\" и поривистия силен вятър, духащ по време на тържеството. Минути след приключване на пиротехническото шоу пожара в гористата местност е забелязан и са алармирани пожаротехническите екипи.", "date": "2017.08.14", "title": "Потушен е пожарът във вилно селище \"Елените\""}
{"url": "https://www.24chasa.bg/novini/article/6390003", "text": "Не е имало проверки тази нощ в Слънчев бряг въпреки заканите на вицепремиера Валери Симеонов \"еженощен\" да стане контролът над шума в най-популярните барове там. В събота той лично отиде в един от клубовете, за да проследи спирането на музиката, но бе посрещнат с викове \"Оставка\", \"Каналджия\" и нецензурни думи от клиентите. Сблъсъкът продължи в социалните мрежи, също във фейсбук Симеонов се закани, че ще продължи. През изминалата нощ обаче това не се е случило, съобщи  . Не мога да си върша работата, лаптопът ми е в районното и 3 дни вече не мога да си храня семейството, заяви пред репортер на телевизията диджей Станчо. Зарече се да отиде веднага да си търси правата и даде пример как преди години бившият военен министър Николай Цонев осъди държавата заради просването му на земята с думите \"Ти си абсолютен престъпник\". Защо в мирно време Валери Симеоов говори за война, как се чувства вътрешният министър, като ви наблюдава как му изземате функциите, от позицията на какъв го правите, попита той вицепремиера. От месец май по 4 пъти седмично заведението ни е било проверявано, твърди диджей Станчо. Общините са тези, които определят работното време на развлекалените заведения, напомниха от регионалната здравна инспекция. Да, измереният шум от заведенията е бил по-висок от нормите, но и общият шумов фон е висок в комплекса, обясняват оттам. И преди са налагали глоби, но не и точно на тези най-популярни заведения, признават обаче инспекторите.", "date": "2017.08.14", "title": "Без проверки тази нощ в Слънчев бряг"}
{"url": "https://www.24chasa.bg/novini/article/6390007", "text": "Жълт код за бурен вятър е обявен за цялото Черноморско крайбрежие. Това сочи справка на сайта на Националния институт по метеорология и хидрология (НИМХ) при БАН, предаде \"Фокус\". След полунощ ще има усилване на вятъра от северозапад до 12-17 м/сек (6-7 бала по Бофорт), пориви до 20 м/сек (8 бала по Бофорт).", "date": "2017.08.14", "title": "Жълт код за бурен вятър е обявен за цялото Черноморско крайбрежие"}
{"url": "https://www.24chasa.bg/novini/article/6390013", "text": "Линейките на „Спешна помощ” в страната няма да остават без комуникационна система, запис на обаждания и GPS проследяване. Това обяви Любомир Петров от Консорциум „Електронно здравеопазване” в предаването \"Тази сутрин\" по Би Ти Ви, предаде \"Фокус\". Фирмите, които поддържат системата от създаването ѝ през 2009 г., обявиха преди дни, че прекратяват ангажимента си заради изтичане на договора си с Министерството на здравеопазването. Ведомството се забави с процедурата за нов конкурс с мотива, че се опитва да постигна по-ниска цена. Така се появи риск в спешните центрове да се върнат към писането на адреси на хартия. „Променихме решението си, защото сме социално отговорни компании – всичките, които участваме в този консорциум. За да бъдат служителите на „Спешна помощ” и гражданите спокойни, решихме да продължим да поддържаме системата до избирането на нов доставчик”, подчерта Петров. Консорциумът ще работи за своя сметка докато трае процедурата: „Ако се проточи прекалено дълго време, ще дискутираме с МЗ (…) 2-3 месеца ще издържим”. Петров допълни, че е възможно да се постигне по-ниска цена от плащаните до момента 180 000 лв. месечно.", "date": "2017.08.14", "title": "„Спешна помощ” няма да остане без комуникационна система"}
{"url": "https://www.24chasa.bg/novini/article/6390012", "text": "„Това е показна акция. Клубът ни съществува от 10 години на Слънчев бряг. До момента не сме имали нито един съставен акт. Фоновият шум в Слънчев бряг принципно е висок. Нарушаването на нощната тишина е много абстрактно понятие.“ Това заяви пред   собственикът на клуб „Бедрум“ по повод посещението в морската дискотека от вицепремиера Валери Симеонов, пристигнал с полиция и наредил спиране на музиката. „Заяви, че нямаме право да работим след 12 часа по наредба номер 1 на общината. Естествено, че имаме право и това ще бъде доказано в съда. Нашите юристи ще се заемат. Искаме да попитаме кой ще поеме отговорност, кой ще застане с лице и кой ще покрие загубите ни, защото те не са никак малко“, добави Веселин Борисов. „Проблемът се корени в това, че компетентните органи трябваше да излязат през март или април, че политиката се променя и ще се търси тишина. Когато подписвахме договорите. А не, след като го направихме“, коментира Данаил Петков от клуб „Оксиджън“, в който беше арестуван известният диджей Станчо. Елена Иванова, председател на съюза на собствениците, заяви: „Вече стана ясно, че в Слънчев бряг, ако не се случва нещо, това не е Слънчев бряг. Има два аспекта на проблема. Първо – това, че вътре в тези заведения са се забавлявали 2-3 хиляди души. И са избрали да бъдат тук. Тези хора са решили да похарчат парите си в България и в подкрепа на българската икономика. А сега ще ги изгонят. Второ - държавното управление е крайно време да приритизира проблемите. На първо място е инфраструктурата, включително тази в Слънчев бряг, а и пътят Бургас – Слънчев бряг.“", "date": "2017.08.14", "title": "Шеф на клуб в Слънчев бряг: Показна акция, кой ще покрие загубите ни?"}
{"url": "https://www.24chasa.bg/novini/article/6390016", "text": "В съвместно прессъобщение дипломатическите представителства на Франция, Германия, Италия, Обединеното кралство и Съединените американски щати изразиха загрижеността си от политическата безизходица в Косово, съобщава вестник Gazeta Express, предаде \"Фокус\". Съгласно разпространения от дипломатите текст, косовските лидери трябва да формират институции, но и да предприемат необходимите реформи, за да предотвратят подобни ситуации да се повтарят в бъдеще. Косово е изправено пред много предизвикателства, както в краткосрочен, така и в дългосрочен план, включително програмата на Международния валутен фонд (МВФ), енергийната ситуация, но също така и необходимостта от икономическо развитие, укрепване на правовата държава, европейската перспектива и отношенията със Сърбия. „Гражданите на Косово заслужават парламент и правителство, които да могат да посрещнат тези предизвикателства\", се казва в прессъобщението. „Косовските лидери са отговорни за формирането на тези институции, но и да проведат необходимите реформи, за да предотвратят подобен застой в бъдеще. Надяваме се, че лидерите на Косово, както в политиката, така и в гражданското общество, ще поемат водеща роля в решаването на този въпрос, включително чрез представяне на конкретни предложения. Важен първи принцип е, че депутатите, избрани в косовския парламент, трябва да присъстват на сесиите на събранието и да позволят работата му да започне\", пише още в разпространения текст. Косовските политически партии, представени в парламента, не успяха да постигнат компромис относно избора на нов председател. Коалицията ПАН, победител в предсрочните избори от 11 юни, има 39 от общо 120 места в парламента. Тя се нуждае от подкрепата на други политически партии или на отделни депутати, за да избере председател, одобрен с най-малко 61 гласа. Другите партии обаче отказват да подкрепят ПАН, което доведе страната до политическа безизходица. Председателят на сесията свика нова учредително заседание в понеделник, за да бъде избран председател и неговите заместници. Но ПАН обяви бойкот на сесията. По-ранните опити за свикване на учредителното заседание се провалиха поради липса на кворум.", "date": "2017.08.14", "title": "САЩ и държави от ЕС изразиха загриженост от политическата безизходица в Косово"}
{"url": "https://www.24chasa.bg/novini/article/6390022", "text": "Осем души са загинали при автомобилни катастрофи през изминалото денонощие в страната, съобщава пресцентърът на МВР, предаде БТА. Регистрирани са 24 тежки пътнотранспортни произшествия, при които са ранени 38 души. Има опасност за живота на един от тях. В София леките катастрофи са 62, а тежките - три, с шестима ранени.", "date": "2017.08.14", "title": "МВР: 8 загинали, 38 ранени при катастрофи през изминалото денонощие"}
{"url": "https://www.24chasa.bg/novini/article/6390028", "text": "Труп на бебе е намерен снощи пред блок в пернишкия комплекс \"Тева\", научи \"24 часа\". Сигналът е подаден около 19,50 ч. Засега причината за смъртта не е известна, но според източници на \"24 часа\" бебето е намерено в локва кръв. ОЩЕ ПО ТЕМАТА ПРОЧЕТЕТЕ ТУК:", "date": "2017.08.14", "title": "Само в \"24 часа\": Намериха труп на бебе в Перник"}
{"url": "https://www.24chasa.bg/novini/article/6390026", "text": "Няколко хиляди души в курортен район североизточно от гръцката столица Атина напуснаха днес домовете си, заради излязъл от контрол горски пожар, съобщава ДПА, предаде БТА. Службата за извънредни ситуации използва високоговорители, както и съобщения по радиото и телевизията, за да призове Ръководителят на гръцката служба за гражданска защита Янис Капакис каза пред гръцка телевизия, че \"пожарът е много труден\". В Туитър премиерът Алексис Ципрас призова всички правителствени служби да обединят усилия за борба с пожара. Десетки къщи са унищожени от пламъците. Не се съобщава за пострадали хора, отбелязва ДПА. Говорител на службата за извънредни ситуации каза, че още не е направена окончателна оценка на щетите, тъй като много от къщите в района се намират в отдалечени зони.", "date": "2017.08.14", "title": "Няколко хиляди души напуснаха домовете си заради пожар североизточно от Атина"}
{"url": "https://www.24chasa.bg/novini/article/6390140", "text": "2 технически експертизи, които не бяха готови за днешното заседание, забавиха делото срещу акушерката Емилия Ковачева, обвинена в опит за убийство на пеленаче. Това стана в Софийския градски съд. Вещите лица са обяснили на магистратите, че все още не са готови с експертните си заключения заради летни отпуски. Съдът обаче даде срок до 1 септември експертизите да бъдат готови, за да може делото да продължи. По една от експертизите антрополог трябва да даде отговор на въпроса дали жената от видеозаписите с побоя над бебето Никол в \"Софиямед\", е наистина подсъдимата Емилия Ковачева. На днешното съдебно заседание адвокатът на Ковачева - Владислав Янев за пореден път използва \"хватки\" от закона да се проточи процесът. Първоначално той искаше медиите да бъдат изгонени от залата, защото очерняли името на клиентката му. След това представи разпечатки от интернет на статии, посветени на черепно-мозъчна травма за доказателства. Накрая настоя разпит на свидетел, чието дете било изпуснато от над метър височина. Съдия Владимир Астарджиев отхвърли исканията на защитника, тъй като не са свързани с разглежданото от него дело. Следващото заседание е насрочено за 13 септември.", "date": "2017.08.14", "title": "2 експертизи протакат дело срещу акушерката, обвинена в опит за убийство на пеленаче"}
{"url": "https://www.24chasa.bg/novini/article/6390197", "text": "Двама косовски албанци са заловени от турските сили за сигурност при опит да преминат нелегално границата със Сирия, където да се присъединят към редиците на близкоизточната радикална групировка „Ислямска държава“, съобщава скопското електронно издание „Стандард“, цитирано от БТА. Двамата косовари са кацнали на летище „Ататюрк“ в Истанбул на 25 юли, а три дни по-късно са били заловени от властите. Те са арестувани по силата на решение на косовски съд.", "date": "2017.08.14", "title": "Задържаха двама от Косово в Турция, искали да стават ислямисти"}
{"url": "https://www.24chasa.bg/novini/article/6390247", "text": "Служители от групата „Издирване” при отдел „Криминална полиция” при ОД МВР – Бургас са задържали обявен за издирване с европейска заповед за арест 49-годишен унгарски гражданин, предаде \"Фокус\". Същият е обявен за международно издирване за извършени финансови престъпления и измами, съобщиха от Областната дирекция на МВР – Бургас. Той е влязъл в България през 2006 година, като пребивавал преимуществено на територията на София. Сигналът за издирването на унгареца постъпила в ОД МВР – Бургас в края на миналата седмица, като незабавно са организирани оперативно-издирвателни мероприятия, в резултат на които издирваният мъж е локализиран в Свети влас. По време на задържането си унгарецът се легитимирал с чужд документ за самоличност, но своевременно опитът за заблуда е разкрит и 49-годишния мъж е задържан. В момента е приведен в следствения арест в Бургас, като предстои да бъде екстрадиран в Унгария.", "date": "2017.08.14", "title": "Задържаха унгарец, обявен за международно издирване, в Бургас"}
{"url": "https://www.24chasa.bg/novini/article/6390302", "text": "Продължава мистерията около изчезването на шведската журналистка Ким Вал. Спасителни екипи все още издирват тялото ѝ, след потъването на частната подводница \"Наутилос\" във водите край датската столица. Случаен инцидент или коварен план? Петер Мадсен - изобретател, авиоинженер, бизнесмен и собственик на най-голямата частна подводница в света. Той е основният заподозрян за трагедията в залива Коге край Копенхаген. Според полицията Мадсен умишлено е потопил подводницата. Според изобретателя, причината за потъването е техническа повреда,  Дни преди трагедията Ким Вал била на борда. Тя пишела за Мадсен и за неговото изобретение. Оттам е и последната ѝ снимка в Туитър. В петък трябвало да се прибере, но след като не се върнала приятелят й съобщил за ичзеването. След изваждането на останките на подводницата, тялото на шведкта, обаче, не беше открито. Мадсен твърди, че върнал Вал в Копенхаген. Той самият успял да се измъкне от потъващата подводница и беше спасен от военноморските сили. Сега е в ареста - за 24 дни, докато тече разследването. \"Наутилус\" - най-голямата частна подводница в света беше пусната във вода преди 9 години. Преди пет месеца беше ремонтирана и модернизирана.", "date": "2017.08.14", "title": "Продължава издирването на журналистката, изчезнала при потъването на подводница"}
{"url": "https://www.24chasa.bg/novini/article/6390325", "text": "Северна Корея отзова посланиците си от големите страни в Пхенян за консултации и инструкции, предава Интерфакс, съобщи \"Фокус\". Посланикът в Китай Ли Чже Рен, посланикът в Русия Ким Хен Чжун и постоянният представител в ООН Ча Сон Нам, са отзовани. Още няколко ключови дипломати ще участват в консултациите. По-рано Пхенян предупреди, че може да пусне няколко ракети, които да паднат около контролирания от САЩ остров Гуам. В отговор на това Доналд Тръмп заяви, че САЩ са готови на военно разрешаване на севернокорейския въпрос.", "date": "2017.08.14", "title": "Северна Корея отзова за консултации посланиците си в Китай, Русия и ООН"}
{"url": "https://www.24chasa.bg/novini/article/6390330", "text": "Турският президент Реджеп Ердоган искал атомна бомба, пише гръцкият вестник „Демократия“, позовавайки се на британското издание „Експрес“. Според „Експрес“ Ердоган искал да превърне Турция в ядрена сила и има таен план за създаване на ядрено оръжие в момент, когато отношенията му с ЕС са критични. Това предупреди турският журналист Абдула Бозкурт пред британския вестник. В публикацията се твърди, че хора от обкръжението на Ердоган, които имат влияние върху неговите решения, заявили, че президентът вече обмисля възможността за създаване на атомна бомба. Твърденията на турския журналист са потвърдени и от Айкан Ердемир, експерт от американската фондация за защита на демокрацията и бивш депутат, информира  Той сподели, че Ердоган имал голямо желание да превърне Турция в ядрена сила, но нямал възможност да го направи. Според него плановете на Ердоган са били осуетени от неуспешния опит за преврат: „Турция страда от недостиг на финансови ресурси, а също от недостиг и на кадри за един толкова скъп и високотехнологичен експеримент“, заяви експертът. /БГНЕС", "date": "2017.08.14", "title": "Ердоган имал таен план да превърне Турция в ядрена сила"}
{"url": "https://www.24chasa.bg/novini/article/6390332", "text": "Със символична първа копка, която бе направена днес, започна рехабилитацията на 14-километров участък от пътя Варна-Добрич-границата с Румъния. Финансовият ресурс е осигурен по оперативната програма \"Региони в растеж\", предаде БТА. Над 40 километра от път II-29 ще бъдат обновени за година с подкрепата на оперативната програма, заяви при обявяването на началото на строителните работи председателят на управителния съвет на Агенцията \"Пътна инфраструктура\" Дончо Атанасов. По думите му отсечката обхваща и околовръстния път на Добрич, от който остава да бъде рехабилитиран само западен участък и той ще бъде ремонтиран догодина. Пътят Варна-Добрич-до граничното село Кардам е най-натовареният, като по него преминават леки, товарни и тежкотоварни автомобили към Румъния и Русия, а в обратната посока - към вътрешността на България, каза заместник областният управител Красимир Николов. Второкласният път е най-кратката връзка между Румъния и курортите по българското Черноморие. Участъкът,който ще бъде ремонтиран, започва след разклона за село Стефаново и е до кръговото кръстовище на околовръстния път на Добрич и пътя за село Паскалево, посочват от агенцията. В средата на юни започна ремонтът и на друг участък от път II-29 с дължина 15.5 километра, припомнят от агенцията \"Пътна инфраструктура\".", "date": "2017.08.14", "title": "С първа копка започна рехабилитацията на участък от пътя Варна-Добрич"}
{"url": "https://www.24chasa.bg/novini/article/6390346", "text": "Трупът на намереното бебе не е е от нашия вход, това казаха пред \"24 часа\" жители на пернишкия блок, пред който вчера бе намерен трупът на мъртво бебе. Хората са категорични, че в техния блок не е имало бременна. Предполагат, че захвърлено дете е от друг квартал на града.  Пред източници на \"24 часа\" родителите на бебето са установени, но все още не са задържани. ", "date": "2017.08.14", "title": "Живеещи до мястото, където намериха трупа на бебето в Перник: Не е от нашия блок"}
