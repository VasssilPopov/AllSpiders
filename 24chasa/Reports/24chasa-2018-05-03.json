{"url": "https://www.24chasa.bg/novini/article/6845816", "text": "“Чорбаджията каза, че повече няма нужда от нас. Натовари ни на колата и ни стовари на автогарата. Нямаме пари и не познаваме никого тук. Затова дойдохме в полицията.” Това разказало семейството с 4-седмичното бебе, чийто хотел беше платен от двама дежурни полицаи в Кърджали - Костадин Симитчиев и Красимир Ангелов. Бедстващите родители Красимира Красимирова и съпругът ѝ пристигнали в полицейското управление заедно с детето си малко преди 22 часа в петък. Те обяснили, че са били наети да пасат добитък, но дори не могли да кажат името на селото или на работодателя си. “Разказаха, че 4 дни преди да се озоват пред полицейското управление, местен фермер ги взел от Велико Търново и ги докарал във фермата си, за да работят като пастири. Час преди да дойдат при нас, той им заявил, че са уволнени, и ги довел с автомобил до Кърджали, където ги изоставил без пари”, разказа Костадин Симитчиев. Семейството не обяснило какво е провокирало реакцията на фермера. “Бяха много притеснени за детето. Жената плачеше”, твърди Красимир Ангелов. Полицаите се обадили на социалната служба, но оттам им казали, че ще разгледат случая веднага след почивния 1 май. Униформените решили, че не могат да оставят родители с дете на 28 дни без нито лев в джоба на улицата. От близкия магазин лютеница, наели им хотелска стая и дори им дали пари за следващия ден. “Направихме това, което би трябвало да направи всеки човек в подобна ситуация. Реакцията ни беше чисто човешка”, каза единият от полицаите Костадин Симитчиев. Колегата му Красимир Ангелов допълни, че всеки би постъпил по този начин. “Със сигурност не сме герои”, допълни Красимир Ангелов. Родителите и детето били посрещнати добре в хотела, където им осигурили стая, баня, чисто спално бельо и кърпи. Семейството прекарало в стаята още една нощ. Собствениците на хотела ги съжалили и решили да ги оставят да пренощуват, без да плащат за втората нощувка, докато близките на семейството им изпратят пари за път. Родителите и бебето напуснали хотела рано сутринта в сряда. Когато влязла да почисти стаята, камериерката установила, че липсвали хавлиените кърпи. Красимира, бебето ѝ и баща му се прибрали в плевенското село Обнова вечерта в сряда. “Видях я лично, беше с момиченцето си. Бебето е съвсем малко - на дни, родено е през април. Майката Красимира е добре, изглеждаше спокойна”, разказа в четвъртък кметът на Обнова Детелин Николов, който отиде в къщата на Красимира по молба на “24 часа”. родени от различни бащи през 2015, 2016 и 2018 г. Едното дете се появило на бял свят в Обнова, за другите не се знае къде са проплакали. Майката на Красимира - 42-годишната Магдалена, гледа двете по-големи деца в Обнова. Според Магдалена дъщеря ѝ е с умствена изостаналост и страда от епилепсия. “Красимира не е добре психически, заедно с едната си сестра ходеха на училище със специален режим”, каза кметът Николов. Преди време Красимира последвала съпруга си, който работел като кравар в с. Михалци. “Преди половин година търсих кварталния полицай, тъй като се появи информация, че там ги държат в плен. Проверката обаче показа, че това не е истина”, обясни Николов. Красимира е от ромски произход, има 2 сестри и брат. Баща им е на работа в Германия. Според местни хора фамилията се заселила в Обнова преди години.", "date": "2018.05.03", "title": "Полицаите, платили хотела на бедстващи цигани: Майката държеше бебето и плачеше"}
{"url": "https://www.24chasa.bg/novini/article/6845636", "text": "Временно изпълняващият длъжността кмет на район “Младост” Владимир Клисуров излиза 4 дни в отпуск от вторник, а през това време заместникът му арх. Румен Русев ще започне да пуска част от забавените преписки за троежи. Клисуров повтори, че не иска както и че е избран за кмет, въпреки че си е направил самоотвод. “Попадам в един казус, който има два пътя. Има стопирани строежи, а трябва да се разгледа кой проект по коя процедура е и защо е спрян. В този момент ме поставят на мястото на Иванчева, като трябва да разписвам документите, да напускаме сума ти строежи, а алтернативата е дела заради неспазване на срокове”, обясни Клисуров. Уточни, че заместникът му е по-компетентен и е добър администратор, затова би се справил с тази задача. Русев обеща максимално бързо да придвижи всички забавени искания за строителство, отлежаващи в запечатания кабинет на Иванчева, които отговарят на законите. През миналата седмица стана ясно, че има над 200-300 такива, а заради забавянето вече имало и заведени дела. Тези казуси веднага ще отидат при главния архитект на “Младост” Стефан Стефанов. Самият архитект на района обаче обясни, че физически отделът му надали ще се справи с обработването на документите в законоустановените срокове, защото са 6 души. Ще назначи още 3-ма, за да успеят да разгледат преписките. Засега не е ясно кой ще поеме управлението след 14 май. Причината е, че Клисуров е депозирал вчера официално оставката си като и.д. кмет и като зам.-кмет по образованието пред столичния кмет Йорданка Фандъкова и председателя на СОС Елен Герджиков. Той след 14 май. Едномесечното му предизвестие за напускане обаче може да подпише единствено прекият му началник - Десислава Иванчева, която е в отпуск до 8 май, защото е задържана за подкуп. Докато е в ареста, тя може да продължи отпуска си или да си подаде оставката. Съществува вариант прокуратурата да поиска отстраняването ѝ. Едва тогава Общинската избирателна комисия може да назначи предсрочни избори в района. По-късно през деня Фандъкова бе категорична, че единствено Иванчева може да подпише оставката на Клисуров. “От екипа на район “Младост” се очаква да се съберат и да го обсъдят, в квартала. Има законови начини това да се случи”, каза Фандъкова и изрази надежда екипът на “Младост” да подходи отговорно. “Да спазят изискванията и да има човек, който да изпълнява поетите пред гражданите обещания, а не да си говорят през социалните мрежи, включително и с нас”, каза още тя.", "date": "2018.05.03", "title": "Заместникът на Иванчева 4 дни в отпуск, за да тръгнат строежите (Обзор)"}
{"url": "https://www.24chasa.bg/novini/article/6845287", "text": "Всички посетители на малко градче в Бразилия, в което лекува известният трансмедиум Жоао де Деуш (Божия Жоао), са облечени в бели дрехи. Това е абсолютно условие за присъствието им в Абадиания, която се намира на час и половина път с кола от столицата Бразилия. Къщата му се казва Каза де дон Игнасио. След лечение при латиноамериканския гуру българката с онкозаболяване Теодора Маджарова се почувства зле и се очаква да бъде транспортирана за сметка на турската болница \"Анадолу\" до Истанбул. 76-годишният Жоао Тейшейра де Фария е неграмотен Ходил е 2 г. на училище, но не може да чете и да пише. Казва за себе си, че е медиум на божествените изцелителни сили. \"Не аз, а Бог е този, който лекува и със своята безкрайна доброта позволява на съществата да ме използват като инструмент, за да лекуват и утешават моите братя и сестри\", казва за себе си медиумът. Той е католик и твърди, че когато бил на 16 г., му се явила света Рита от Касия като облак светлина и го напътила да отиде в най-близкия духовен център. Там изцелил много хора, като в тялото му се вселил духът на цар Соломон. Тази история звучи направо невероятно, но много болни търсят алтернативно лечение и попадат при Жоао. Той приема по 2000-3000 души на ден Сеансите са само в сряда, четвъртък и петък. През останалото време си почива. Така при него годишно минават между 350 000 и 450 000 търсещи спасение. Някои от тях са много тежко болни, други са по-леки случаи. Прегледът е безплатен, но хората оставят обикновено по 100-200 бразилски реала, които се равняват на 80-160 лв. Но Жоао е богат човек, пише Ей Би Си. Притежава ранчо от 4000 декара срещу къщата, в която приема пациенти. Самият той казва, че харчи средствата си за храна и образование за бедните, когато го питат дали не се е превърнал в машина за пари, карайки милиони да купуват билките и други продукти в Абадиания. Адвокатката Джулиана Алмейда Франка, която изследва феномена, казва, че й е изпратил смъртни закани чрез неин роднина. Жоао отрича това да е вярно. Друга жена обвинява медиума, че се е възползвал от нея, когато е потърсила помощта му. \"Много хора ревнуват. Говорят какво ли не. Божието съзнание диктува какво да правя - казва лечителят. - Можеш да лъжеш 1-2 години. Но не може да мамиш 45 г.\" Може би на по-леко болните помага, но едва ли на всички. Медиумът не си признава, но местните казват, че той не иска в Абадиания да има починали хора Това би се отразило зле на имиджа му. Така че тези като Теодора, които са изключително тежко болни, ги отпращал да си ходят. Никога не им казвал, че не може да им помогне, а че вече имат нужда да си бъдат у дома. \"168 часа\" се свърза с българин, който бил опериран \"безкръвно\" от медиума миналата година. Ето какво разказа той: Отивайки в Абадиания, трябва да знаеш, че там времето тече бавно. Да имаш нагласата, че ще чакаш. Всяка сесия, в която лечителят приема, трае по 3-4 часа - сутрин и следобед. При късмет Жоао ще те приеме след 1 час Ако не, може да стоиш и 3 часа на опашката, за да успееш да го видиш за около 3 до 5 секунди. Той не отделя дори минута на никого, независимо от това от какво страда. В това време ти казва какво трябва да направиш. Говори на португалски и ако нямаш преводач, трудно можеш да се ориентираш. Това е абсолютно недостатъчно, защото всички пациенти страдат от нещо и искат да им се обърне внимание. Всеки, който е отишъл да потърси помощ, живее в собствената си драма, в собственото си страдание. Пълно е с много отчаяни, тежко болни, инвалиди. Хората, които отиват със специално организирани групи, имат преводач. Тези, които пътуват сами, се справят както могат. За тези 3 секунди Жоао те поглежда и те разпределя за какво лечение си. На мен ми каза, че съм за операция. Имах право да избирам - дали да е безкръвна, или обикновена. Някои искат видима процедура. Тогава медиумът вади едно джобно ножче и започва да реже тялото им. Гледал съм няколко пъти как го прави и дори как вади вътрешности. Не знам как става, но не личи да ги боли. Хората са в съзнание, с отворени очи и не реагират по никакъв начин. Все едно нищо не усещат. Аз лично предпочетох невидимата операция.", "date": "2018.05.03", "title": "\"168 часа\": Бразилецът Жоао, лекувал Теодора, оперира за 15 минути. Ето разказ от първо лице как протича процедурата"}
{"url": "https://www.24chasa.bg/novini/article/6845817", "text": "Управляващата в Унгария партия ФИДЕС иска да промени конституцията, за да гарантира, че Европейският съюз няма да може да принуди страната да приеме мигранти, предаде Ройтерс. Информацията бе разпространена от Унгарската телеграфна агенция (МТИ), която цитира председателя на парламентарната група на ФИДЕС Мате Кочиш. Унгария и някои други бивши комунистически държави в Източна Европа се противопоставят категорично на усилията на ЕС да убеди страните членки да споделят тежестта на приемането на мигрантите, търсещи убежище в блока, повечето от които са мюсюлмани, предаде БТА.  Премиерът Виктор Орбан внесе в парламента предложение за подобна конституционна промяна още през 2016 г., но тя не успя да получи необходимата подкрепа от две трети, след като опозиционната партия Йоббик я блокира. На изборите на 8 април обаче партията на Орбан спечели трети пореден мандат, с над две трети от гласовете, което й позволява да приеме промени в конституцията. Мате Кочиш добави пред МТИ, че партията иска парламентът да обсъди закон \"Спрете Сорос\", който да затегне правилата за неправителствените организации, включително подкрепяните от родения в Унгария милиардер Джордж Сорос. Орбан обвинява Сорос, че иска да наводни Унгария с мюсюлмански мигранти - обвинение, което намиращият се в САЩ филантроп отрича, припомня Ройтерс.", "date": "2018.05.03", "title": "Управляващата партия в Унгария иска промяна в конституцията заради мигрантите"}
{"url": "https://www.24chasa.bg/novini/article/6845637", "text": "Турски хирурзи вече имат грижата за трудното възстановително лечение на модела Кристин Илиева, след като българските травматолози от ВМА спасиха живота и крака й заради претърпяната автомобилна катастрофа през март. От близо десет дни Кристин и нейните родители са в Турция, където екип от експерти полага нужните усилия за нейното пълно оздравяване, научи \"168 часа\". Вследствие на инцидента 20-годишното момиче бе със сериозна опасност за живота, имаше тежки фрактури и на двата крака и сериозни разкъсвания на десния, като бе подложено на няколко Веднага след инцидента Илиева беше приета по спешност в УМБАЛ \"Д-р Георги Странски\" в Плевен, където й бе направена първата операция, а след това бе преместена във ВМА. Там специалистите, които отговаряха за състоянието на моделката, направиха всичко възможно, но рискът тогава бе голям и те не се ангажираха Още в първите дни от борбата за живота и крака на Кристин тя бе поставена в медикаментозна кома. Както и в барокамера, за да се подава под налягане кислород до всички тъкани и органи в тялото й. По този начин там, където има наранявания и разкъсвания, се достига до изключително добър и бърз възстановителен ефект. В хода на операциите й у нас красавицата имаше нужда от кръв, а нейните близки призоваха чрез социалните мрежи всеки, който има желание, да дари. Само за няколко часа на тяхната молба откликнаха десетки приятели, познати и непознати. за едно прекрасно момиче, което пострада в една нелепа катастрофа. Благодарим ви, че с ваша помощ помогнахте на Кристин, а и на други хора. Бъдете здрави и благословени. Бъдете винаги така Човеци. Благодарим ви приятели от сърце и душа.\" Това написа след успешната кръводарителска кампания семейството на моделката в нейната страница във фейсбук. Под поста чрез многобройни коментари се пожелава бързо оздравяване на Кристин, а въпросите на някои относно това как върви лечението й останаха без отговори. В момента в южната ни съседка хубавицата преминава през поредната Затова на този етап нейното семейство предпочита да не дава информация за състоянието й, докато не станат ясни пълните резултати от работата дотук на нашите и чуждите лекари. Последователите на Илиева в инстаграм все пак остават с впечатлението, че тя се чувства по-добре, защото на стори (бел.ред. - история на деня) известно време стоя нейна снимка със сладолед, на която тя изглежда Само преди няколко дни Кристин сподели отново в инстаграм и кадър от болницата по повод рождения ден на баща си, като позира заедно с него и по-важното - стои на крака. Снимката е придружена с пожеланието \"Нека Бог те благослови\", но вече е изтрита от профила й. Причината се крие в това, че фотосът бе разпространен от медиите с обяснението, че състоянието на модела бързо се подобрява. В същото време това, че тя вече може да стои изправена, не означава, че се е възстановила напълно. Нейните близки подчертават, че и макар най-тежкото да е минало, на Кристин тепърва й предстои борба. Със сигурност след основното лечение й предстоят поне няколко пластични операции, за да не остане по нея спомен от инцидента и най-вече за да се върне без проблем към ангажиментите си на професионален фотомодел. \"Това обаче не е нещо, след което човек може да е напълно такъв, какъвто е бил преди. За съжаление не е като да затвориш страницата и коментира пред \"168 часа\" няколко дни след катастрофата нейната агентка Радостина Иванова от Inter Model's. На този етап обаче завръщането на Илиева в модния бизнес все още е на заден план. Освен всичко тя трябва да се подложи на задължителна рехабилитация, защото в резултат на двумесечното обездвижване мускулите й са атрофирали. Този етап от възстановяването на пациентите има различна продължителност при всеки човек и само от Кристин и работата на лекарите преди това зависи кога тя ще възвърне предишната си форма. Чрез рехабилитацията ще укрепнат нейните мускули, ставите ще се раздвижат и физическата й сила ще се възвърне. Според специалистите най-важното в този момент е красавицата да прояви и силна психика, да не позволи на нищо да я сломи и така да помогне максимално на лекарите да я излекуват напълно.", "date": "2018.05.03", "title": "\"168 часа\": Турски хирурзи довършват лечението на Кристин"}
{"url": "https://www.24chasa.bg/novini/article/6845833", "text": "Американски командоси са били разположени в края на миналата година в Саудитска Арабия на границата с Йемен, за да помогнат за откриване и унищожаване на скривалища с ракети на шиитските бунтовници хуси в съседната страна, твърди днес вестник \"Ню Йорк таймс\", цитиран от Франс прес. Според американския ежедневник, който се позовава на представители на властите в САЩ и европейски дипломати, тези войници от специалните части са пристигнали в Саудитска Арабия през декември, предава БТА.  Това дислоциране означава нарастващо въвличане на Съединените щати във войната в Йемен, която причини смъртта на близо 10 000 и предизвика \"най-тежката хуманитарна криза в света\" според ООН, отбелязва Франс прес. От началото на смъртоносния конфликт преди три години хусите започнаха да изстрелват все повече балистични ракети по саудитски градове. Министерството на отбраната на САЩ отказа какъвто и да било коментар на публикацията в \"Ню Йорк таймс\". Според вестника няма доказателства американски войници да са пресичали границата, за да влязат на територията на Йемен. Саудитска Арабия оглавява сунитска коалиция, която през 2015 г. се намеси в конфликта в Йемен срещу подкрепяните от Иран шиитски бунтовници хуси.", "date": "2018.05.03", "title": "\"Ню Йорк таймс\": Американски командоси помагат на Саудитска Арабия срещу хусите"}
{"url": "https://www.24chasa.bg/novini/article/6845835", "text": "С неофициална вечеря започна третата традиционна вече среща между първите дипломати на Гърция, Албания, Република Македония и България, която започна днес в Солун. Четиристранният форум ще продължи и утре, където министрите ще обсъждат сигурността в региона. Тази среща е и възможност за нов разговор между първите дипломати на Гърция и Македония, на който да се поставят трудни въпроси относно македонското име. Идеята, че „трудните въпроси“ в спора ще се засегнат на срещата в Солун, се появи при разговорите между външните министри на двете страни в Охрид.", "date": "2018.05.03", "title": "Министър Захариева пристигна в Солун на министерска среща"}
{"url": "https://www.24chasa.bg/novini/article/6845814", "text": "Финансовото богатство на домакинствата се увеличава с 6,1 млрд. лева през 2017 г. Това е най-голямото увеличение от 2007 г. насам, като достига 77,2 млрд. лева в края на миналата година. Това показва последният анализ на “Индъстри уоч”, който е част от периодичния доклад “Лични активи в България: Финансово богатство и пазар на жилища” за първото тримесечие на 2018 г. Според анализаторите двигателите на растежа на богатството са разнопосочни. Ръстът на заетостта - с 4,4% средногодишно , както и този на средната заплата - с 10%, са създали 5,1 млрд. лева допълнителен доход за работещите българи. Все повече стават и българите, които намират реализация на европейския трудов пазар. Това на свой ред е през изминалата година, което е ръст от 30% в сравнение с 2016 г. Заради продължаващата тенденция към намаление лихвите по депозитите вече не се оказват значим източник на финансовото богатство. Те са добавили към него само 183 млн. лева към домакинските бюджети. Нагласите сред българските потребители се оказват оптимистични и това намира израз в реализираните разходи както за краткотрайни, така и за дълготрайни стоки, смятат авторите на изследването. Българите изглеждат и по-склонни да търсят заемно финансиране за своите покупки. Около една четвърт, или 24,3% от допълнителното потребление през изминалата година е финансирано чрез потребителски заем, показва анализът. Все още няма кредитен бум, особено в сравнение кредитната експанзия от 2008 г., когато близо половината от увеличението на потреблението на гражданите беше финансирано с новополучен потребителски кредит. Жилищното богатство се увеличава с 8,1 млрд. евро през 2017 г. основно заради отчетения ръст в цените на апартаментите. Цените на жилищата в страната се увеличават общо с 8,2% през 2017 г., което означава, че те растат за четвърта поредна година. Според темпа на увеличение на цените на имотите към края на 2017 г. Ирландия, Португалия, Словения, Холандия и Чехия, но е значително пред Румъния. Жилищните цени са се покачили в 24 от 28 области през 2017 г. според данните на НСИ и “Индъстри уоч”. Столицата вече концентрира значителните 36,5% от жилищното богатство на българските граждани, докато малко над една десета се формира от жилищата в област Варна. Може би съчетанието от ниски лихви по кредитите и активизацията на банките по предлагане на нови кредити, съчетано с най-високата заетост при растящи доходи последните 2 г. дават осезаемо отражение върху цените на жилищата, каза Лъчезар Богданов от “Индъстри уоч”. В областите Пловдив и Бургас е разположено около 9% от “реалното” богатство на населението. Между 2 и 3% от жилищното богатство на българските граждани се намира в областите Русе, Благоевград, Велико Търново, Хасково и Плевен. В 18-те области с най-ниска стойност на имотите е концентрирано 18,2% от жилищното богатство, или два пъти по-малко от столицата София.", "date": "2018.05.03", "title": "Рекорд! Българите по-богати с  6 млрд. лв. за година"}
{"url": "https://www.24chasa.bg/novini/article/6845756", "text": "Мерките срещу изборния туризъм, които бяха приети през 2015 г., да не важат за македонци, бесарабски българи и пр. чужди граждани, които вземат български паспорт на база български произход. Такова предложение са направили депутатите от “Обединени патриоти”. Десетте вносители на законопроекта са главно от ВМРО, но под него са се подписали и Христиан Митев от НФСБ, както и депутатката от ГЕРБ Даниела Савеклиева. Промяната, която трябва да облекчи кандидатстващите за българско гражданство етнически българи, е в Закона за гражданската регистрация. Според проекта на депутатите ограничението за регистрирани на един адрес хора не трябва да важи за нови български граждани, които са доказали български произход. Още през есента на миналата година на среща с македонци от български произход в Струмица вицепремиерът Красимир за придобиване на българско гражданство от македонци. Тогава се планираше и да се изискват много по-малко документи за доказване на български произход. Текстът, че на един адрес не могат да бъдат регистрирани повече хора от тези, които нормално живеят в дома, умножено по две, бе вкаран в Закона за гражданската регистрация през 2015 г. Вносители бяха депутатите от Реформаторския блок и тогавашният Патриотичен фронт, в който влизаха ВМРО и НФСБ. Това стана, след като месеци преди местните избори в редица населени места при над 150 души население. По данни на регионалното министерство тогава в къщи с по три стаи бяха регистрирани и по 45 души, а населението на Видинска област се увеличи почти 6 пъти. Ограничението за регистрирани на един адрес обаче пречи на етническите българи, които искат да получат гражданство, твърдят в мотивите си депутатите. Преди да бъде въведено, македонците например масово ползваха адреси в Кюстендил и Благоевград, защото нямат собственост в страната, посочват народните представители. След въвеждането на ограничението обаче останала само възможността кандидатите за гражданство да получават служебен адрес. Този адрес по закон се дава в столичния район “Средец”, който обаче трудно обработвал множеството заявки. Освен това за кандидатите за българско гражданство се увеличавали разходите, защото трябвало на няколко пъти, докато трае процедурата, да пътуват до София. Със служебна адресна регистрация в София освен това се затруднявал контактът на новите български граждани с администрацията, защото всички писма пристигали на този постоянен адрес, посочват още депутатите. Преди последните промени в закона от 2015 г. ограничението за брой регистрирани хора на един адрес важеше само за настоящ адрес, но не и за постоянен, твърдят още те. В оценката на въздействието на законопроекта не е записано колко души на година ще могат да се възползват от облекчението, за да получат български паспорт. От него където има български етнически общности. Това са и трите държави, от които има най-много кандидати да вземат българско гражданство. Според данни на правосъдното министерство от тези три държави такова В последните години интерес за българско гражданство има и от Албания, където също има традиционни български общности, като заявките стигат до 1000 души на година. Тези 4 държави изчерпват почти изцяло бройката на новите българи. 5% от двумилионното население на Македония вече имат български паспорт. За периода 2001-2017 г., за който има статистика правосъдното министерство, българско гражданство са получили почти 98 хил. души. Броят на желаещи българско гражданство е започнал да расте отново след подписването на договора за приятелство през миналата година. Тогава 8335 македонци са станали българи по паспорт.", "date": "2018.05.03", "title": "Правилата срещу изборни туристи няма да важат за македонци"}
{"url": "https://www.24chasa.bg/novini/article/6845845", "text": "С 8575% до 117,899 млн. лв. е увеличена печалбата на АЕЦ “Козлодуй” за 2017-а спрямо 2016 г., показва финансовият отчет на дружеството. Със 100 млн. лв. в повече е продадената през миналата година електроенергия в сравнение с 2016 г. В отчета си дружеството пише като причина увеличените приходи и по-ниски разходи. И НЕК е на печалба малка - 6,87 млн., при 128,71 млн. лв. загуба. за 2016-а. “Мини Марица-изток”, чиито работници искат увеличение на цените на въглищата, са на печалба от 9,8 млн. лв. преди данъци, като увеличението е 27%. ТЕЦ “Марица-изток 2” отчита загуба от 182,85 млн. лв., като увеличението е със 75%. Печалбата на “Булгаргаз” се е сринала на 9,46 млн. лв., при 36,68 млн. през 2016-а. Това е заради повишаване на цените на природния газ. 61,4 млн. лв. е печалбата на “Булгартрансгаз” за 2017 г. при 66,3 млн. лв. година по-0рано. Най-голяма част от разходите са за амортизации - 90,3 млн. лв., а за 2016 г. - 85,5 млн. лв. С 15,39% се е понижила печалбата на Българския енергиен холдинг за 2017 г. Разходите за дейността, които не включват амортизации, са се повишили със 754,31% от 9,9 млн. на 84,5 млн. лв. Така, извън държавната ТЕЦ “Марица-изток 2”, останалите компании, които са дъщерни на Българския енергиен холдинг, са на плюс. На печалба е и самият холдинг. Може да се каже, че през 2017 г. държавната енергетика е в оздравяваща фаза. В държавната отбранителна индустрия пък 1332% е печалбата на външния търговец “Кинтекс” - от 1,15 млн. през 2016 г. на 16,48 млн. лв. за миналата година. С 20 млн. лв. е спаднала печалбата на “Вазовски машиностроителни заводи” за 2017 г., сравнено с 2016 г. Дружеството отчита печалба в размер на 150 млн. лв., като през 2017 г. е 171,6 млн. лв. “Авионамс” също отчита спад на печалбата от 1,776 млн. лв. през 2016 г. до 1,653 млн. лв. през 2017 г.", "date": "2018.05.03", "title": "Държавната икономика печели, рекордьор е АЕЦ “Козлодуй” с 8575% ръст за 2017 г."}
{"url": "https://www.24chasa.bg/novini/article/6845866", "text": "ФБР е подслушвало телефони на дългогодишния адвокат на американския президент Доналд Тръмп Майкъл Коен преди да претърси офиса, хотелска стая и дома му, предаде Асошиейтед прес, като се позова на телевизия \"Ен Би Си Нюз\", цитирана от БТА.  Американската телевизия на свой ред цитира запознати източници. Обиските били извършени миналия месец в рамките на федерално разследване в Ню Йорк във връзка с плащане на сума на порноактрисата Сторми Даниълс, която твърди, че преди десет години е имала афера с Тръмп, посочва Ройтерс. Нюйоркското разследване е следствие от воденото от специалния прокурор Робърт Мълър разследване за евентуална руска намеса в президентските избори в САЩ през 2016 г. и съглашателство между кампанията на Тръмп и Москва. Според Ен Би Си подслушването е продължило няколко седмици до обиските, а след тях адвокатите на президента настоятелно му препоръчали да престане да разговаря с Коен по телефона, предаде ТАСС.", "date": "2018.05.03", "title": "ФБР подслушвали телефони на адвоката на Тръмп преди да претърсят офиса и дома му"}
{"url": "https://www.24chasa.bg/novini/article/6845891", "text": "Палма де Майорка стана първият испански град, в който от този сезон ще бъде забранено даването на апартаменти под наем с туристически цели в многоетажните сгради, съобщиха туроператори. Тази мярка трябва „да обуздае масовия туризъм“ и да съхрани града „годен за живеене“ на самите испанци, предава БГНЕС.  Градският съвет на столицата на Балеарските острови и остров Майорка – Палма – прие наредба, която забранява на частните собственици на апартаменти в блоковете да дават под наем своята недвижима собственост. Забраната, която влиза в сила от юли, не включва еднофамилните къщи и вили. Според градските власти неконтролируемият ръст на туризма води до рязко поскъпване на жилищата в столицата на Майорка. За последните 4 години стойността на наемите на недвижими имоти е нараснала с 40%. Заради това на острова не се задържат пристигналите да работят специалисти: просто не им е по джоба да наемат жилище, което поскъпва твърде много през туристическия сезон. В същото време броят на нелицензираните туристически квартири, които се предлагат в Палма се е увеличило с около 50% между 2015 и 2017 година. От приблизително 20 хиляди жилища, предлагани за краткосрочен наем, само 645 имат съответните лицензи и плащат данъци.", "date": "2018.05.03", "title": "Палма де Майорка забрани даването на апартаменти под наем"}
{"url": "https://www.24chasa.bg/novini/article/6845622", "text": "Омбудсманът Мая Манолова и майката на три деца Златина Хаджипанайотова, организатор на първомайския протест „Код: черно“, ще внесат утре, 4 май 2018 г., в 10.30 часа в Народното събрание законодателни промени, които се отнасят към условията за получаване на наследствена и персонална пенсия от деца, останали без един или двамата си родители, съобщиха от пресцентъра на омбудсмана. Това е поредната стъпка от кампанията на омбудсмана, която стартира на 29 декември м. г., след гневното писмо до Дядо Коледа на Златина Хаджипанайотова, в което тя алармира за казуса. Тогава омбудсманът събра родители и представители на институциите и публично огласи проблемите на децата сираци, свързани с финансовата подкрепа от държавата - наследствената и персонална пенсия, както и с възможностите за получаване на стипендия. На 19 февруари 2018 г. Манолова организира национална кръгла маса по темата, на която родители на деца, чиито съпрузи или партньори са починали, разказаха личните си човешки истории за трудностите при сблъсъка си с държавните институции, които отказват да ги подкрепят, спазвайки стриктно буквата на закона. Още тогава Манолова обяви, че ще инициира законодателни промени за защита правата на децата, останали без един или двама родители, а Хаджипанайотова информира, че над 5 000 души са се включили в подписката за подкрепа на кампанията. Сред предложенията на омбудсмана, които ще внесе утре, са отпадне на изискването за осигурителен стаж при починал до 25-годишна възраст родител за получаване на наследствена пенсия на детето, както и намаляване на 3-годишния осигурителен стаж на починал родител до 30 г. на 1 година, а за родители над 30 г. – от 5 на 3 години. Манолова предлага още отпадане на подоходния критерий за получаване на персонална пенсия. Това ще даде възможност в случаите, в които едно дете не може да получи наследствена пенсия, да има правото да кандидатства за персонална без изискване за доход. Сега условията за получаване на персонална пенсия са доход под гарантирания минимален за страната, който към момента е 75 лв. на член от семейството, т.е. родител с едно дете трябва да получава под 150 лв., за да има право детето му на такава персонална пенсия. Освен това омбудсманът предвижда и алтернативната възможност персоналните пенсии да се превърнат в социални месечни помощи, които да се получават по реда на Закона за социалните помощи за деца.", "date": "2018.05.03", "title": "Мая Манолова внася законодателни промени за защита правата на децата с един родител"}
{"url": "https://www.24chasa.bg/novini/article/6845613", "text": "В 60 страни, сред които България, ще бъдат разкрити секции, в които ще подават вота си турските граждани, живеещи зад граница, за президентските и парламентарни избори на 24 юни. Висшата избирателна комисия (ВИК) обяви, че общо 123 секции ще бъдат разкрити за живеещите в чужбина избиратели. Гласуването ще става в дипломатическите представителства на Турция в съответната страна, предаде БТА.  Освен това турските граждани в чужбина ще могат да упражняват вота си и на граничните пунктове на Турция на сухопътната граница, на летищата и на пристанищата. ВИК обяви и датите, на които ще се гласува зад граница. Подаването на вота ще се провежда по определен график. В Германия, Австрия, Франция, където живеят компактно турски граждани, гласуването ще бъде в периода 7-19 юни, в Белгия, Холандия, Швеция - 15-19 юни, Великобритания - 16-19 юни. В България ще се гласува три дни - 16, 17 и 18 юни - в турските дипломатически представителства в София, Пловдив и Бургас. Преброяването на бюлетините от чужбина ще стане след приключване на изборния ден на 24 юни. Дотогава бюлетините ще бъдат съхранявани в дипломатическите представителства, а за транспортирането им ще отговаря турският национален превозвач Търкиш еърлайнс. Гласуването на граничните пунктове ще започне на 7 юни и ще приключи на 24 юни в 17 часа. Изборните секции на граничните пунктове, включително на Капъкуле/Капитан Андреево и Хамзабейли/Лесово, ще бъдат отворени 24 часа. Утре, 4 май, приключва срокът, определен от ВИК, за регистрация на кандидатите за президент. Основната опозиционна Народнорепубликанска партия обяви, че ще съобщи името на своя кандидат-президент на церемония, която е насрочена за 10 часа в петък в спортния комплекс Ахмет Танер Къшлалъ в Анкара. Турските медии твърдят, че кандидатът на НРП ще бъде Мухаррем Индже, дългогодишен и много популярен активист на опозицията. Междувременно стана известно, че 23-ма от активните кадри на управляващата Партия на справедливостта и развитието (ПСР) от близкото минало няма да се кандидатират за депутати за 27-ия парламент. Това са личности, които доскоро бяха от близкото обкръжение на Ердоган. Сред тях са много известни имена като бившия вицепремиер Али Бабаджан, един от най-известните икономически експерти на страната, сегашния председател на парламента Исмаил Кахраман, бившия министър на правосъдието Джемил Чичек, Мехмет Мюеззиноглу, Ахмет Давутоглу и др.", "date": "2018.05.03", "title": "В 60 страни, сред които България, ще се разкрият секции за турските избори"}
{"url": "https://www.24chasa.bg/novini/article/6845628", "text": "Българин е осъден на 17 години затвор в Гърция за трафик на мигранти. След продажба бусът му попада в ръцете на каналджии, които не са го пререгистрирали, информира  .  Преди 6 години Николай Иванов от Враца, който се занимава с ремонт на автомобили, обявява за продажба в интернет свой бус. Купуват го румънци. „Гледаха го, харесаха го, платиха го, отидохме при нотариуса и си заминаха с него и оттогава до ден-днешен само проблеми”, разказва Николай Иванов. Новите купувачи не го пререгистрират на тяхно име. 2 години по-късно бусът е задържан в Гърция с 18 нелегални мигранти. Арестуван е шофьорът, но гърците повдигат обвинение и на Николай – за подпомагане на трафика. Миналата година той отива в КАТ по работа. „И оттам ми казват, че моето име свети в червено, че имам европейска заповед за арест. Влязох в ареста за един месец – с 16 човека за убийство”, каза Николай Иванов. Оказва се, че Николай е осъден в Гърция задочно. Присъдата му на първа инстанция е 25, а на втора – 17 години затвор. Врачанският съд обаче отказва да го екстрадира, защото все още няма финална присъда. Налагат му най-леката мярка \"подписка\". Съпругата на Николай е писала стотици писма до институциите у нас с молба за помощ. „До всички – омбудсман, президент, премиер, министерство на правосъдието, външно. Отговорът е един и същ – \"Делото е от частен характер, оправяйте се сами\". Телефони на гръцки адвокати, сайтове и нищо повече”, обясни Тереза Велчева. „Около 15 000 лева сме похарчили... Имам да давам около 6000 – 7000 за следваща инстанция, вземал съм назаем от приятели и не знам как ще ги връщам”, допълни Николай Иванов. „Животът ни е един кошмар в момента... Имаме момче на 12 години. Той знае всичко, трудно му е много. Постоянно пита къде е тати, да не е станало нещо, да не са го затворили пак”, каза Тереза Вълчева.", "date": "2018.05.03", "title": "Осъдиха българин на 17 години затвор в Гърция за трафик на мигранти"}
{"url": "https://www.24chasa.bg/novini/article/6845654", "text": "Председателят на парламентарната комисия по културата и медиите Вежди Рашидов, заедно с група депутати от ГЕРБ, Обединените патриоти и от БСП, внесе проект за промени в Закона за радиото и телевизията, предава  .  Предлага се да отпадне разпоредбата, съгласно която решението на Народното събрание и указът на президента за определяне на членовете на СЕМ влизат в сила едновременно. Аргументът на вносителите е, че по този начин ще се осигури възможност за встъпване на членовете на Съвета за електронни медии от момента на влизане в сила на акта за техния избор или назначаване. През март президентът Румен Радев сезира Конституционния съд заради въпросната разпоредба. Според него, тя нарушава принципа на разделение на властите, тъй като периодът, през който Народното събрание и държавния глава са длъжни да обновят своята квота, е различен. По закон, Съветът за електронни медии се състои от петима души, от които трима се избират от Народното събрание, а двама се назначават от президента. Членовете на СЕМ се избират или назначават за срок от 6 години. Съставът на СЕМ се обновява през две години от квотата на Народното събрание и през три от квотата на президента.", "date": "2018.05.03", "title": "Вежди Рашидов внесе проект за промени в\nЗакона за радиото и телевизията"}
{"url": "https://www.24chasa.bg/novini/article/6845517", "text": "Министърът на околната среда Нено Димов съобщи, че ще бъдат променени екотаксите за автомобилите, предаде  .  Подготвят се нормативни промени, които ще бъдат обявени за обществено обсъждане: \"Ще намалим таксите за нови коли, ще запазим тези до пет години, и ще увеличим таксите на по-старите коли, като за електромобилите ще бъдат нула таксите\", заяви министър Димов. Той не уточни от кога се предвижда да влязат в сила промените.", "date": "2018.05.03", "title": "Нено Димов: Ще бъдат променени екотаксите за автомобилите"}
{"url": "https://www.24chasa.bg/novini/article/6845522", "text": "Очакваме интензивни пътувания за майските празници. Това каза пред   Румен Драганов, председател на Института за анализи и оценки в туризма. През първите 7 дни на месец май се очакват около 540 хиляди пътувания в страната. От тях 70 хиляди са за чужбина. Най-голяма част отиват към съседна Гърция, но също така и към Македония, Сърбия, Румъния и страните от ЕС. Около 12 хиляди пътувания ще бъдат в европейските страни, съобщи Драганов. Драганов посочи, че пролетният туристически сезон е доста интензивен. Според данните за първи път през месец май ще има над 1,2 млн. чуждестранни посетители. „Около 1,2 млн. чуждестранни посещения очакваме и около 2 пъти повече българи да пътуват в страната“, уточни той. По думите му се очаква успешен летен сезон: „Очакванията са положителни, защото ние средно дневно около 200 пъти сме показвани по телевизии и радиа по целия свят във връзка с Европейското председателство и това, от една страна, прави голяма реклама на страната, а от друга страна, хората, които дойдоха миналата година с нискотарифни компании, са изключително доволни и това е причината за лятото за бъдат увеличени полетите“.", "date": "2018.05.03", "title": "Румен Драганов: Очакваме интензивни пътувания за майските празници"}
{"url": "https://www.24chasa.bg/novini/article/6845533", "text": "Президентът Румен Радев нарече \"шега\" изказването на лидера на партия \"Воля\" Веселин Марешки, който предлага референдум за излизане на България от НАТО, предаде  .  \"Мисля, че това е шега. Няма как да коментираме сериозно такава тема. Няма как. България е част от НАТО. Това е нашата колективна система за сигурност и ние сме длъжни да бъдем лоялни членове на НАТО, но аз винаги ще продължа да повтарям: не само на думи, а с реални действия по укрепване на отбранителните способности на Българската армия\", беше коментарът на президента. ", "date": "2018.05.03", "title": "Президентът за предложения от Марешки референдум за НАТО: Шега"}
{"url": "https://www.24chasa.bg/novini/article/6845554", "text": "До 10 хил. лв. глоба може да отнесе медиумът Кармен Лазарова- организаторката на групата, с която болната от рак Теодора Маджарова замина за алтернативно лечение в Бразилия. Точният размер на сумата ще стане ясен след издаването на наказателно постановление, обясни здравният министър Кирил Ананиев. Кармен не е вписана в регистъра на Столичната регионална здравна инспекция на имащите право да упражняват неконвенционални методи за въздействие върху индивидуалното здраве, оповести министърът резултата от проверката. Тя е давала здравни съвети на сайта си, без да има квалификация. “Проблемът е по-сериозен от този единичен случай на нерегламентирани медицински консултации, което ни дава основание да работим по промени в Закона за здравето”, обясни Ананиев. Според него трябва много по-ясно да се регламентира дейността им. Всички законни лечители и медиуми са качени на страниците на регионалните здравни инспекции, напомнят от МЗ.", "date": "2018.05.03", "title": "До 10 хил. лв. глоба за Кармен, отвела болната Теди при бразилски гуру"}
{"url": "https://www.24chasa.bg/novini/article/6845585", "text": "Българският еврокомисар за цифровата икономика и общество Мария Габриел заяви пред  , че трябва да се запази способността на платформите и социалните мрежи да са иноватори и мотор за растеж, но не трябва да се оставят и да диктуват закон на джунглата. Тя подчерта важността на това личните данни на европейските потребители да са защитени, като в това число влиза и комуникацията, споделена през приложения. Според Мария Габриел България е местен лидер в областта на цифровата икономика. Тя коментира и новият проектобюджет, в който средствата за цифровата сфера се увеличават с 96%. Икономиката на данни е тази с най-голям потенциал за работни места и за конкурентноспособност на българските предприятия в Европа, заяви в студиото на „Още от деня“ българският еврокомисар Габриел. Затова на първо място трябва да приемем докрай законодателните предложения, които ние сме направили в ЕК, каза Габриел.  В Европа има сектори, в които капацитетът и експертизата са много силни, като роботиката и наноелектрониката, допълни Габриел. Според нея има и сектори, в които Европа изостава като тази на платформите. Добрата новина е, че с 96% ще се увеличи цифровият бюджет в новата бюджетна рамка, заяви българският еврокомисар. Тя подчерта важността на това да се подобри цифровата култура на европейците. \"Всеки трябва да се мобилизира на собственото си ниво. Само след месец стартираме пилотния проект „Цифрова възможност“, в който пет-шест хиляди студенти в Европа ще имат платени стажове в областта на новите технологии. Имаме европейска коалиция за цифрови умения\", предаде Мария Габриел.  Трябва да има тясна работа с министерствата на образованието на ниво държава членка, заяви Габриел. Трябва да има пряка работа между бизнес и образование.", "date": "2018.05.03", "title": "Мария Габриел: Потребителят в Европа трябва да знае кой използва данните му"}
{"url": "https://www.24chasa.bg/novini/article/6845604", "text": "Белгия трябва да прояви великодушие спрямо членовете на персонала на ЕС, които са британски граждани и кандидатстват за белгийско гражданство заради Брекзита, каза днес председателят на Европейската комисия Жан-Клод Юнкер, цитиран от ДПА. Агенцията отбелязва, че сега, когато до британското напускане на ЕС остава по-малко от 1 години, много британски граждани, включително и такива, които работят за различни органи на ЕС, са в процес на получаване на гражданство на други страни от съюза, предаде БТА.  Юнкер се обърна с такъв призив към белгийския премиер Шарл Мишел, след като той произнесе слово пред Европейския парламент, в което благодари на Белгия за \"гостоприемното й домакинство\" на институциите на ЕС. \"Бих искал белгийските власти да се отнесат със същото великодушие, когато става дума за даване на белгийско гражданство на британските служители тук, в Брюксел, защото те го заслужават\", подчерта шефът на Еврокомисията. Говорителят на Юнкер, Маргаритис Схинас, впоследствие отбеляза, че има разлика между вътрешните правила за персонала на ЕС и молбите за гражданство. Еврокомисията вече даде уверение на британските си служители, че те ще могат да продължат да работят за ЕС. Отделно от \"тази процедура\", много британски граждани кандидатстват за белгийско гражданство, след като са изпълнили условията за местожителство, отбеляза Схинас. \"Беше съвсем нормално и естествено за председателя на Комисията да използва възможността при тазсутрешния дебат с белгийския премиер и да му напомни за тази процедура\", добави той. Еврокомисията има около 32 000 служители, над 900 от които са британци, отбелязва ДПА.", "date": "2018.05.03", "title": "Юнкер призова Белгия да даде гражданство на британските служители на ЕС"}
{"url": "https://www.24chasa.bg/novini/article/6845700", "text": "Около 500 души протестират на гръцкия остров Лесбос срещу миграционната политика на Европейския съюз, предаде Асошиейтед прес, цитирана от БТА.  Много от тях носят черни знамена. Чуват се възгласи \"Солидарност с бежанците\". Полицията постави заграждения около главното пристанище и препречва с автобуси на силите за борба с безредиците приближаването на протестиращите към правителствените лица, които са на посещение на острова.", "date": "2018.05.03", "title": "Протести на остров Лесбос срещу миграционната политика на ЕС"}
{"url": "https://www.24chasa.bg/novini/article/6845718", "text": "Полицейските власти в град Нютън, щата Канзас, са обезвредили много пиян човек, опитващ се да прави секс с ауспуха на паркирала кола, съобщава Асошиейтед прес. За да прекратят непристойното му поведение блюстителите на реда са използвали зашеметяващо оръжие, предаде БТА.  Лейтенант Скот Пауъл от полицията в гр. Нютън поясни, че 24-годишният задържан е бил закаран в спешното отделение на местната болница, тъй като в кръвта му е имало 3,5 промила алкохол. Възможно е да е употребил и наркотици. Задържаният е получил нараняване на главата и не обръщал никакво внимание на хората около него, които настоявали той да спре с неприличните си действия. Очаква се провинилият се да бъде изписан в по-късен час от болничното заведение, след което ще му бъде повдигнато обвинение.", "date": "2018.05.03", "title": "Задържаха пиян, опитвал да прави секс с ауспуха на паркирала кола в щата Канзас"}
{"url": "https://www.24chasa.bg/novini/article/6845701", "text": "Ремонтът на столичната ул. “Граф Игнатиев” ще започне на 7 май и ще продължи до средата на октомври. През това време няма да се движат трамваи през участъка, а движението на автомобили в района ще е затруднено. Това съобщи кметът на София Йорданка Фандъкова, която представи проекта за реконструкцията. Няма обаче да се затапи цялото каре - общината оставя за догодина ремонтирането на улиците “Шишман” и “Шести септември”. Работата по ул. “Граф Игнатиев” започва първо в отсечката от ул. “Алабин” до пл. “Гарибалди”, който също ще бъде ремонтиран. След това майсторите ще продължат до бул. “Христо и Евлоги Георгиеви”, пл. “Славейков” и на градинката около храма “Св. Седмочисленици”. Заради строителството се спира трамвай №18, за сметка на това ще се пуснат повече мотрити по линията на №4. Трамваите с номера 10 и 12 се обединяват в една линия. Тя ще се движи от жк “Западен парк” по маршрута на трамвай №10 до бул. “Витоша”, ще завива към Централни хали и ще продължава по маршрута на трамвай 12 към кв. “Илиянци”. От 7 май тръгва временен автобус - ТМ10. Той ще се движи от зоопарка през “Лозенец” до националния стадион, по ул. “Гурко” и “Алабин” до бул. “Хр. Ботев”. От там ще завива по бул. “Ал. Стамболийски” и през “Цар Освободител” ще стига до Орлов мост, откъдето ще тръгва отново към “Хладилника”. Очакват се големи задръствания в района заради допълнителното затваряне и на преките.  Целият ремонт на зоната ще струва над 24 млн. лв., като 18 млн. са по ОП “Региони в разстеж”. Ще се сменят ВиК мрежата, релсите, тротоарите, поставя се ново обзавеждане. Пазарът за зеленчуци вече няма да го има, а този за книги ще се обнови. Всичко трябва да приключи за 300 дни. За забавяне санкциите ще са 240 хил. лв. на ден, обяви Фандъкова. А за некачествена работа глобата ще е до 5% от стойността на договора. Всички дефекти, появили се в гаранционния срок от 8 г., ще отстранява изпълнителят за своя сметка. Кои преки се затварят от понеделник Заради мащабната реконструкция от понеделник до 9 юни се затваря за движение ул. “Граф Игнатиев” в участъците от ул. “Алабин” до пл. “Джузепе Гарибалди” и от ул. “Солунска” до ул. “Георги Раковски”. Колите няма да се движат и по ул. “Иван Денкоглу” в участъка между “Ангел Кънчев” и “Граф Игнатиев”. Затворено ще и по ул. “Княз Александър I” между “Стефан Караджа” и “Граф Игнатиев”, както и по “Солунска” в участъка от бул. “Витоша” до ул. “Христо Белчев” и от “Христо Белчев” до “Ангел Кънчев”. Кръстовищата обаче ще бъдат оставени отворени, като ремонт по тях ще се прави на следващ етап. Стеснения ще има по “Алабин”. Заради ремонта ще се обърне движението по еднопосочната ул. “Иван Денкоглу” в участъка между “Христо Белчев” и “Цар Асен I”, както и по ул. “Д-р Георги Вълкович”.", "date": "2018.05.03", "title": "От Гергьовден до октомври без трамвай по “Графа” (Обзор)"}
{"url": "https://www.24chasa.bg/novini/article/6845591", "text": "  Държавите – членки на ЕС, трябва “да създадат и поддържат безопасна и сигурна среда за журналистите по законодателен път и на практика”, заявиха евродепутатите в четвъртък. Те приеха резолюция, изготвена от италианката Барбара Спинели (ЕОЛ/СЗЛ), с 488 гласа “за”, 43 “против” и 114 въздържали се. Тя няма законодателна сила. Членовете на ЕП призоваха Еврокомисията да предостави постоянно финансиране в рамките на бюджета на ЕС за подкрепа на мониторинга на плурализма на медиите и да създаде независими механизми за наблюдение, за да оценява свободата и плурализма на медиите в ЕС. Евродепутатите изискват от страните членки да увеличат финансовата подкрепа за доставчиците на обществени услуги и разследващата журналистика, като същевременно се въздържат от участие в редакционните решения. Трябва да се извършва редовен мониторинг на всяко публично финансиране, предоставено на собственици на медии, сочи резолюцията. Членовете на ЕП припомнят призива си за неутрално отношение към всички медии по отношение на ДДС (напр. да не се прави разлика между печатни и електронни новини), както се препоръчва в резолюция от 2011 г. За да бъдат защитени журналистите от насилие и заплахи, следва да бъде създаден независим и безпристрастен регулаторен орган в сътрудничество с журналистическите организации, който да осъществява мониторинг, да документира и докладва случаи на насилие. Журналистите, чиято свобода на работа е застрашена, се нуждаят от ефективни правни процедури, за да се избегне автоцензурата, отбелязва текстът. Евродепутатите изразяват загриженост относно растящия брой случаи на кибертормоз, порнография с цел отмъщение и сексуална злоупотреба с деца и подчертават, че средствата за масово осведомяване трябва да зачитат изцяло интересите и правата на непълнолетните. Те насърчават създаването на законодателство, включително разпоредби за откриването, съобщаването и премахването от социалните медии на съдържание, накърняващо човешкото достойнство. В резолюцията пише, че “терминът “фалшиви новини” никога не следва да се използва с цел да се подкопае общественото доверие в медиите или да се дискредитират или инкриминират критичните гласове”. За да бъде подпомагана и защитавана обективната информация, ЕП насърчава дружествата в областта на социалните медии и онлайн платформите да разработят инструменти, които да позволяват на потребителите да уведомяват и сигнализират за евентуални фалшиви новини, за да се улесни бързото коригиране и да се предостави възможност за анализ от независими и безпристрастни сертифицирани организации за проверка на фактите. ", "date": "2018.05.03", "title": "ЕП: Гарантирайте сигурност на журналистите!"}
{"url": "https://www.24chasa.bg/novini/article/6845779", "text": "Окръжна прокуратура – Монтана е предала на съд Цв. А. за убийството на непълнолетната Г. Цв. Обвиняемият А. на 22 години живял на съпружески начала с непълнолетната Г.Цв. в с. Малорад. Двамата имали дъщеря, родена през м. септември 2016 г. Мъжът често се напивал и упражнявал физическо насилие върху Г.Цв., не осигурявал средства за прехрана, поради което майката с детето често гладували. По тази причина тя неколкократно се връщала в дома на близките си в с. Габровница, а след известно време се прибирала обратно при обвиняемия. Около седмица преди инцидента Г.Цв. взела със себе си малолетната си дъщеря и отново отишла при майка си. След напускането на дома му в с. Малорад мъжът често й звънял по телефона, като настоявал тя да се прибере при него. Късно вечерта на 19.08.2017 г. обвиняемият А. дошъл в къщата, в която живеела Г.Цв. с детето, и поискал да разговарят навън. Двамата седнали на пейка на терасата за известно време, като жената категорично отказвала да се върне при него. Когато тя влязла в къщата, за да успокои разплакалото се дете, той я последвал. Между двамата възникнала свада, провокирана от обвиняемия , който смятал, че тя има връзка с друг мъж. Той се нахвърлил върху пострадалата, бутнал я и започнал да й нанася силни удари с юмруци в областта на главата и с нож, намерен от него в помещението. Майката на Г. Цв. чула викове и влязла в стаята, като носела бебето в ръцете и в същото време се опитвала да защити дъщеря си. Обвиняемият я съборил на пода, след което насочил ножа срещу детето. Жената успяла да се отскубне, избягала в коридора, където била застигната от него. Уплашена за живота на внучката си, тя затиснала врата на стаята от вътрешната страна, за да попречи на А. да се върне и да го нарани. Цв.А. нанесъл 29 удара с нож на майката на детето си и множество с юмруци в областта на главата, шията и гръдния кош. В резултат пострадалата получила множествена травма, прободно-порезно нараняване в областта на десния бял дроб, кръвоизливи и остро обезкървяване на вътрешните органи. След тези действия обвиняемият започнал схватка с влезлия в къщата дядо на жената, след което избягал, а по-късно се предал в полицията. От множеството травми Г.Цв. починала в линейката на пристигналия екип на спешна медицинска помощ.", "date": "2018.05.03", "title": "Изправят на съд мъж, убил жестоко непълнолетната си булка във Врачанско"}
{"url": "https://www.24chasa.bg/novini/article/6845788", "text": "Бури причиниха смъртта на най-малко 125 души в Индия, предаде Франс прес, като се позова на местните власти. Предишните данни бяха за 116 жертви, припомня БТА.  Прашни бури, причинени от ветрове със скорост, достигаща до 130 км/ч, са причинили смъртта на най-малко 111 души в Северна Индия миналата нощ. 73 човека са загинали в щата Утар Прадеш, 36 - в Раджастан, и двама - в Пенджаб. Вчера светкавица отне живота на 14 човека в Андхра Прадеш. В южния индийски щат са паднали близо 41 000 мълнии.", "date": "2018.05.03", "title": "Прашните бури в Индия взеха най-малко 125 жертви"}
{"url": "https://www.24chasa.bg/novini/article/6845515", "text": "Процесът на раждане на вселени не е безкраен и количеството на възможните нови светове е ограничено. Това пише в статия на Стивън Хокинг, писана малко преди смъртта му в съавторство с Томас Хертог и публикувана в Journal of High Energy Physics, предаде  Според инфлационната теория в даден момент по случайно стечение на определени фактори енергията на т.нар. \"инфлационни полета\" е достигнала критични стойности, в резултат на което в неголяма зона от пространството възниква отрицателна гравитация и зоната започва бързо да се разширява. За 10 на минус 35-а степен секунди обемът на зоната се разширява с 10 на 35-а степен пъти, а според някои оценки – с 10 на 80-а степен пъти. В хода на този процес енергията се превръща в материя по формулата E=mc2. Обикновено този момент се описва с термина Големия взрив. Тази теория, макар в началото да не е била приемана, сега се счита за общоприета. Логическото продължение на тази теория е, че във всеки един момент енергията в дадена част на пространството може да достигне критични стойности и съответно да се роди нов свят, което означава, че количеството на новите светове е практическо безкрайно. Проблемът е, че тази хипотеза не може да бъде потвърдена експериментално. Поради тази причина Хокинг и Хертог възприемат друг подход. Като начало те приемат, че инфлационната теория заличава разликата между квантовата и класическата физика и не съответства на принципите, формулирани от Айнщайн. Двамата учени избират друг теоритичен модел – Теорията на струните (Струнната теория), която примирява Общата теория на относителността и квантовата физика. Те поясняват, че същността на модела е да бъде смалено пространството и да се мисли в плоскост, а не в обем. Това улеснява математическите изчисления, а след това резултатът се „превежда“ обратно на езика на първоначалната теория. Хокинг и Хертог в дадения случай изследвали проблема за Вселената като само пространствен, без наличие на време. Това им позволило да не използват Общата теория на относителността в случаите, когато тя не е приложима. Крайните изводи са, че т.нар. \"инфлация\" не е задължително необходима, което пък означава, че числото на нововъзникващите вселени, макар и голямо, не е безкрайно. Томас Хертог е коментирал, че в близко време се планира да бъдат проведени изследвания, които да констатират наличието на гравитационни вълни, останали от времето на Големия взрив. Резултатите могат да потвърдят или отхвърлят заключенията, направени от него и Стивън Хокинг. Стивън Хокинг, смятан за най-гениалния физик на нашето време, почина на 14 март 2018 година на 76-годишна възраст.", "date": "2018.05.03", "title": "Стивън Хокинг предсмъртно: Броят на вселените не е безкраен"}
{"url": "https://www.24chasa.bg/novini/article/6845369", "text": "Какви са причините за зачестилите аварии във водопроводната мрежа в Добрич. Такава информация в тридневен срок е поискал председателят на КЕВР Иван Иванов от \"ВиК - Добрич\", съобщиха от регулатора.   Съгласно Общите условия на дружеството, нарушеното водоподаване накърнява правата на потребителите за качество на предоставяните водни услуги и е предпоставка за възникване на социални и здравни рискове.   Иска се „ВиК Добрич“ да съобщи мерки и срокове за нормализиране на ситуацията.  След получаване на цялата искана информация КЕВР ще изготви доклад за резултатите от извършената проверка, които ще бъдат публично обявени. При констатирани нарушения от страна на „ВиК Добрич“ АД, Комисията ще предприеме предвидените в нормативната уредба административно-наказателни мерки.", "date": "2018.05.03", "title": "КЕВР проверява авариите във водопроводната мрежа в Добрич"}
{"url": "https://www.24chasa.bg/novini/article/6845493", "text": "Мъж ограби отново същия банков клон в Кливланд, ден след излизането си от затвора, съобщава Асошиейтед прес, цитирана от БТА.  Федералната прокуратура е повдигнала обвинение на 40-годишния Маркико Сони Луис за това, че е откраднал 1000 долара от клон на кливландската \"Кий банк\" на 12 април. Луис бе осъден на 30 месеца затвор в окръг Каяхога в щата Охайо през април 2016 г., след като е бил обявен за виновен, за това, че е ограбил същия банков клон през ноември 2015 г. Той бил освободен от затвора на 11 април.", "date": "2018.05.03", "title": "Мъж ограби същата банка, ден след като излезе от затвора"}
{"url": "https://www.24chasa.bg/novini/article/6845477", "text": "Опитаха се да направят сравнение със случая с Валери Жаблянов, но това е различно. Няма основания за искането на оставката на Емил Христов, заяви в студиото на \"Лице в лице\" по   бившият председател на Народното събрание Димитър Главчев.  За скандала, свързан с хората с увреждания пред НС той каза, че редът е установен и когато има посещение в парламента, се представя списък с данните на посетителите, те влизат, пускат се на пропуска, а след това минават през охраната. Около 7000 души са посетили Народното събрание, каза още Главчев. Нелепо стечение на обстоятелствата. Така коментира недопускането на хората с увреждания депутатът от ГЕРБ.  Най-малко виновни са тези хора с цялото страдание, което носят. Смятам, че тук става въпрос за липса на координация между тях и този, който ги е поканил, а председателят Христов е реагирал за 10 минути и не би им отказал среща, но някой трябва да го смени на поста за ръководител на събранието, коментира Главчев. Такива хора не трябва да се използват за популизъм, а да им се помогне, отколкото да ги развяват като знаме. Когато има такива проблеми, политическите сили трябва да търсят решение, а не евтини политически дивиденти и спорове, категоричен беше депутатът. Сигурно са много дълги отпуските - 53 календарни дни са това. Аз мисля, че не е въпросът колко почиват депутатите, а колко работят, завърши Главчев. ", "date": "2018.05.03", "title": "Главчев: Трябва да се помага на хората с увреждания, а не да ги развяват като знаме"}
{"url": "https://www.24chasa.bg/novini/article/6845233", "text": "Целият държавен ресурс е ангажиран за проблема с почистване на горските площи, засегнати от ветровал и от \"чумата на 21-и век\"- короядния бръмбар, посочи пред журналисти в Смолян заместник-министърът на земеделието и храните Атанас Добрев. Той участва в Смолян в заседание на кризисния щаб, който координира мерките в засегнатите от корояд гори. Около 880 хил. кубика е засегната дървесина в четирите области на територията на Южноцентралното държавно предприятие, информира Ботьо Арабаджиев, директор на ЮЦДП. Близо 100-120 хил. от тази засегната дървесина, която подлежи на принудителни и санитарни сечи, е повалена от ураганния вятър през януари, а около 350 хил. кубика са поразените дървета от корояд и гъбни вредители. Областите Смолян и Кърджали са най-засегнати от щетите от дървесен корояд, каза заместник-министър Добрев. Кризисният щаб направи оглед на място на терен край Смолян, където се извършват сечи в засегнати гори. \"Светъл лъч е, че на територията на Смолян работят с модерна техника, почистват гората и се вижда, че отдолу е тръгнал подраст\", обясни той. Ще се разчита на естествено възобновяване на гората. Известно закъснение в мерките за почистване на падналата и поразена от корояд дървесина се наблюдава в някои частни гори в околностите на Смолян. Това е посочено на днешното заседание на кризисния щаб. Заместник-министър Добрев апелира към онези собственици, които \"явно нямат никакъв интерес към техните наследствени гори\", да се обърнат за съдействие към териториалните поделения в горския сектор, за да бъдат почистени навреме терените. Непочистените гори създават риск от разрастване на петната с дървесен корояд и върху съседни площи, напомнят горските специалисти. Ще се обсъждат мерки, с които да се принудят по някакъв начин тези собственици да предприемат действия за почистване на поразените участъци, уточни Атанас Добрев. За 74 процента от поразената дървесина вече е възложен добивът и по предварителни разчети до края на септември-октомври ще бъде усвоена съответната дървесина, заяви Ботьо Арабаджиев. По негови данни около 120 хил. кубика от засегнатата дървесина е в абсолютно недостъпни гори. Предстои покупка на 25 багера и 10 самосвала, които ще се използват за прокарване на пътища до недостъпните горски масиви. Според Ботьо Арабаджиев се работи много усилено за добива на поразената от корояд и ветровал дървесина. Дърводобивните фирми имат по-голям интерес към повалените от януарския ураган дървета, тъй като става дума за строителна дървесина. Вече трета година са спрени редовните сечи на територията на 4 стопанства в област Смолян и в цялата област Кърджали, а се изпълняват само санитарни и принудителни сечи в засегнатите гори. Като резултат от повишения обем добив на поразени от корояд дървета, технологичната дървесина е поевтиняла с близо 10 процента, отчитат от ЮЦДП.", "date": "2018.05.03", "title": "Атанас Добрев: Ангажирани сме за проблема със засегнатите горски площи"}
{"url": "https://www.24chasa.bg/novini/article/6845257", "text": "Гръцките власти съобщиха днес, че са открили 53 души от Сирия и Ирак, след като лодката, с която се опитвали да влязат нелегално в Гърция, заседнала на плаж в Североизточна Гърция, предаде Асошиейтед прес, цитирана от БТА. Лодката, 12-метрова яхта, плаваща под турски флаг, заседнала на плажа Моливоти в регион Родопи, далеч от всички маршрути, използвани за трафик на мигранти и бежанци от Турция към Гърция. Групата се състояла от 19 мъже, 11 жени и 23 деца на възраст от 2 до 8 години. Стотици мигранти продължават да преминават нелегално от Турция в Гърция. Почти всички тръгват или от турския бряг до близките гръцки острови, или прекосяват река Марица, която е естествена граница между двете страни.", "date": "2018.05.03", "title": "Лодка с 53 иракчани и сирийци заседна на плаж в Североизточна Гърция"}
{"url": "https://www.24chasa.bg/novini/article/6845270", "text": "Четирима души загинаха при катастрофа в турския курорт Кемер, на 30 километра западно от Анталия, предаде ТАСС, цитирана от БТА.  Според турската агенция Доган автомобил и микробус са се сблъскали на автомагистрала Кемер-Кумлуджа. От удара микробусът се е преобърнал, а предната част на автомобила е сплескана. На мястото на катастрофата са пристигнали коли за бърза помощ. Петима души са откарани в болница, двама от тях са в критично състояние. Засега няма информация за националността на жертвите.", "date": "2018.05.03", "title": "Четирима души загинаха при катастрофа в турския курорт Кемер"}
{"url": "https://www.24chasa.bg/novini/article/6845285", "text": "Българо-австрийските отношения са отлични, градивни, почиващи на взаимоизгодна плоскост, а резултатите от тях са видни. Това каза министърът на регионалното развитие и благоустройството Николай Нанков на форум \"Транспортна инфраструктура\" в рамките на официалното посещение в България на президента на Австрия Александър ван дер Белен. Министърът Нанков изтъкна големия размер на стокооборота между двете държави от над 1,2 млрд. евро и изрази убеденост, че следващите три- четири години той ще надхвърли два милиарда, предаде БТА.  Строителството е един от основните двигатели за икономически растеж в България, отбеляза пред деловите среди министърът и цитира данни, според които през първото тримесечие на тази година спрямо същия период на предходната сектор \"строителство\" отчита ръст от 24,5 на сто. Публичният дял на строителния бранш бележи ръст от 14,5 на сто, като в немалка степен този успех се дължи на австрийски компании, ангажирани в различни инфраструктурни проекти, сред които изграждането на язовир \"Луда Яна\", напомни министърът. Той изтъкна и участието на австрийска компания в изграждането на тол системата в страната. Тази система освен, че ще генерира повече приходи за поддръжка на пътния сектор, но от нея ще има и косвени ползи - в борбата с контрабандата и справянето с все по-отслабващия миграционен натиск, заяви министър Нанков. С оглед приоритетите на България по време на председателството на Съвета на ЕС министърът каза, че е убеден, че развитието на коридорите - 4, 8 и 10, ще е предпоставка за устойчивата свързаност на Балканите и ще даде реална перспектива за по-устойчивата интеграция на страните от региона към ЕС. Австрийските компании винаги ще са ни основен партньор в транспортното строителство, заяви министърът и изтъкна, че до 7 - 9 години страна ще е реална строителна площадка по всички транспортни коридори, където има незавършени автомагистрални отсечки. \"Само за тази година, от началото на нашия мандат, стартирахме проекти за над милиард евро, размразихме проекти за около 700 милиона и сключихме договори за още около 290 млн.евро\", каза Нанков. Австрийските компании винаги са добре дошли, те са активни при оферирането, контрактуването и изпълнението на тези инфраструктурни обекти в немалка част, заяви министърът.", "date": "2018.05.03", "title": "Нанков: Отношенията ни с Австрия са градивни и резултатите от тях са видими"}
{"url": "https://www.24chasa.bg/novini/article/6845291", "text": "Най-голямото държавно енергийно дружество - Български енергиен холдинг (БЕХ) ще пласира нова емисия облигации за набиране на 1 млрд. лева или 500 млн. евро. Това съобщиха от дружеството, което днес е избрало инвестиционен консултант по бъдещата сделка. Новият заем ще бъде осигурен с емитирането на облигации чрез двойно листване на Ирландската фондова борса и на Българската фондова борса. Целта е компанията да набере средства за рефинансиране на стар заем от 2013 и 2016 г. Падежът на досегашният дълг е 500 млн. евро.", "date": "2018.05.03", "title": "Българският енергиен холдинг тегли нов заем за 1 млрд. лева"}
{"url": "https://www.24chasa.bg/novini/article/6845308", "text": "Във връзка с публикации в медийното пространство по повод протеста на музикантите от БНР, Народен театър „Иван Вазов” заявява следното: Твърденията, ангажиращи институцията Народен театър „Иван Вазов” с каквато и да било позиция, или коментар по повод събитията, не отговарят на истината. Изпратеното до медиите отворено писмо в подкрепа на протеста е позиция на членове на Синдикална организация към КНСБ, която не представлява официално институцията Народен театър и няма право да ангажира културния институт и всичките му служители с личната позиция на своите членове. Народен театър „Иван Вазов” настоява медиите, публикували неверните твърдения, да поместят на видно място настоящата позиция.", "date": "2018.05.03", "title": "Народният театър не се ангажира с протести"}
{"url": "https://www.24chasa.bg/novini/article/6845309", "text": "Над 40% от българите се страхуват от влизане с взлом, когато са не са в дома си, а също толкова се притесняват дали са изключили всички електроуреди. Това показва проучване на \"Мтел\", част от A1 Group. Сред другите основни притеснения са да не е оставена отключена входната врата или включено осветление. За 20% от всички анкетирани тези страхове са толкова силни, че ги карат да се върнат до вкъщи, за да проверят съмненията си. Това се случвало поне веднъж в седмицата. 4% се връщат всеки ден, а 8 на сто - два-три пъти. След страха дали са заключили вратата, най-честото притеснение за българите е дали са изключили осветлението (31%), телевизора (12%), компютъра (10%), ютията (9%) или котлона (6%). От \"Мтел\" твърдят, че 80% от анкетираните биха се доверили на интелигентна система с изкуствен интелект, с която да контролират дистанционно уредите у дома си. От телекома предлагат услугата Smart Home, с която потребителите могат да контролират осветлението и електроуредите и да следят за сигурността на дома си чрез смартфон приложение. Този продукт за управление на дома е първият у нас, който разполага с изкуствен интелект и изучава навиците за ползване, за да се пригоди към предпочитанията на всеки член на семейството. Smart Home се предлага в два пакета - Comfort и Security. Първият е за хора, които се притесняват за забравени включени електроуреди. Security пък подава и сигнал за отворена врата или прозорец и за присъствието на непознати в жилището. Цените на пакетите са от 7 лв. на месец или 149,99 лв. в брой.", "date": "2018.05.03", "title": "Българинът се страхува да не бъде обран и от забравени включени уреди"}
{"url": "https://www.24chasa.bg/novini/article/6845292", "text": "Астронавтът от НАСА Джоузеф Акаба призна в лекция в космическия център \"Стенис\", че когато е излизал в открития космос от Международната космическа станция, се е държал здраво за парапетите, защото го е страх от високо, съобщи Асошиейтед прес, цитирана от БТА.  \"Отнема малко време, докато осъзнаеш в открит космос, че всичко е наред и човек не може да падне\" - каза Акаба. Астронавтът разговаря със служителите в космическия център. Това е първата му обществена проява, след като се върна на земята на 28 февруари. Той разказа не само какво е преживял, а и за бъдещите полети до Луната и по-далече, както и за работата с руски колеги. Крайната цел, според него, е хората да стигнат до Марс. Пътят към Марс обаче минава през Луната. \"Логичната първа стъпка е да се върнем на Луната - каза Акаба. - Макар и да сме били там преди, беше за ограничено време. Вече имаме нови технологии, които искаме да тестваме, не само на лунната повърхност, но и в орбита около Луната. Да имаме един вид подстъп, от който да тръгнем към Марс\". Джоузеф Акаба е бил в космоса 300 дни с три отделни мисии. Той каза, че туристическите космически пътувания ще станат възможни по-скоро, отколкото мислят повечето хора. Първата стъпка ще са американските търговски полети за астронавтите на НАСА. Очаква се те да започнат от догодина.", "date": "2018.05.03", "title": "Астронавтът Джоузеф Акаба: Имам страх от високо"}
{"url": "https://www.24chasa.bg/novini/article/6845262", "text": "Ако се направят промени в Закона за здравето, с които категорично да се регламентира коя дейност е лечение, кое е алтернативно лечение и кой точно може да го извършва, няма да има такива случаи като лечителката Кармен Лазарова, коментира министър Ананиев случай, в който Лазарова обявява на сайта си, че лекува и е посредничила при пътуване на болна българка до Бразилия. Лазарова не е в регистъра на Регионалната здравна инспекция за извършване на такава дейност и по своята същност тя е извършила нарушение, като наказанието й може да достигне до 10 хил.лв., допълни още министър Ананиев след заседание на парламентарната комисия по здравеопазване, предава БТА.  Няма да се спестяват пари от спешната помощ, каза още министърът на здравеопазването Кирил Ананиев. Сумата за спешната помощ през тази година за областните болници няма да бъде по-малка отколкото през миналата година, увери той. Министър Ананиев допълни, че ще се сключат договори с всички спешни центрове, с които е имало договори и през миналата година. Може да има промяна във финансирането на един или друг център, но то ще бъде на база преминал болен, каза още той. По думите му в момента се събира информация и ще се направи анализ, за да може от следващата година да има диференцирано плащане на база качество и количество оказана помощ. Министър Ананиев каза още, че са подписани договори с държавните и общински лечебни заведения и вече им е изпратен аванс. Започваме ритмично финансиране на тези лечебни заведения на месечна основа, за да има регулярни плащания, каза още той. Няма да има прекъсване във ваксинирането на децата според задължителния Имунизационен календар, добави Ананиев. Той увери, че каквото е трябвало, е направил, за да се осигури необходимото количество ваксини. В отговор на въпрос за постъпили сигнали за липса на инсулин министър Ананиев каза, че с предстоящите промени в Закона за лекарствените продукти в хуманна медицина, които преди дни бяха приети на второ гласуване от здравната комисия, няма да се допуска липса на медикаменти. Той изрази надежда, че промените ще бъдат приети и гласувани бързо в пленарна зала.", "date": "2018.05.03", "title": "Ананиев: Ако се направят промени в Закона за здравето, няма да има случаи като Кармен Лазарова (Обновена)"}
{"url": "https://www.24chasa.bg/novini/article/6845324", "text": "Окръжният съд в Плевен присъди 15 години затвор на мъж за опит за отвличане. Обвинението е повдигнато от Окръжната прокуратура, съобщиха от ведомството. Г.К. е осъден на 15 години лишаване от свобода при строг режим за опит за отвличане на съпругата си, при условията на опасен рецидив, както и за нарушаване на заповед за защита от домашно насилие. На 2 септември 2014 г. Г.К. решил да отвлече съпругата си П.К. Около 21,00 часа тя била на улицата, пред блока в който живее и разговаряла с друго лице. Внезапно до тях спрял неустановен по делото автомобил, вратата се отворила и Г.К. слязъл с маска на лицето. Той хванал пострадалата и започнал да я дърпа, за да я вкара в колата. Тя започнала да крещи и оказала съпротива. В този момент дошла майка й и се притекла на помощ. Последната хванала дъщеря си и не позволила да бъде качена в автомобила. За случилото се били сигнализирани органите на МВР и започнато наказателно производство. Присъдата не е окончателна. Подлежи на обжалване пред Апелативен съд - Велико Търново.", "date": "2018.05.03", "title": "15 години затвор за мъж, опитал да отвлече жена"}
{"url": "https://www.24chasa.bg/novini/article/6845311", "text": "В парада на победата на 9 май в Москва ще участват изтребители МиГ-31К, въоръжени с най-новия ракетен комплекс \"Кинжал\". Това съобщи министърът на отбраната на Русия Сергей Шойгу, предава РИА \"Новости\". В празника, освен съвременните самолети Су-57, Су-З0СМ и МиГ-29СМТ, ще вземат участие и модернизирани МиГ-31К, оборудвани с най-новите хиперзвукови ракетни комплекси \"Кинжал\", каза Шойгу. Той добави, че на военния парад ще бъдат представени и други перспективни образци на оръжие и военна техника. Преди време, когато Путин се похвали с въпросните ракети,  ген. Джон Хайтън, шеф на стратегическото командване на САЩ, каза, че няма доказателства Русия да има на въоръжение \"непобедимо\" хиперзвуково оръжие. На сайта на руското министерство на отбраната в публикация от днес се твърди, че \"Кинжал\" няма аналог в света. Благодарение на високите летателно технически характеристики на самолета МиГ-31 и хиперзвуковата аеробалистична ракета, трудно забележима от радарите и високоманеврена, комплексът \"Кинжал\" няма аналози в света, твърди сайтът.", "date": "2018.05.03", "title": "Русия показва супер ракетата \"Кинжал\" на парада за 9-ти май (Видео)"}
{"url": "https://www.24chasa.bg/novini/article/6845316", "text": "Градският прокурор на София Емилия Русинова се кандидатира за шеф на Апелативната специализирана прокуратура, става ясно от сайта на Висшия съдебен съвет (ВСС).  Участието на Русинова в надпреварата изглежда изненадващо, тъй като тя стана шеф на Софийската градска прокуратурата преди 2 г. Апелативната спецпрокуратура остана без ръководител се през март, когато тогавашният ръководител Даниела Попова подаде оставка по лични причини. Русинова е завършила Юридическия факултет на СУ „Св. Климент Охридски“. Започва работа като следовател, а от 2001 г. е прокурор. Първо работи в Софийската районна прокуратура, а през април 2009 г. е повишена в Софийската градска. От 2014 г. до 2016 г. беше зам.-шеф на градска прокуратура, когато начело бе Христо Динев. За шеф на апелативната спецпрокуратура кандидатства и следователят от Столичната следствена служба Бойко Атанасов. Той се явява на почти всички конкурси за шефски длъжности, но досега не е постигал успех. Русинова и Атанасов бяха конкуренти и за шеф на Софийската градската прокуратура през 2016 г.", "date": "2018.05.03", "title": "Градският прокурор на София се кандидатира за шеф на апелативната спецпрокуратура"}
{"url": "https://www.24chasa.bg/novini/article/6845329", "text": "Прокуратурата образува досъдебно производство за смъртта на 27-годишен асеновградчанин, който на 1 май е бил открит обесен на орех зад училище в града, научи \"24 часа\". При първоначалния оглед не са открити следи от насилие. Разследването ще установява дали някой не е склонил младия мъж към самоубийство. Дело се води и за кончината на 80-годишния Кръстьо Кръстев, който в Деня на труда е намерен мъртъв в кладенеца зад къщата си в с. Златовръх. Същият край е имал и бивш директор на гимназията в Хисаря - Дойчо Запрянов. Той е издъхнал в кладенец в с. Ясно поле, където имал имот. ", "date": "2018.05.03", "title": "27-годишен се обеси на орех, откриха труповете на двама пенсионери в кладенци"}
{"url": "https://www.24chasa.bg/novini/article/6845341", "text": "Иран няма да предоговаря ядреното споразумение с шестте световни сили. Това заяви днес иранският министър на външните работи Мохамад Джавад Зариф, цитиран от Ройтерс. \"Иран няма да предоговаря това, по което бе постигнато споразумение преди години и което вече е приложено\", каза Зариф на видеозапис, публикуван в \"Ютюб\". По думите му САЩ \"постоянно нарушават ядрената сделка, като изнудват други\" страни да не позволяват на свои компании да развиват бизнес в Иран, предаде БТА.  Американският президент Доналд Тръмп даде срок до 12 май на европейските страни по споразумението да го \"поправят\" или в противен случай Съединените щати ще се оттеглят от него. \"Нека го кажем на езика на бизнеса с недвижимо имущество\", заяви Зариф, обръщайки се явно към Тръмп. \"Като купите къща и се преместите да живеете там със семейството си или я разрушите, за да издигнете небостъргач, не може да върнете времето с две години назад, за да предоговорите цената\", каза той, цитиран от Асошиейтед прес. Али Акбар Велаяти, външнополитически съветник на духовния лидер на Ислямската република аятолах Али Хаменей, заяви днес, че ако САЩ се откажат от споразумението, то и Иран ще го направи, предаде Франс прес. Сделката за ограничаване на иранската ядрена програма в замяна на облекчаване на санкции бе сключена през юли 2015 г. във Виена между Техеран и групата 5+1 (САЩ, Франция, Великобритания, Русия и Китай плюс Германия), преди Тръмп да стане президент.", "date": "2018.05.03", "title": "Иранският външен министър: Няма да предоговаряме ядреното споразумение (Видео)"}
{"url": "https://www.24chasa.bg/novini/article/6845364", "text": "22-годишният Николай Т. е освободен от ареста, наложена му я мярка за неотклонение \"подписка\", съобщиха от прокуратурата.  Според разследващи момчето е стреляло с газов пистолет \"Байкал\" по тъчскрийна на велостанцията. Нанесените щети са за 2300 лв. 22-годишният Николай Т. не е криминално проявен, уточниха от пресцентъра на ОД МВР Бругас. Както \"24 часа \" писа, инцидентът е от 29 април, но за него стана ясно след като на 1 май от община Бургас разпространиха запис на охранителна камера, запечатала вандалския акт. Бургазлията, който също живее в к-с \"Славейков\", е стрелял около 19 ч., когато в района е имало много хора. Велостанцията се намира до спортна площадка, на метри от нея има и детски кът.", "date": "2018.05.03", "title": "Пуснаха с мярка \"подписка\" стрелеца, целил велостоянка в Бургас"}
{"url": "https://www.24chasa.bg/novini/article/6845365", "text": "Броят на жертвите на пясъчната буря и дъжда в Индия достигна най-малко 116, предаде Франс прес, като се позова на властите. Пясъчната буря е една от най-смъртоносните в страната от няколко десетилетия. Силните ветрове изкорениха дървета, събориха електрически стълбове и стени на жилища. Ветровете в Северна Индия със скорост, достигаща до 130 км/ч, причиниха смъртта на най-малко 102 души. Броят на жертвите може да нарасне, предвид факта, че спасителните служби все още разчистват отломките, предава БТА.  Повечето загинали са жители на щатите Утар Прадеш и Раджастан. Най-тежко е засегнат град Агра, в щата Утар Прадеш, където жертвите са 43. Известният мавзолей от времето на Моголската империя Тадж Махал обаче е непокътнат. Вчера светкавица отне живота на 14 човека в южния щат Андхра Прадеш. Подобни метеорологични условия са ежегодно явление в Индия, но обикновено не причиняват толкова големи щети, отбелязва АФП.", "date": "2018.05.03", "title": "Най-малко 116 жертви е взела пясъчната буря в Индия"}
{"url": "https://www.24chasa.bg/novini/article/6844975", "text": "Република Македония ще открие почетни консулства в Турция - в Одрин, и в Казахстан - в Алмати, реши македонското правителство, цитирано от агенция МИА. За почетен консул на Македония в Турция е назначен Есер Джевахир, а за почетен консул в Казахстан - Султан Мукшаев, съобщи пресслужбата на македонското правителство, предава БТА.", "date": "2018.05.03", "title": "Македония открива почетни консулства в Одрин и Алмати"}
{"url": "https://www.24chasa.bg/novini/article/6844992", "text": "Парламентът прие единодушно промени в Закона за защита от вредното въздействие на химичните вещества и смеси на първо четене. В доклада на Комисията по отбрана се посочва, че със законопроекта се предлага въвеждането на национална процедура за освобождаване от задължения по регламент относно регистрацията, оценката, разрешаването и ограничаването на химикали, когато това е необходимо в интерес на отбраната. Въвеждането на такава процедура е предвидено в регламента. Целта на процедурата е да се предотврати негативният ефект върху сектора отбрана от директното прилагане на регламента, като едновременно с това се въведат механизми за защита на човешкото здраве и околната среда. Разпоредбите на законопроекта са в съответствие с Кодекса за изключенията, свързани с отбраната по Регламент REACH на Европейската агенция по отбрана, към който Република България се е присъединила. Кодексът цели държавите членки, прилагащи изключението, да имат сходни национални процедури и критерии, установяващи интерес за отбраната. Със законопроекта се определят и националните критерии, установяващи случаите на интерес за отбраната.", "date": "2018.05.03", "title": "Приеха промени в Закона за защита от въздействие на химичните вещества и смеси"}
{"url": "https://www.24chasa.bg/novini/article/6844982", "text": "Русия и Йордания са съгласни, че усилията за започване на политически процес за кризата в Сирия трябва да се съпровождат от борба с останките от терористичните групировки. Това заяви днес руският министър на външните работи Сергей Лавров след среща със своя йордански колега Айман ас Сафади, предаде ТАСС, цитирана от БТА. На съвместна пресконференция след срещата в южния руски град Сочи Лавров каза, че Москва ще продължи да сътрудничи с Аман и Вашингтон за намаляването на напрежението в Сирия. Той добави, че е обсъдил със Сафади перспективите за двустранно сътрудничество в ядрената енергетика. Относно твърденията на Израел, че Иран само е замразил програмите си за създаване на ядрено оръжие, но може да ги поднови Лавров отбеляза, че израелските данни вероятно се отнасят за стар период. По думите на руския пръв дипломат, ако САЩ излязат от ядрената сделка с Иран, международната общност ще загуби \"един от най-важните инструменти\", гарантиращ неразпространението на оръжия за масово поразяване. Йордания се надява да разшири сътрудничеството си с Русия не само по сирийската криза, но за решаването на палестинския проблем, каза на пресконференцията йорданският външен министър. Той поздрави Владимир Путин за победата му на президентските избори и отправи приветствия към народа на Русия по повод наближаващия празник Ден на победата. На пресконференцията Сергей Лавров каза още, че Русия се обявява за попълване на състава на Съвета за сигурност към ООН с представители на развиващите се страни от Азия, Африка и Латинска Америка. По думите на Лавров настоящият състав на съвета не отговаря на \"реалното съотношение на силите\" в света.", "date": "2018.05.03", "title": "Лавров: Не трябва да спираме борбата с терористите"}
{"url": "https://www.24chasa.bg/novini/article/6845012", "text": "Тези красавици изпълняват безропотно всички желания: 12-те \"момичета\" от единствения в Германия публичен дом със секс кукли. Що за хора го посещават? Репортерът на   надникна зад пердетата.  На една задънена уличка в тих квартал южно от центъра на Дортмунд откриваме единствения в Германия публичен дом със секс кукли. За 80 евро на час клиентите могат да наемат една от 12-те силиконови кукли, сред които има и един \"хибриден\" модел - с женски гърди, но с пенис. След което да се усамотят с избора си в една от стаите и да се отдадат на сексуалните си фантазии. \"Изглеждат добре, никога не боледуват и изпълняват всички желания\" Съдържателка на този публичен дом, който същевременно е и \"студио за садомазохизъм\", е 30-годишната германка Евелин Шварц. Решението с куклите ѝ хрумнало преди година, след като срещала все по-големи трудности да намери момичета, които говорят свободно немски език. \"Чужденките, които не говорят добре немски, просто не разбират всички желания на клиентите\", обяснява Евелин Шварц. Съдържателката на дортмундския публичен дом попаднала случайно на едно видео от Япония, което ѝ подсказало идеята. Започнала с четири секс кукли, които поръчала от Китай. Но бързо разбрала, че ѝ трябват още. Сега притежава общо 12 секс кукли, всяка от които струва между 1000 и 2000 евро. \"Те изглеждат добре, никога не боледуват и изпълняват безропотно всички желания на клиента\", казва Евелин Шварц и добавя, че бизнесът върви добре: секс куклите посрещат на ден до 12 клиенти, обикновено мъже, но понякога идват и жени или двойки. Съдържателката на публичния дом си има асистентка, която почиства куклите, преоблича ги и им слага грим. Фирмена тайна било как точно мият куклите, но Евелин Шварц ни уверява, че след всяко използване те биват основно почиствани и дезинфекцирани. Що за хора идват тук? В един онлайн форум клиент, дал 10 от 10 възможни точки на куклата Ана, споделя, че за него това било \"съвсем ново преживяване\". Единствената му забележка е свързана с теглото на куклата - заради нейните 30 килограма той изпитвал затруднения да я мести в желаните пози. Някои от клиентите намират куклите за твърде пасивни, на други пък точно това им харесва - защото не им се налага да ги увещават да изпълняват по-специални желания, обяснява Евелин Шварц и твърди, че 70 процента от клиентите ѝ са потърсили поне още веднъж услугите на нейните кукли. Сред тях имало хора от всички социални и възрастови групи - млади и стари, богати и бедни. Както във всеки друг публичен дом. \"Някои просто искат да опитат нещо ново, други пък никога не са правили секс\", казва съдържателката и добавя, че изискването към посетителите е да са навършили 18 години. Сред клиентите ѝ се срещат и такива, които имат проблеми в общуването с други хора. \"Тук не им се налага да гледат притеснено в земята, докато говорят\", казва Евелин Шварц и добавя, че куклите ѝ посрещат и хора с опасни сексуални фантазии. \"По-добре да си груб с кукла, отколкото с истинска жена.\" Някои посетители на публичния дом дори развиват чувства към куклите. \"Имам клиенти, които идват всяка седмица заради определена кукла и много се натъжават, ако в момента е заета\", разказва Евелин Шварц. Скоро и секс роботи? Такива публични домове има и другаде. В Япония например са много разпространени, в Барселона също има публичен дом със секс кукли, а в Берлин предлагат доставка на секс кукла на посочен от клиента адрес. Покрай напредъка на технологиите скоро може да се появят и секс кукли с изкуствен интелект. Но заради цената и високите разходи по поддръжката им те едва ли могат да бъдат разглеждани като алтернатива на силиконовите кукли, смята Евелин Шварц. А Катлийн Ричардсън, професор по етика в роботиката, обръща внимание на следната тревожна тенденция: \"Защо си мислим, че е нормално да имаме отношения с кукли? Навлизаме в един егоцентричен свят, който вече напълнихме със садисти - чрез порнографията, проституцията и сексуалните издевателства над деца, а сега сме на път да им дадем и секс кукли и така окончателно да им отнемем възможността да открият човешкото у себе си\", смята Ричардсън.", "date": "2018.05.03", "title": "Секс с кукла - зад пердетата на един публичен дом"}
{"url": "https://www.24chasa.bg/novini/article/6845011", "text": "Престъпни арабски кланове безчинстват в Германия и я презират за това, че им позволява почти безнаказано да си разиграват коня. Има само един-единствен начин клановете да бъдат спрени, твърди известен експерт, цитиран от  Престъпните кланове от етнически араби, кюрди или турци се превръщат във все по-голям проблем за Германия - и най-вече за столицата Берлин. Получилият много високи оценки телевизионен сериал „Четири блока\" по въздействащ начин описва престъпно възпаление, което създава в столицата един такъв клан, състоящ се от някогашни бежанци от Ливан. Проблемът вече е хроничен и заплашва да се превърне в национална опасност, ако веднага не се вземат твърди мерки, твърди най-известният експерт по темата. Ралф Гадбан сам е родом от Ливан и десетилетия наред се занимава с проблемите, които създават т.нар. кюрдско-ливански кланове. Наскоро той публикува и книга под заглавие „Арабските кланове. Подценяваната форма на организираната престъпност\". По този повод с него разговаря Райнер Бургер от „Франкфуртер Алгемайне Цайтунг”. Предлагаме Ви обобщение на този разговор. Ралф Гадбан твърди, че ключова роля за възникването на престъпните кланове играе етническата група на т.нар. мардинци. Това са арабскоезични хора от турската провинция Мардин в Анадола, преселили се през 1940-те в Ливан, част от които са приети в Германия като бежанци от гражданската война в Ливан през 1970-те и 1980-те години. Смята се, че най-голямата общност мардинци в Европа живее в Берлин – около 8000 души. В Ливан те били в много тежко положение, на най-ниското социално стъпало, така че пристигайки в Германия, първоначално се чувствали много благодарни и щастливи, разказва Гадбан. После обаче постепенно се оказало, че нямат право да работят и да получат право на постоянен статут в тази страна, което тласнало мнозина от тях по наклонената плоскост на престъпността. „Започна се през 1980-те години с грабежи в супермаркети. Тази тенденция се усили от само себе си и през 1990-те години между отделните кланове вече се водеше криминално съревнование: кой ще бъде най-сплотен, кой ще извърши най-много обири. С течение на годините нарасна и „професионализмът\" на престъпните банди. Днес те вече печелят милиони с грабежи, наркотърговия и проституция, като в престъпния бизнес участват вече няколко поколения, които постепенно разширяват дейността си и в посока пране на пари. В същото време те „доят\" и социалната държава: 90% от членовете на клановете в Берлин официално се водят безработни и получават помощи, които те смятат за нещо като полагаща им се „основна заплата\". С други думи, те са на издръжка на обществото, което в същото време експлоатират. Все по-силно се усеща презрението им към това общество, което те смятат за слабо, след като им позволява да си разиграват коня. За тях всички извън клана са врагове. Те мразят своите жертви и вече презират всичко германско. (…) Клановете се чувстват всесилни. Те са прекрачили всички граници и преминават в открито настъпление срещу правовата държава. Типичен пример е опитът да бъде освободен един член на клановете, арестуван по подозрение в грабеж. През миналата година бяха осъдени шестима представители на клановете, нанесли тежък побой на полицаи, но наказанията бяха смехотворно ниски и под гаранция.\" Според Гадбан, властите пипат с кадифени ръкавици, защото изпитват панически страх да не ги обвинят в расизъм. И дори непрекъснато се води дискусия дали е редно да се говори за „кланове\", защото това понятие било дискриминиращо. Експертът твърди, че идеята за мултикултурност сериозно пречи на властите да си вършат работата както трябва. Той обяснява още, че всъщност жертви на клановете са и част от техните собствени членове, които са се превърнали почти в пленници и не могат да се освободят от престъпната хватка, за да започнат някакъв нормален живот. „Защото така наречената „семейна чест\", която е поставена над всичко друго, не им позволява да се измъкнат. (…) Жертва номер едно са жените. Когато някоя жена се опита да се откачи от клана, нейните мъжки родственици – баща, братя, съпруг – с насилие я връщат в „правия път\". Несвободата на жената е ключов елемент във властовата структура на клановете. За да се укрепи тази структура, младите момичета от рано биват омъжвани за някой братовчед, след което трябва да раждат деца, по възможност много деца. Семействата с по 9-10 деца там са нещо обичайно.\" Ралф Гадбан обяснява, че клановете използват своя бурен демографски ръст като силов инструмент срещу властите и понякога дори открито заплашват, че полицията не може да спечели битката, защото „ние сме много\". Според експерта, те са наясно, че силите на реда не разполагат с достатъчно ресурси, че са ограничени от политическите изисквания и от стремежа към максимална толерантност, а това прави клановете особено нагли. Ето и неговите препоръки: „Полицаите трябва да бъдат добре обучени и да демонстрират сила, ако искат да се наложат в уличната битка. Едно от най-силните оръжия на клановете е тяхното поведение на „глутница\". Когато се намеси полицията, те за броени минути могат да мобилизират целия род, ето защо полицията трябва да пипа много здраво при всеки опит да бъде блокирана работата ѝ.\" По-нататък в интервюто Ралф Гадбан обяснява историческия произход на този кланов манталитет: „В архаичните общества, откъдето произхождат мардинците, кланът винаги е бил защитна система срещу произвола. Но в правова държава като Германия вече няма нужда от подобна защитна система. Тъй че става дума за нещо съвсем друго – за престъпна кланова система. Архаичните кланови структури целенасочено се трансформират в организирана престъпност. И се стабилизират благодарение на перспективата за печелени на безкрайно много пари, която обещават. Всяко подкопаване на семейната солидарност застрашава престъпния бизнес, така че укрепването на единството е една от най-важните задачи. От това следва, че единственият начин да се овладее положението, е да бъдат разбити клановите структури. Клановете ще се разпаднат в мига, когато бъде разбит техният „бизнес-модел\". А това е вече първата стъпка към интеграцията на тези хора в германското общество.\" В отговор на въпроса какво ще се случи, ако правовата държава все пак не успее да се справи с проблема, Ралф Гадбан описва един доста тревожен сценарий. „Повечето членове на кланове вече имат германски паспорти, с които се движат свободно. Те са отлично омрежени със сродни престъпни структури из цяла Европа. (…) Виждам обаче и още един много сериозен проблем. От началото на бежанската криза в Германия пристигнаха близо 1,5 милиона мигранти, повечето от които са мюсюлмани от страни, където в сила е шериатът, а обществата са авторитарни и патриархални. Не можем да очакваме, че тези хора ще бъдат интегрирани чрез прегръдки и целувки и чрез културата на гостоприемството в едно мултикултурно общество. Точно обратното. Забелязвам първи признаци за това, че някои от новопристигналите възприемат престъпните кланови структури като привлекателен обществен модел, който ще им помогне бързо да осъществят мечтите си за материално богатство. Включително и поради това тези структури трябва да бъдат разбити колкото е възможно по-бързо. В противен случай възниква опасността от все по-бързо разрастване на паралелните общества. Вече имаме случаи, когато престъпните босове спират луксозните си лимузини пред бежански приюти, за да набират млади хора за мръсните си дейности, например за пренасяне на наркотици.\" В края на интервюто Ралф Гадбан предупреждава, че интеграцията на имигрантите в Германия е трудна и дългосрочна задача. Решението да се приемат по максимум 220 000 нови имигранти годишно, според него, е прекалено смело, още повече, че има перспектива техните семейства също да дойдат в страната. Според Ралф Гадбан, това създава опасност от възникване на нови кланови структури и допълнително затруднява опитите за интеграция.", "date": "2018.05.03", "title": "Престъпни арабски кланове безчинстват в Германия"}
{"url": "https://www.24chasa.bg/novini/article/6845028", "text": "С 475 гласа „за“ (73% от гласувалите) Европейският парламент (ЕП) посочи български европроекти като образци за управление на европейски средства. Това се случи по време на пленарната сесия на ЕП, а сред проектите са АМ „Тракия“, метрото в София и обновените отсечки от жп линията София-Пловдив. Това съобщиха от пресцентъра на ГЕРБ. Проектите са посочени в доклад, оценяващ европейските инвестиции в транспорта с препоръки за финансирането на сектора след 2020 г. Автор и вносител е евродепутатът Андрей Новаков (ГЕРБ/ЕНП). „Когато Европа спестява два часа път на своите граждани, когато заради Европа имаме 500 жертви по-малко на пътя, когато Европа свързва семейства, села и градове със своите европейски проекти, тогава хората разбират какво е Съюзът за тях“, отбеляза Новаков след вота. Докладът призовава за повече безвъзмездно финансиране в регионите, в които качеството на инфраструктурата изисква това, както и където транспортът замърсява повече или има голям брой пътнотранспортни произшествия. С одобрението на доклада се поставя акцент и върху обезлюдяващите се региони, за които добрата свързаност остава една от възможностите за решаване на проблема. След приемането в пленарна зала документът ще бъде изпратен до Европейската комисия, Европейския съвет, правителствата, националните и регионалните органи на управление на държавите членки.", "date": "2018.05.03", "title": "Европарламентът: АМ \"Тракия\" и метрото в София са образци за управление на европари"}
{"url": "https://www.24chasa.bg/novini/article/6845029", "text": " Всички деца мигранти и семейства с деца мигранти следва да бъдат настанявани в несвързани с лишаване от свобода жилища, докато се разглежда имиграционният им статут, настояха евродепутатите в четвъртък. \"Децата не могат да бъдат задържани поради свързани с имиграцията съображения\" и Европейската комисия следва да предприеме действия срещу държавите - членки на ЕС, \"в случаи на продължително и систематично имиграционно задържане на деца и техните семейства\", заяви Парламентът в незаконодателна резолюция, приета гласуване с вдигане на ръка, предава БТА. Според последните данни от Агенцията на Европейския съюз за основните права през септември 2016 г. България е страната с най-голям брой задържани деца мигранти, като броят на задържаните деца в Гърция, Унгария, Полша и Словакия също е бил голям. Не са били задържани деца в дните на извършване на проверки на място в Кипър, Дания, Естония, Германия, Ирландия, Италия, Малта, Испания и Обединеното кралство. Уязвимост по отношение на трафика, насилието и експлоатацията В резолюцията се отбелязва, че в Европа живеят приблизително 5,4 милиона деца мигранти, т.е. 1 на всеки 6 от децата мигранти по света (данни на УНИЦЕФ). Почти половината от децата, които са пристигнали през последните години, са непридружени или отделени от своите семейства деца. Евродепутатите подчертават, че липсата на надеждна информация и дългите процедури по събиране на семейството и назначаване на настойник, съчетани със страх от задържане, обратно изпращане или прехвърляне, карат децата да се укриват, като ги излагат на опасност от трафик, насилие и експлоатация. Парламентът настоятелно призовава националните органи да ускорят процедурите по назначаване на настойник на непридружените деца, които следва да се настаняват отделно от възрастните, за да се избегне всякакъв риск от насилие и сексуални злоупотреби. Евродепутатите призовават да се даде приоритет на преместването на останалите непридружени деца от Гърция и Италия и да се продължи работата по всички открити процедури за събиране на разделените семейства без по-нататъшно забавяне. Осигуряване на идентификация и регистрацията, за да се предотврати липсата на непридружено пътуване Евродепутатите подчертават, че е важно да се изгради стабилна система за идентификация и регистрация, за да се гарантира включването и оставането на децата в националните системи за закрила. Те също така призовават за засилване на сътрудничеството между правоприлагащите органи и органите за закрила на детето за намирането на изчезнали деца и закрилата им. Евродепутатите изразяват особена загриженост във връзка с експлоатацията на момичета с цел проституция и призоват държавите членки да увеличат усилията и трансграничното сътрудничество с оглед на идентифицирането на децата - жертви на трафик, злоупотреби и всякакви форми на експлоатация. Що се отнася до процедурите за установяване на възрастта, в резолюцията се подчертава, че медицинските прегледи на деца следва винаги да се провеждат \"по начин, който не е интрузивен и зачита достойнството на децата\".", "date": "2018.05.03", "title": "ЕП: Децата не трябва да бъдат задържани само защото са мигранти"}
{"url": "https://www.24chasa.bg/novini/article/6845061", "text": "До сериозни конфликти между полицията и обитателите на бежански дом в германския град Елванген се стигна през изминалите дни. В понеделник между 150 и 200 бежанци от Африка възпрепятстваха депортацията на 23-годишен мъж от Того, като заобиколиха униформените, дошли да го отведат от дома и ги принудиха да го освободят. В сряда през нощта полицията обгради бежанския дом и арестува 9 души, сред тях и 23-годишния африканец. Домът е бил обискиран, а според полицията бежанците в него – повечето от Конго, са опитали да се въоръжат и да организират бунт. Над 100 полицаи окупираха дома в Баден-Вюртемберг. Акцията им започна в 5,30 сутринта. „Имаше опасност от възникването на пространство, в което правосъдието няма достъп – това ние не можем да си позволим“, заяви говорител на полицията. В понеделник властите са предпочели да пуснат мъжа от Того, за да не естига до кръвопролития. Той вече обаче е задържан, както и още 8 души, организирали бунта. В понеделник бежанците са заобиколили полицейската кола, с която той е трябвало да бъде отведен първия път и унифромените в нея са предпочели да дадат ключа от белезниците на представител на разбунтувалите се. Пуснали са и тогоанеца. „Това е шамар в лицето на народ, който спазва законите. Правото на гостоприемство бе погазено“, обяви и вътрешният министър Хорст Зеехофер в Берлин в четвъртък. Той подкрепи акцията на полицията в Баден-Вюртемберг и заяви, че на подобни опити да се нарушава закона ще бъда отвръщано с цялата му сила.", "date": "2018.05.03", "title": "Полиция предотвратила въоръжен бунт на бежанци в Баден-Вюртемберг"}
{"url": "https://www.24chasa.bg/novini/article/6844731", "text": "Смятам, че европейската сигурност и отбрана са абсолютен приоритет, но без кохезия, без реална конвергенция рискуваме да се задълбочи разделението вътре в Европа. А това е недопустимо, защото в такава ситуация отбраната и сигурността губят своя смисъл. Това коментира президентът Румен Радев в отговор на въпрос на пресконференция с австрийския си колега Александър ван дер Белен, който е на официално посещение в България, информира БТА. Затова България е на позиции, че последното нещо, което може да се намали, това са средствата за кохезия, заяви президентът Радев на въпрос за идеята на ЕК за следващия финансов период да се увеличат средствата за сигурността и да се намалят за кохезия и земеделие. Фондовете за солидарност и сътрудничество в самия ЕС не са само в интерес на страните, които получават тези средства, а и в интерес на страните, откъдето те идват, коментира австрийският президент. Те имат интерес процесите на намаляване на разликите между страните от ЕС да бъдат продължени, добави той, като обаче посочи проблема с дефицита след планираното напускане на Великобритания. Естествено, оценявам ефективното изразходване на европейските средства, те трябва да се изразходват ефективно, всичко да бъде прозрачно и на много високо ниво, коментира президентът Радев в отговор на въпрос за евентуално обвързване на европейските средства с \"правовата държава\". В този смисъл бих оценил, ако европейските фондове са обвързани с механизми за наблюдение на спазване на правовата държава и върховенството на закона, каза Радев, но те по думите му могат да бъдат и обективни, но да има и субективен аспект. Радев напомни за механизма за сътрудничество и оценка за България, като добави, че не всички доклади са обективни. Затова би трябвало да бъдем много внимателни тук, коментира президентът. Обсъдихме и външните предизвикателства за ЕС, радвам се, че България е в авангарда на общата европейска политика по отношение на Русия. С посещението ми през втората половина на май в Русия, с посещението на президента Макрон почти по същото време, с посещението на руския президент във Виена в началото на юни ние наистина провеждаме тази единна европейска политика по отношение на Русия - да се търсят всички възможности за поддържане на отворен диалог и за развиване на взаимноизгодни проекти, отбеляза Румен Радев. Засегнахме и различни външнополитически теми, които засягат и двете страни, особено ситуацията в Турция и връзките ни с Русия. Мисля, че е необходимо не само да продължим дипломацията на посещенията, но и диалога с Русия, нашата позиция е много близка до позицията на България, посочи Александър ван дер Белен. Мога да ви уверя в това, че имаме много нисък миграционен натиск на границите ни, работим много добре с Турция и това също е една от причините. Но мисля, че Европа би трябвало да бъде много по-ефективна и много по-решителна и да действа, що се отнася до кризата с мигрантите би трябвало да участваме много повече в страните на произход, които трябва да подпомагаме, за да се развиват икономически, здравните системи, сигурността, образованието, посочи президентът Радев на въпрос за ситуацията с мигрантите. За последните 7 месеца това е третата ни среща, свидетелство за засиления интерес и волята на страните ни да задълбочават и развиват отношенията си, посочи президентът Радев, като добави, че те винаги са се базирали на приятелство и взаимно доверие. Стокообменът ни вече възлиза на 1 млрд. и 200 млн. евро, а Австрия е водещ чуждестранен инвеститор в България, посочи Радев. Той коментира, че официалното посещение на австрийския президент е кулминацията на интензивен период от двустранния дневен ред, който включва посещения на федералния канцлер и външния министър на Австрия. Страните ни взаимодействат и си сътрудничат интензивно в рамките на Триото като ротационни председатели на Съвета на ЕС, посочи Радев. Сред обсъдените днес от двамата президенти теми са Общата политика за сигурност и отбрана, Постоянното структурирано сътрудничество, Европейският фонд за отбрана - като нови ефективни механизми за повишена сигурност и за интеграцията ни в рамките на европейската отбранителна индустрия. Дискутирали са също предизвикателствата на мигрантската криза, необходимостта от реформа на общата европейска система за убежище. Важна тема е Дунавската стратегия и перспективата на държавите от дунавския регион. Обединихме се около общото схващане, че тази стратегия трябва да намери своето възраждане, тя е изключително важна не само за държавите от Европа, от дунавския регион, а и за България, тъй като в България се намират най-малко развитите и най-бедни региони, наш национален приоритет е да търсим механизми за тяхното развитие, посочи Радев. Той коментира още, че Западните Балкани остават основен приоритет, но това не означава, че концентрацията на внимание и на ресурси трябва да бъде единствено върху тях. Президентът Александър ван дер Белен оцени много високо българското председателство на Съвета на ЕС. Очерта отлични двустранни отношения, близостите между двете държави, историческите връзки, стратегическото партньорство в рамките на ЕС по много теми, което е свързано с приоритетите на българското европредседателство и с последващото, което поема Австрия. Надявам се, че срещата на върха през май, свързана със Западните Балкани, ще доведе до напредък, посочи австрийският президент. Оценяваме усилията на България, свързани със защитата на външната граница на ЕС и се надяваме, че те ще получат признание, каза той за приемането на България в Шенген.", "date": "2018.05.03", "title": "Президентът Радев: Последното нещо, което \nможе да се намали, са средствата за кохезия"}
{"url": "https://www.24chasa.bg/novini/article/6845060", "text": "С определение на Върховния касационен съд Комисията за противодействие на корупцията и за отнемане на незаконно придобитото имущество (КПКОНПИ) конфискува собственост на стойност 306 536 лева от Валери Господинов и Красимира Господинова. Отнетото имущество се състои от недвижим имот в село Лазарци, община Елена, суми по банкови сметки, суми от продажба на имущество, придобито от престъпна дейност, както и номиналната стойност на акции и дружествени дялове, предава  .  Валери Господинов е осъждан с влезли в сила присъди за извършване на имотни измами, от които са причинени вреди в големи размери. При условията на продължавано престъпление, с цел да набави за себе си имотна озблага, той е измамил няколко лица, че притежава учредено право на строеж върху имот в местността \"Св. Никола\" в град Варна. Също така е твърдял, че подготвя необходимите документи за построяване на жилищна сграда в имота. По този начин няколко варненци са станали жертва на строителната пирамида \"Евробилд\" ООД, чрез която Валери Господинов е продавал един и същи апартамент на различни хора.", "date": "2018.05.03", "title": "Отнеха имущество за 306 536 лв. на мъж, продавал един апартамент на различни хора"}
{"url": "https://www.24chasa.bg/novini/article/6845059", "text": "Премиерът Бойко Борисов се срещна с президента на Австрия Александър ван дер Белен, който е на официално посещение в България. Двамата обсъдиха обстановката на Балканите и перспективата пред страните от региона за постигане на стабилност, транспортна и дигитална свързаност и икономически растеж. Темата е приоритет за Българското председателство на Съвета на ЕС и е във фокуса и на бъдещото Австрийско председателство, съобщиха от правителствената информационна служба. Министър-председателят Бойко Борисов информира австрийския президент за проведените срещи с лидерите от региона, както и с международните финансови институции, които се ангажират с реализацията на инфраструктурните проекти на Балканите. Обсъдени бяха и възможностите, които предоставя Дунавската стратегия като инструмент за насърчаване на икономиката и връзките между страните. Ван дер Белен приветства усилията на България за опазването на външната граница на Европейския съюз и задържането на миграцията до нулеви нива. Премиерът Борисов подчерта, че една от причините да се запази добрият диалог с Турция е споразумението за мигрантите да остане работещо. „Това е беше и целта на лидерската среща във Варна на 26 март, когато се договорихме диалогът да се възстанови и споразумението за мигрантите да продължи действието си“, посочи българският премиер. Българският премиер и австрийският президент обсъдиха и развитието на двустранните търговско-икономически отношения, които оцениха като отлични. Отчетен беше ръст на износа за Австрия от близо 7% за последната година и доброто партньорство между български и австрийски компании в сферата на инфраструктурата и комуникациите.", "date": "2018.05.03", "title": "Борисов: Да запазим добрия диалог с Турция заради споразумението за мигрантите"}
{"url": "https://www.24chasa.bg/novini/article/6845032", "text": "Делото в Специализирания съд срещу бившия шеф на АПИ Лазар Лазаров не тръгна заради отсъствието на адвоката на подсъдимия. Специализирано звено \"Антикорупция\" към Софийска градска прокуратура обвини през юни миналата година бившия шеф на агенцията в безстопанственост. От нея били последвали щети за АПИ в размер на 41 630 050 лв, предава БТА. Адвокатът на Лазаров е предоставил информация на съда, че до 9 май е в планирано отсъствие извън страната. По делото срещу Лазаров има трима прокурори, двама от тях са командировани от градската прокуратура. Следващата дата, за която е насрочено разпоредителното заседание е 22 май.", "date": "2018.05.03", "title": "Делото срещу бившия шеф на АПИ Лазар Лазаров не тръгна"}
{"url": "https://www.24chasa.bg/novini/article/6845089", "text": "Мари за момичета и Максимилиан за момчета – това са най-популярните имена в Германия за 2017 година. За първи път „Общество за немски език“ направи класация на най-предпочитаните имена не според тенденцията, а на базата на реално записаните бебета през миналата година. Първите 10 по популярност имена за момичета са били Мари, Софи, Мария, София, Емилия, Ема, Хана, Ана, Мия, Луиза. Класацията на момчетата пък се води от Максимилиан, следвано от Александер, Паул, Елиас, Бен, Ноа, Леон, Луис, Йонас, Феликс. Отхвърлени са били странни приумици като Луцифер, Батман, Картие или Пинокио.", "date": "2018.05.03", "title": "Мари и Максимилиан – най-предпочитаните имена в Германия"}
{"url": "https://www.24chasa.bg/novini/article/6845092", "text": "България е и ще бъде все по-атрактивна бизнес дестинация. Това заяви президентът Румен Радев на конференция за транспортна инфраструктура, в която участва и австрийският президент Александър Ван дер Белен. Нашите предимства са много - геостратегическото положение, най-ниската данъчна ставка в Европа - 10%, висок кредитен рейтинг, макроикономическа стабилност, квалифицирани кадри и персонал, каза президентът Радев. “Всички знаем много добре, че не можем да говорим за успешен бизнес и бизнес отношения, ако нямаме добри политически отношения. Това посещение на президента на Австрия е кулминацията от интензивния диалог”, каза президентът и напомни посещението на канцлера преди месеци. “Отношенията между Австрия и България винаги са почивали на приятелска основа и на взаимно доверие“, каза той. И добави, че имаме 1,2 млрд. евро стокообмен за миналата година, което не било никак малко. По-важно е присъстивето на австрийския бизнес у нас. Искаме да върнем фокуса върху дунавския регион, дунавската стратегия. Там възможностите са огромни и ние трябва да ги оползотворим, каза Радев и обясни, че с австрийския си колега днес заминават за Русе, където ще се срещнат с румънския президент.", "date": "2018.05.03", "title": "Президентът Радев: България е и ще бъде все по-атрактивна бизнес дестинация"}
{"url": "https://www.24chasa.bg/novini/article/6845087", "text": "Групата на държавите, борещи се срещу корупцията към Съвета на Европа (ГРЕКО) - антикорупционният орган на Съвета на Европа - публикува днес годишния си доклад за изминалата 2017 г. В него се отбелязва, че нови законодателни инициативи в някои европейски страни през изминалата година са преобърнали реформите, предприети преди това с цел засилване на превенцията на корупцията. В доклада се казва, че в някои европейски страни са подети реформи, резултатът от които може да е нарушения на антикорупционните стандарти на Съвета на Европа, предава БТА.  В документа се отчита, че като цяло е имало напредък във въвеждането на нови мерки в борбата с корупцията по отношение на депутатите, съдиите и прокурорите. Но практическо прилагане на тези нови мерки е по-бавно от желаното, се казва в доклада. В годишният доклад на групата се отчита и съществената роля на журналистите в борбата с корупцията и се отдава почит на малтийската разследваща репортерка Дафне Каруана Галиция, която бе убита миналата година. Нейното убийство показва още веднъж необходимостта да се защитават разследващите корупция журналисти и да бъдат изправени в съда извършителите на престъпления срещу тях, се казва в документа. В доклада се съдържа и статия, написана от синовете на убитата малтийска журналистка - Матю, Пол и Андрю. Тя е озаглавена \"Журналистите са беззащитни, докато корупцията е въоръжена\". Генералният секретар на Съвета на Европа Турбьорн Ягланд казва в доклада, че \"корупционните практики и на национално, и на международно ниво, на което станахме свидетели в Парламентарната асамблея на Съвета на Европа, представляват значителна заплаха за нашите институции и за самата демокрация. От критично важно значение е националните власти и международните органи да вземат ясна позиция срещу корупцията и да приложат бързо антикорупционните мерки. Ние трябва да гарантираме пълно съответствие с препоръките на ГРЕКО в областта на закона и на неговото приложение\". Председателят на ГРЕКО Марин Мърчела казва: \"През 2017 г. имаше много твърдения за корупция в много страни и институции. Напредъкът срещу корупцията не може да се разглежда като даденост. Той изисква да бъдем нащрек, защото винаги има риск от отстъпление. Политическите лидери трябва да покажат силно лидерство срещу корупцията. Депутатите, съдиите и прокурорите трябва да дават пример, а гражданите трябва да настоятелно да поискат от своите представители да действат не само спазвайки закона, но и според най-висшите етични стандарти\". В доклада се съдържа оценка на нивото на изпълнение на страните членки на ГРЕКО на препоръките, отправени им в областта на борбата с корупцията. В документа се казва, че България е сред страните, за които ГРЕКО е издала най-голям брой препоръки. Тези страни са съответно: Армения (24), Словения (21), Азербайджан (21), България (19), Естония (19), Македония (19), Белгия (19), Люксембург (18), Латвия (16), Полша (16) и Словакия (16). България и Словения са на второ място по изпълнение на препоръките, след Естония, изпълнила 14 препоръки. България и Словения са изпълнили 12. Следват ги Азербайджан с 11, Латвия и Финландия с по 8, Армения, Великобритания и Полша със 7. България е пета сред страните членки на ГРЕКО по дял на приложените препоръки (63,2 процента). Финландия е единствената страна, изпълнила изцяло всички отправени й от ГРЕКО препоръки, се допълва в документа. По отношение на препоръките за превенция на корупция сред парламентаристите, Финландия и Великобритания са единствените две страни, които напълно са ги приложили, докато България е приложила половината от тях. България е сред страните с най-високо придържане към препоръките на ГРЕКО по отношение на превенцията на корупцията сред съдиите и прокурорите. В тази област Швеция и Финландия са единствените две страни, приложили напълно препоръките, докато България, Малта, Холандия, Норвегия и Великобритания са приложили 66,7 процента от тези препоръки.", "date": "2018.05.03", "title": "Годишен доклад на ГРЕКО предупреждава за риск от отстъпление в борбата с корупцията"}
{"url": "https://www.24chasa.bg/novini/article/6845095", "text": "На 8 май Армения ще има избран нов премиер, каза днес председателят на парламентарната група на управляващата Републиканска партия Вахрам Багдасарян, цитиран от Ройтерс и БТА. След среща с опозиционния лидер Никол Пашинян, който от седмици оглавява антиправителствени протести в страната, Багдасарян декларира пред агенцията, че неговата партия няма да издига свой кандидат за премиер. \"Ние ще подкрепим кандидата, издигнат от една трета от депутатите в парламента, бил той Пашинян или някой друг, и на 8 май парламентът планира да избере следващия премиер на Армения\", каза той. За 8 май е предвидено заседание на парламента в Ереван, на което ще бъде направен втори опит за избирането на министър-председател на мястото на подалия оставка заради масови улични протести Серж Саркисян. На първото гласуване на 1 май единственият кандидат Пашинян не можа да събере достатъчно гласове, за да бъде избран, припомня агенцията. В подписката за издигането на Пашинян за премиер вече са събрани необходимите 35 подписа, което е една трета от членовете на 105-местния парламент, съобщи междувременно опозиционният депутат Арарат Мирзоян, цитиран от ТАСС. Самият Пашинян заяви, че напрежението в страната няма да спадне, докато не бъдат произведени предсрочни парламентарни избори.", "date": "2018.05.03", "title": "Депутат на Армения: На 8 май страната ще има избран нов премиер"}
{"url": "https://www.24chasa.bg/novini/article/6844832", "text": "Близо 6 500 са били журналистите, които са работили у нас в печатни издания, телевизии, уеб сайтове или новинарски агенции през миналата година, показват данни от анализ на Евростат по повод днешния 3 май, Световен ден на печата. Заедно с други професионалисти, които са работили в областта на издателската дейност, лингвисти, преводачи и автори на свободна практика, броят на хората у нас, които се занимават с някакъв вид журналистическа, новинарска или издателска дейност е бил около 7 700 души, предава БТА. Според данни на НСИ у нас през миналата година са излизали 262 вестника, като техният брой значително е намалял през последните 7 години - през 2010 г. са излизали 359 вестника, докато през м. г. техният брой се е свил до 262. От тях - 44 са били всекидневници, 111 са били седмичници и над 100 издания са излизали в различна периодика през месеца. Общият тираж на вестникарската продукция у нас е бил около 300 милиона бройки годишно, според данните на НСИ. Най-голям брой издавани вестници са регистрирани в столицата София - 126 различни заглавия. Издаваните списания у нас са били 634, като за широката публика техният брой е бил 218, а специализираните издания по различни тематики са надхвърляли 400 броя. БЛИЗО 1 МИЛИОН ДУШИ СА БИЛИ НАЕТИ КАТО ЖУРНАЛИСТИ В ЕС Близо 1 милион души са били наети като журналисти, автори, лингвисти или творчески персонал в различни издания на страните от ЕС, показват данните на Евростат. Броят на журналистите, които са работили предимно като автори на новини, е бил над 440 хиляди или 0,2 на сто от общата заетост в ЕС, останалите са работили като персонал в печатните издания, уеб сайтовете или новинарските агенции в ЕС, като лингвисти, автори и др. В сравнение с преди пет години броят на журналистите в ЕС се е увеличил с близо 38 хиляди души или почти с 10 на сто, показват данните на Евростат. Най-голям е бил делът на журналистите от общата заетост на населението в Естония и Швеция - 0.5 на сто от общата заетост, в Холандия, Финландия и Германия - 0, 3 на сто. Словакия и Полша са на противоположния край на скалата - 0,1 на сто заетост на журналисти от общата заетост. Според данните на европейската статистика най-много журналисти са били ангажирани с тази професия в Германия - над 78 000, Франция - над 50 000, Италия - 48 000, Великобритания - 32 хиляди и др.", "date": "2018.05.03", "title": "Евростат: Близо 6 500 журналисти са\nработили в България"}
{"url": "https://www.24chasa.bg/novini/article/6844817", "text": "Със специална програма и вход свободен за постоянната хронологична експозиция Националният военноисторически музей ще отбележи Деня на храбростта и Празника на Българската армия – 6 май. За пръв път на празника посетителите ще могат да разгледат безплатно най-новата изложба „Враг/Приятел“, която разкрива сложния пъзел на военните и политическите взаимоотношения между България и три държави, изиграли ключова роля в историята на Третата българска държава – Турция, Русия и Германия. В изложбата се преплитат експонати-уникати – притежание на царските фамилии, и такива, свързани със събития и хора, чиито съдби са белязани от междудържавните отношения. Посетителите ще имат възможност да видят фелдмаршалския жезъл на Фердинанд I, връчен му от германския кайзер Вилхелм II, сабя, подарена на престолонаследника Борис от неговия кръстник – руския император Николай II, знака на Временното руско управление и други. Само на 6 май гостите на музея ще разберат какво е усещането да влезеш в кабините за управление на едни от най-знаковите експонати във външната експозиция, както и да дегустират характерната за войнишката кухня боб чорба, приготвена от истински военен готвач. Посетителите ще се насладят на музикалните изпълнения на Представителния духов оркестър на Сухопътни войски и прожекцията на филма „Помни войната 1915 – 1918. I част“. С Ден на отворени врати празникът ще бъде отбелязан и във филиалите на НВИМ – Военноморския музей във Варна и Музея на авиацията в Крумово. ПРОГРАМА: 10.00 – 18.00 ч. ВХОД СВОБОДЕН за постоянната хронологична и външна експозиция 10.00 – 18.00 ч. ИЗЛОЖБА „ВРАГ/ПРИЯТЕЛ“ 10.00 – 18.00 ч. ЕКСПОНАТИТЕ ОЖИВЯВАТ – свободен достъп до пилотските кабини на изтребител-прихващач МиГ-21 бис, транспортен хеликоптер МИ-8 и отделенията за управление на самоходна минохвъргачка „Тунджа“, ракетен комплекс 2К 52 Фрог „Луна-М“, подвижен радиовисотомер ПРВ-11 „Вершина“ 12.00 ч. Традиционна ДЕГУСТАЦИЯ на войнишка боб чорба 15.00 – 16.00 ч. – КОНЦЕРТ на Представителния духов оркестър на Сухопътни войски 16.00 „Помни войната 1915 – 1918. I част“ – ФИЛМ с продуцент – ВТК, копродуцент – НВИМ", "date": "2018.05.03", "title": "Вход свободен във Военноисторическия музей на 6 май"}
{"url": "https://www.24chasa.bg/novini/article/6844833", "text": "\"Ще има засилен и постоянен контрол. Ще извършваме внезапни проверки на местата за настаняване и хранене, в които ще участват и екипи на Министерството на туризма. Ще бъдем безкомпромисни, за да не ставаме свидетели на места като така наречените \"хотели на ужасите\". Това заяви във Варна министърът на туризма Николина Ангелкова. След среща с кмета на града Иван Портних и областния управител Стоян Пасев, министър Ангелкова изрази увереността си, че този летен сезон ще бъде по-силен от миналогодишния. \"За месеците юли и август високата категория хотели по Северното Черноморие са напълно резервирани, а извън двата месеца резервациите са вече на 90%. Министерството няма начини да стимулира собствениците на хотели да повишат категорията си, но се работи активно по облекчаването на процедурите и значителното намаляване на необходимите документи\", обясни Ангелкова. По нейните думи интересът на чуждестранните и на нашите туристи все повече е насочен към хотели с по 4 или 5 звезди. Освен това вече била облекчена и процедурата за наемане на сезонни работници извън рамките на Европейския съюз, което привличало работници от Русия, Украйна и Молдова по нашето Черноморие. За активния летен сезон и това лято във Варна ще бъдат командировани 120 полицаи от вътрешността на страната, а в курортните комплекси отново ще има техни колеги от Румъния и Германия. \"Надяваме се този сезон наистина да е по-успешен от миналогодишния. Само за първите 4 месеца на тази година чуждестранните туристи, които са пристигнали във Варна са с 27% повече от първите четири месеца на 2017-а. Затова сме оптимисти\", допълни кметът на Варна Иван Портних. Според министър Ангелкова и кметът Портних максимум до края на другата седмица ще бъдат приключени ремонтите на пътищата от републиканската пътна мрежа. А от 1 юни ще започнат масовите проверки по Черноморието по заведения и хотели. Ще има изнесени виртуални приемни на Комисията за защита на потребителите, в които всеки може да подаде сигнал за нарушение.", "date": "2018.05.03", "title": "Ангелкова: Няма да допуснем \"хотели на ужасите\""}
{"url": "https://www.24chasa.bg/novini/article/6844843", "text": "Председателката на Синдиката на сръбските журналисти Драгана Чабаркапа говори днес по повод на Световния ден на свободата на печата за тежкото икономическо положение на журналистите, изтъквайки, че на работещите в медиите им е необходим колективен договор в отрасъла, че голяма част от журналистите работят без договор, немалка част работят за минимална заплата, че няма синдикално организиране и няма журналистическа солидарност, съобщи Танюг, цитирана от БТА.  В слабостта на синдикатите тя вижда една от причините за появата на автоцензура, тъй като работещите в медиите се страхуват за работните си места. \"Автоцензурата съществува и при нас, и по света, и в нейната основа е икономическият момент. За това сме виновни ние, журналистите. Всяка власт иска да контролира. Проблемът е, че тук синдикатите са слаби\", посочи Чабаркапа. Държавният секретар в министерството на културата Александър Гайович каза, че проучванията показват, че медийните свободи в Западните Балкани са застрашени, освен, според него, в Сърбия. \"В Сърбия свободата на изразяване и свободата на медиите не са лоши. На скалата от едно до десет ги оценявам със силна седмица\", заяви Гайович.", "date": "2018.05.03", "title": "Журналистите в Сърбия са икономически\nзастрашени"}
{"url": "https://www.24chasa.bg/novini/article/6844844", "text": "Отборите на Северна Корея и на Южна Корея по тенис на маса за жени се обединиха в един тим на Световното първенство в Халмстад, Швеция, днес, съобщиха от Международната федерация. Това стана преди четвъртфиналната среща между съставите на двете Кореи. Те отказаха да играят един срещу друг. Обединеният корейски отбор ще участва на полуфинал утре срещу победителя от мача между Япония и Украйна, предава  . Президентът на Асоциацията по тенис на маса на КНДР Джу Джон Чол приветства решението. То беше одобрено и от първия човек в Международната федерация по тенис на маса Томас Вайкерт. „Когато информирах Борда на директорите за създаването на обединения отбор, последваха овации от делегатите, които показаха своята подкрепа на този исторически ход“, заяви Вайкерт. Решението за обединения отбор е следствие на срещата на лидерите на двете Кореи през миналата седмица. То показва, че тенисът на маса е перфектният посредник за пропагандиране на мир посредством спорта.", "date": "2018.05.03", "title": "Северна и Южна Корея се обединиха на Световното първенство по тенис на маса (Снимка)"}
{"url": "https://www.24chasa.bg/novini/article/6844840", "text": "Учени откриха за пръв път хелий в атмосферата на планета извън Слънчевата система с помощта на телескопа \"Хъбъл\", съобщиха сайтът Phys.org и ТАСС, цитирани от БТА. 'Хелият е вторият по разпространение елемент във Вселената след водорода. Но досега не е откриван в атмосферата на екзопланети\", казва ръководителят на екипа Джесика Спейк от Ексетърския университет във Великобритания. Химичния елемент е открит в атмосферата на планетата WASP-107b. Тя е газов гигант с размерите на Юпитер. Разположена е в съзвездието Дева на 200 светлинни години от Земята. Екзопланетата WASP-107b е открита през 2017 г. Силният сигнал за наличие на хелий в атмосферата на WASP-107b е засечен с нов метод. Вместо ултравиолетова светлина, учените са използвали инфрачервена светлина за анализиране на спектъра. Екипът смята, че новият метод може да проправи път за изследване на атмосферата на други екзопланети, които са по-близки до размерите на Земята. За пръв път спектралната линия на хелия е засечена в слънчевата светлина през 1868 г. Тогава астрономът Норман Локиър прави предположението, че става въпрос за нов химичен елемен. Дава му името на гръцкия бог на слънцето Хелиос. Хелият е един от основните компоненти на планетите Юпитер и Сатурн.", "date": "2018.05.03", "title": "Учени откриха хелий в атмосферата на екзопланета"}
{"url": "https://www.24chasa.bg/novini/article/6844876", "text": "Управляващата в Турция Партия на справедливостта и развитието (ПСР) днес издигна кандидатурата на президента Реджеп Тайип Ердоган за предстоящите на 24 юни президентски избори, съобщи турският премиер Бинали Йълдъръм, цитиран от ДПА. Решението е било взето след гласуване на парламентарната фракция на ПСР, уточнява ТАСС, цитирана от БТА.  За издигането на кандидатурата на Ердоган са гласували всички 316 депутати, т.е. всички членове на партията, които са народни представители. По-рано днес Йълдъръм заяви, че в петък ПСР заедно с Партията на националистическото действие (ПНД), с която формират предизборна коалиция за парламентарните избори, ще завършат работата по списъците с кандидатите и ще ги предадат за одобрение във Висшата избирателна комисия (ВИК). Основната опозиционна Народнорепубликанска партия (НРП) се очаква да обяви кандидата си за президентските избори преди почивните дни, посочва ДПА. По-малките партии вече обявиха кандидатите си. На 24 юни в Турция ще се състоят предсрочни парламентарни и президентски избори.", "date": "2018.05.03", "title": "Управляващата в Турция партия издигна кандидатурата на президента Ердоган"}
{"url": "https://www.24chasa.bg/novini/article/6844875", "text": "Пожарникари свалиха козел, скочил на покрива на съседската къща в Сидни, съобщи в. \"Уест острелиън\". Мнозина се чудят как животното е успяло да се качи на покрива, който е на височина 3 м. Козелът Уипър се чувствал там много удобно и похапвал листата на близкото дърво, предава БТА. Съседката разказа, че Уипър и преди е влизал в двора й, но за първи път се настанил на покрива. \"Той е доста умен и знае какво прави - каза Джой Камилиери. - Мисля, че се е качил там, защото е малко самотен, а аз му говоря\". Пожарникарите доста са се потрудили, докато хванат Уипър. През цялото време той останал съвсем спокоен. След драматичното спасяване собственикът му трябвало да отиде до болницата, защото козелът задрал с рогата си лицето му.", "date": "2018.05.03", "title": "Пожарникари спасиха козел в Австралия, скочил на покрива на къща"}
{"url": "https://www.24chasa.bg/novini/article/6844873", "text": "За \"Ню Йорк таймс\" (От БТА) Крайнодесният министър-председател на Унгария Виктор Орбан почти не е срещал сериозен отпор, било в страната или извън нея, при своя осемгодишен стремеж за превръщането й в нелиберална държава. Но вчера той се сблъска с нови пречки у дома, които му донесоха рядко срещано главоболие. Първата беше безпрецедентно порицаване на неговата ръководителка на съдебната власт Тюнде Хандо, която беше обвинена вчера от висши съдии в \"неоснователна\" намеса в начина на назначаване и повишаване на съдиите. Втората дойде от Брюксел, където Европейският съюз обяви, че милиардите евро, които праща на своите членове, може в бъдеще да бъдат зависими от това доколко получателите гарантират независимостта на съдебните си системи и разследват корупцията. Изявлението на Европейския съюз, особено в светлината на вътрешните критики, може да бъде проблем за Орбан. През по-голямата част от изминалото десетилетие финансирането от Европейския съюз съставлява почти 4 процента от брутния вътрешен продукт на Унгария - едно от най-високите нива в общността. А служители на Европейския съюз обвиняват компания, контролирана някога от зетя на Орбан, в злоупотреба с милиони евро от общността. Националният съдебен съвет на Унгария - орган, състоящ се от 15 съдии, избирани от своите колеги и натоварени от закона да следят ръководството на Хандо, публикува вчера доклад, повдигащ съмнение за автономността унгарската съдебна система. Съветът заяви в изобличаващ анализ, че Хандо, която е стара приятелка на Орбан и съпруга на депутат от неговата партия, е злоупотребявала със своята позиция, като се е намесвала в назначаването на висши съдии. Тези съдии се назначават от независим орган, но Хандо може да отхвърли неговите решения и да извърши свои назначения при определени обстоятелства - право, с което според съвета тя е злоупотребила. \"В случаи, засягащи преценката за назначаване на висши съдии\", Хандо е давала \"аргументация, която е била или недостатъчна, или непрозрачна, защото са били посочвани неоснователни причини\", се казва в доклада. Това обвинение често е отправяно от отделни съдии или опозиционни политици, които казват, че на Хандо е позволено да напълни съдебната система с предани на Орбан хора. Но никога досега това твърдение не е било изказвано от независим държавен орган с институционната тежест на Националния съдебен съвет, който преди избирането на нови членове през януари си мълчеше за евентуални злоупотреби. \"За първи път от 2012 г.\", когато беше назначена Хандо, \"група съдии се изправи срещу Тюнде Хандо заради нейните незаконни практики за назначаване\", каза един от членовете на съвета - Виктор Вадас. Съветът отправи своето обвинение, въпреки че Хандо в последния момент направи драматичен опит да предотврати неговото заседание. Откакто Орбан беше преизбран на 8 април, много членове на съвета се оттеглиха при неясни обстоятелства. Напускащите членове посочиха лични причини за своето оттегляне, но моментът, в който става това, накара някои съдии да се страхуват, че са притискани от Хандо да подадат оставка. Хандо не отговори на запитванията за коментар. Но в писмо до останалите членове миналата седмица, оповестено от съвета вчера, Хандо каза, че според нея напусканията са го лишили от кворум. В крайна сметка един от членовете на съвета се прибра със самолет от почивка в Испания, за да гарантира, че съветът може да заседава законно и да публикува своя доклад. Десетима членове гласуваха \"за\", а един се въздържа. Критици на подхода на Орбан към съдебната система приветстваха заключението на съвета. То подчерта, че \"има много основни и широко разпространени проблеми със съдебната независимост\", каза преподавателят по политика и право на Европейския съюз в Университета \"Рудгерс\" Р. Даниел Келемен. Келемен каза, че Европейската комисия едва ли се нуждае от още причини, за да спре финансирането на Унгария. \"Истинският въпрос за мен е защо комисията не използва властта, която има съгласно сегашните правила, за да прекрати финансирането\", каза той. Орбан и неговата партия ФИДЕС са подложени на множество други обвинения в нарушаване на съдебната независимост, включително напълване на Конституционния съд с предани хора, и назначаване за главен прокурор на страната на бивш партиен член, който рядко е повдигал обвинения срещу политик на ФИДЕС. Доводът на Келемен беше отхвърлен от говорител на унгарското правителство, който настоя, че съществуващите правила в Европейския съюз правят невъзможно да бъде спряно финансирането на Унгария. \"Има действащи договори на ЕС и ние работим въз основа на тях\", каза говорителят Золтан Ковач в Туитър. \"Не съществуват никакви други предположения в правно отношение.\"", "date": "2018.05.03", "title": "Съдии в Унгария предупреждават за заплахи\nза съдебната независимост"}
{"url": "https://www.24chasa.bg/novini/article/6844912", "text": "\"Виваком\" запазва лидерска позиция на българския телеком пазар, отчитайки най-големи общи приходи за първото тримесечие на годината - 223 млн. лв,., съобщиха от телекома. Ръстът в сумата е 5,6% на годишна база. Почти двойно по-голямо е увеличението на печалбата преди облагани - 11,6 на сто до 86 млн. лв. От оператора допълват, че последователно увеличават приходите от мобилни услуги и в края на март 2018 г. вече има близо 30% пазарен дял с общ брой клиенти над 3,048 млн. души. От тях 89% са на абонаментен договор. Делът на приходите от мобилен интернет в общите от мобилни услуги продължавал да се увеличава, като през първото тримесечие на 2018 година достига 41% спрямо 34 на сто за същия период на 2017 г. Принос за положителната тенденция имало разширяването на покритието на 4G мрежата на телекома до 99% от населението. Според данни на \"Виваком\" компанията е номер 1 в предоставянето на интерактивна телевизия (IPTV). 47% от общо 451 000 клиенти с абонамент за платена телевизия към края на първо тримесечие на 2018 г. са избрали интерактивната телевизия, което представлява ръст от 4 процентни пункта спрямо същия период на предходната година.", "date": "2018.05.03", "title": "\"Виваком\" с ръст на печалбата от 11,6% и с най-високи приходи сред телекомите"}
{"url": "https://www.24chasa.bg/novini/article/6844884", "text": "Севернокорейски военни са започнали да демонтират кабелите от тунелите на ядрения полигон Пунгери в провинция Северен Хамгьон, което е първа крачка към подготовката по закриването му, съобщи днес телевизионният канал Кей Би Ес като се позова на данни от разузнаването, предаде ТАСС. В неделя говорителят на южнокорейския президент обяви, че властите в КНДР окончателно ще закрият ядрения полигон през май, а процесът по демонтажа ще бъде публичен, предава БТА. Такава договореност е била постигната от лидерите на двете Кореи на срещата им на 27 април в Панминчжон. Ким Чен-ун обеща да покани журналисти и експерти по сигурност, които да наблюдават процеса по демонтиране.", "date": "2018.05.03", "title": "КНДР започна демонтаж на кабели в тунелите на ядрения полигон Пунгери"}
{"url": "https://www.24chasa.bg/novini/article/6844915", "text": "Трябва ни единна европейска армия, а не НАТО. Това заяви депутатът от “Воля” Пламен Христов пред журналисти в парламента от името на партията. Причината е сутрешното изказване на лидера на “Воля” Веселин Марешки, че трябва да се направи референдум за излизане от НАТО. “Господин Марешки е на среща на много високо ниво с лидерите на патриотичните партии на Европейския съюз. Основният акцент на тази среща е нуждата от коренни реформи в ЕС и в идеите, които са залегнали от самото начало. Г-н Марешки доразвива тази идея, като посочва защо ние не подложим на едно по-широко обсъждане и евентуално да ревизираме членството в НАТО, от което вече изминаха 14 г. Готова ли е България да продължи да плаща тази цена и може ли да си позволи този лукс? Във “Воля” няма как да не подкрепяме един такъв широк дебат в обществото. Дали той ще е с референдум или с едно широко обсъждане не е от такова голямо значение. Важно за нас е да се вземе решение каква линия да се следва от тук нататък”, мотивира предложението Христов. “Ние сами не можем да си гарантираме националната сигурност, дори и като членове на НАТО. Както всички знаем нашата бойна техника в момента не отговаря на изискванията на НАТО, а ние самите нямаме пари да я приведем в съответните норми. Най-малко самолетите ни не могат да комуникират с такива на НАТО-вските сили. Не съм сигурен, че ще получим адекватна защита, ако ни се наложи”, каза още той. “Тезата ни е, че по-скоро трябва да се концентрираме върху единна европейка армия, на която да разчитаме да ни защитава, а не точно НАТО. Самият Доналд Тръмп и САЩ в последните си тези остро критикуват НАТО като идеи и принципи. И самите те нееднократно изказаха тезата, че НАТО няма бъдеще като организацията, която е в сегашния ѝ вид”, заключи Христов.", "date": "2018.05.03", "title": "\"Воля\": Трябва ни единна европейска армия, а не НАТО"}
{"url": "https://www.24chasa.bg/novini/article/6844910", "text": "Около 16.20 часа на 2 май в РУ- Своге постъпил сигнал за нанесен побой на дежурна медицинска сестра в многопрофилната болница в града, съобщиха от ОДМВР-София.  Изпратените на място полицейски служители установили, че на пострадалата е нанесен побой с ръце и крака от 22- годишен местен жител. Извършителят е задържан за срок до 24 часа. По случая е образувано досъдебно производство за извършено престъпление по чл. 131, ал.2 от НК.", "date": "2018.05.03", "title": "Задържаха 22-годишен от Своге за побой над медицинска сестра"}
{"url": "https://www.24chasa.bg/novini/article/6844916", "text": "Австралийска банка изгуби данните за близо 20 милиона свои клиенти. Commonwealth Bank призна, че липсват имена, адреси, банкови сметки и извлечения, съхраняване на две магнитни ленти. Предполага се, че те са били унищожени от подизпълнител на договор през 2016 г., предаде  . Банката обаче скрила от клиентите си огромната загуба. Тя все още не може да потвърди пред Австралийската стокова борса, че касетите, съдържащи данни от 15 години, със сигурност са били унищожени. Въпреки това казва, че \"независимо съдебно разследване\" от KPMG е заключило, че най-вероятният сценарий е, че касетите са били изхвърлени. Те не са съдържали пароли, PIN-номера или други данни, които биха позволили източването на сметки. Buzzfeed първо съобщи новината, заедно с твърдението, че касетите са унищожени от Fuji Xerox след извеждане от експлоатация на център, където са се съхранявали данните. Банката описа инцидента като \"неприемлив\" и се извини за всяко \"безпокойство и притеснение\", което може да е било причинено на клиентите ѝ. Освен в Австралия банката има клонове в Нова Зеландия, Азия, САЩ, Великобритания.", "date": "2018.05.03", "title": "Австралийска банка изгуби данните на 20 милиона клиенти"}
{"url": "https://www.24chasa.bg/novini/article/6844917", "text": "НАП започва масови данъчни проверки в пунктовете за годишни технически прегледи (ГТП). Освен за издаването на касови бележки и отчитането на оборота, инспекторите ще следят и за спазването на осигурителното законодателство. Това съобщават от пресцентъра на НАП. Обобщените данни за извършените прегледи, които всички пунктове за ГТП подават към Министерство на транспорта, информационните технологии и съобщенията, са анализирани в приходната администрация, като са съпоставени с данните от фискалните им устройства. При 326 пункта са установени значителни разлики между подадената информация за прегледаните автомобили и отчетените приходи на касовите апарати. Първоначалните оценки сочат, че общата сума на укритите приходи е в размер на 19,4 млн. лв. Ако тези несъответствия се потвърдят, на фирмите, които стопанисват пунктовете, могат да бъдат възложени и ревизии, допълват от НАП. От приходната администрация напомнят на клиентите на пунктове за ГТП, че за всяка заплатена от тях такса за преглед задължително трябва да получат и касова бележка. За нарушения на данъчните изисквания могат да се подават сигнали на телефона на НАП 0700 18 700.", "date": "2018.05.03", "title": "НАП започва данъчни проверки в пунктовете за технически прегледи"}
{"url": "https://www.24chasa.bg/novini/article/6844930", "text": "При сблъсък на два пътнически влака днес в Южна Чехия са били ранени 14 души, предаде ТАСС, позовавайки се на представителката на спасителната служба на Южночешка област Петра Кафкова. Сред ранените има три деца, а четирима от пострадалите са с тежки наранявания, предава БТА. В двата влака е имало общо 50 души, повечето от тях са били туристи, обикалящи южната част на страната. Засега причината за катастрофата не е известна. Свикана е специална комисия за разследване на случая, а движението в участъка на инцидента е временно преустановено.", "date": "2018.05.03", "title": "14 пострадаха при сблъсък на два влака в Чехия, сред ранените има деца"}
{"url": "https://www.24chasa.bg/novini/article/6844931", "text": "Европейската комисия съобщи, че това лято 15 000 младежи, навършили пълнолетие, ще пътуват в ЕС, за да го опознаят. Пътуванията са платени с 12 милиона евро от бюджета на ЕС, предаде БТА. Целта е младежите да се запознаят с богатото европейско културно наследство, с други европейци и с това, което обединява Европа. Предвижда се пътуванията да продължават до 30 дни и да включват посещения на най-много четири места. Заявките за участие ще се приемат през юни на портала europa.eu/youth/EU_bg. Желаещите да участват трябва да имат навършени 18 години към 1 юли тази година. Участниците ще бъдат подбрани от жури. В зависимост от това колко средства останат след летните пътувания, до края на годината ще имат нова възможност за кандидатстване. Повече подробности ще бъдат съобщени на посочения сайт в средата на този месец.", "date": "2018.05.03", "title": "Хиляди млади европейци ще пътуват в ЕС за 12 млн евро от бюджета"}
{"url": "https://www.24chasa.bg/novini/article/6844941", "text": "Все повече дестинации станаха достъпни за редовия българин. Завишената покупателна способност на сънародниците ни, съчетана с евтини полети, бюджетни нощувки и завишения апетит към екзотични дестинации се отразява на  . Предлагаме ви 5 дестинации, които според данните, които имаме се очаква да бъдат от по-голям интерес за българите: Албания е все по-търсена дестинация, но все още не е стигнала до статут масов туризъм. От 2016 година насам все повече нашенци са привлечени от ниските цени, новите курорти и близкото разстояние от границата ни. Ако искате да почивате на плажовете до курорта Дуръс, да посетят Берат и стария му град и световно наследство на ЮНЕСКО, или просто да се раходят до най-голямото езеро на балканския полуостров – Шкодра. Все пак Албания не е толкова развита, като градовете от западна Европа, затова, без кеш, иначе хубавата почивка, може да се провали. Не тръгвайте по дебитна карта! Хърватия е друга дестинация на Балканския полуостров, която привлича все повече нашенци. Възможността да се отиде на рафтинг по река Соча или да се посетят многото културни обекти като Дубровник, Будва или Котор, правят дестинацията особенно интересна за младите туристи. От 2015 година насам все повече нашенци си купуват харватски куни и се очаква и през 2018 този тренд да продължи. Както и в Албания, да имате от местната валута е почти задължително, затова пътувайте подготвени. Турция е класическа дестинация за българина. Близостта до Истанбул, както и впечатляващите морски курорти като Анталия, Мармарис и Кошадасъ са магнит за българския летовник. За съжаление доскорошната политическата нестабилност на Турция, обтегнатите и отношения с Русия и Израел и кризата в Сирия и последвалите терористични атаки, направиха южната ни съседка непривлекателна. Този тренд напълно се промени в 2018 когато неочаквано голям брой българи посетиха карнавала на лалето в Истанбул. Сънародниците ни обмениха над седем пъти повече левове в турски лири спрямо 2017 и показаха, че Турция отново е предпочитана дестинация. В допълнение ниския курс на лирата спрямо лева прави една почивка в турски курорт значително по-приемлива. Чехия макар и винаги да е била класическа дестинация, започна да привлича погледа на българския турист сравнително от скоро. Държава с богата история, много музеи и галерии и стотици видове местна бира, Чехия е прекрасно място за почивка за българите, които не ги блазни излежаването на морския пясък. Април, май и август са месеците, когато най-много българи си купуват чешки крони и отпътуват за златна Прага или една от десетките други интересни дестинации в Чехия. Унгария, често се свързва като дестинация за познавачи. Будапеща е изключително красив град, с бурен нощен живот и множество забавления. Това прави дестинацията особено интересна за по-младите туристи търсещи не само разходки но и купон до сутринта. Май и Август са предпочитаните месеци от българите избрали да почиват в Унгария, а цените, близки до тези в България, правят пътуването сравнително бюджетно. Будапеща е модерен град и можете да се оправите с дебитна карта или да изтеглите пари от банкомат, но повечето по-малки магазинчета приемат само кеш, затова е добре да тръгнете с джобни и да си обмените форинти от тук, най-малкото защото курса е доста по-добър.", "date": "2018.05.03", "title": "Къде се очаква да летуват българите през 2018 според валутите които си обменят"}
{"url": "https://www.24chasa.bg/novini/article/6844933", "text": "Областният управител на Софийска област Илиан Тодоров се срещна с посланика на Китай Джан Хайджоу, съобщиха от областната администрация. Тодоров e запознал китайския посланик с международната дейност на областта, свързана с побратимяването с различни региони и с инициативите, произтичащи от него. Посланик Хайджоу e отбелязал, че приятелските отношения между България и Китай се развиват изключително бързо и свидетелство за това е предстоящата у нас среща 16+1 на страните от Централна и Източна Европа и Китай. На срещата ще присъстват над 20 китайски провинции, сътрудничеството между местните власти е част от механизма 16+1. Тодоров е заявил, че в сферата на туризма може да се работи активно, а Хайджоу е изразил убеденост, че с общи усилия ще се намерят и стимулират добри контакти. Той е поканил деца от Китай да гостуват във вилата на администрацията в Боровец.", "date": "2018.05.03", "title": "Областният управител на Софийска област Илиан Тодоров се срещна с посланика на Китай"}
{"url": "https://www.24chasa.bg/novini/article/6844929", "text": "Парламентът прие на първо четене промени в Закона за Държавна агенция \"Национална сигурност\" /ДАНС/. От гласувалите 133 народни представители 93 бяха \"за\", двама - \"против\", а 38 се въздържаха. В доклада на комисията по правни въпроси се посочва, че с промените се въвеждат изискванията на европейска директива относно използването на резервационни данни на пътниците с цел предотвратяване, разкриване, разследване и наказателно преследване на терористични престъпления и тежки престъпления. С промените се допълва списъкът от престъпления, за които се предоставят и обработват резервационните данни на пътниците. Прецизират се правилата за получаване и обработване на данните, сроковете и редът за тяхното съхранение, достъпът до данните и редът за унищожаването им, предава БТА. Урежда се редът за предоставяне и обмен на резервационните данни на пътниците с националните звена, с Агенцията на Европейския съюз за сътрудничество в областта на правоприлагането /Европол/, с други компетентни органи на държави членки на ЕС и с трети държави, както и редът за предоставянето на статистическа информация на ЕК. Предвидено е и задължение за предоставяне на Националното звено на данните на екипажа. Предвижда се въздушните превозвачи да съхраняват резервационните данни на пътниците, превозвани по въздух, за срок до 5 години. С промените се прецизират и разпоредбите за дейностите, осъществявани от ДАНС, конкурсите за назначаване на държавна служба, статутът на държавните служители и дисциплинарните нарушения, извършвани от тях.", "date": "2018.05.03", "title": "Парламентът прие промени в закона за ДАНС, свързани с данни на пътници"}
{"url": "https://www.24chasa.bg/novini/article/6844950", "text": "Цялостната реконструкция на ул. \"Граф Игнатиев\" и прилежащи към нея територии започва от понеделник, съобщи на преконференция кметът на София Йорданка Фандъкова, цитирана от БТА. Проектът е финансиран с около 18 млн. лв. безвъзмездна помощ по оперативна програма \"Региони в растеж\". Цялостната стойност на проекта е 24 млн. лв. Изпълнителят е \"Джи пи груп\". Сред предвидените дейности са подмяната на канализацията от \"Софийска вода\", подмяната на трамвайните релси и цялостната настилка както на самата улица, така и в зоните на площад \"Славейков\", площад \"Гарибалди\", пространството около църквата \"Св. Седмочисленици\". Кметът помоли за търпение и извинение живеещите и работещите в тази част на столицата, както и всички, които ще минават през следващите месеци от там. Срокът за изпълнение по договор на целия проект е 300 календарни дни, което е около 10 месеца, каза кметът Йорданка Фандъкова. Той е разделен на два етапа, като първият е цялостна реконструкция на ул. \"Граф Игнатиев\" заедно с участък от ул. \"Солунска\", а вторият етап е реконструкцията на ул. \"Шишман\" и ул. \"6-ти септември\". Първият етап, който започва в понеделник, трябва да бъде завършен най-късно до средата на октомври. Вторият етап ще бъде направен през 2019 г. Предвидени са сериозни санкции, свързани както със срока на изпълнение, така също и с качеството, каза Фандъкова. Тя отбеляза, че гаранционният срок по договора е осем години. Гаранцията е около 600 000 лв., като половината от нея ще остане блокирана до изтичане на гаранционния срок, а другата половина ще бъде освободена след завършване на обекта и издаване на акт 15. Неустойката за неспазване на срока е в размер на 240 000 лв., за всеки ден просрочие, което е един процент от стойността на проекта. При некачествено изпълнение на поръчката се дължи неустойка в размер до пет процента от стойността на договора - около 1,2 млн. лв. При неотстраняване на появили се дефекти в срока на гаранция, изпълнителят ще дължи тройния размер на направените за отстраняване разходи. Заместник-кметът Евгени Крусев посочи, че от понеделник ще бъдат спрени изцяло трамваите, движещи се по улицата и ще бъде пусната заместваща автобусна линия. Движението на градския транспорт ще бъде пренасочено по ул. \"Гурко\". Трамвайна линия 18 ще бъде закрита докато тече реконструкцията, а линиите 10 и 12 ще бъдат обединени. Книжният пазар на пл. \"Славейков\" ще се запази, макар и в по-различен вид, посочи Крусев. Докато текат ремонтните дейности книготърговците ще се преместят в градинката пред хотел \"Рила\". Ще бъде закрит обаче зеленчуковият пазар, който се намира близо до църквата \"Св. Седмочисленици\". След ремонта улица \"Граф Игнатиев\" ще бъде пешеходна, като по нея ще има само трамвайно движение. Заради ремонта на ул. \"Граф Игнатиев\" до 9 юни ще има промени в движението в София, информираха от общината. Забранява се влизането на пътни превозни средства по южната половина от пътното платно на ул. \"Алабин\", в участъка от бул. \"Витоша\" до ул. \"Граф Игнатиев\". Движението ще се извършва в една пътна лента, в посока от ул. \"Цар Калоян\" към бул. \"Витоша\" в същия участък. Няма да може да се минава по ул. \"Граф Игнатиев\" в участъка от ул. \"Алабин\" до пл. \"Джузепе Гарибалди\" и от ул. \"Солунска\" до ул. \"Георги Раковски\"; по ул. \"Иван Денкоглу\" в участъка от ул. \"Ангел Кънчев\" до ул. \"Граф Игнатиев\"; по ул. \"Княз Александър I\" в участъка от ул. \"Стефан Караджа\" до ул. \"Граф Игнатиев\" и по ул. \"Солунска\" в участъка от бул. \"Витоша\" до ул. \"Христо Белчев\" и от ул. \"Христо Белчев\" до ул. \"Ангел Кънчев\". При изпълнение на строителните дейности ще се осигури пешеходна проходимост в зоната на строителните площадки, с широчина от 1.50м. Променя се посоката на движение на пътни превозни средства по ул. \"Иван Денкоглу\" в участъка от ул. \"Христо Белчев\" до ул. \"Цар Асен I\", като посоката на движение е към ул. \"Христо Белчев\" и по ул. \"Д-р Георги Вълкович\" с посока на движение към ул. \"Ангел Кънчев\"; Закриват се местата за почасово платено паркиране и местата в режим на платено паркиране \"служебен абонамент\" по ул. \"Княз Александър I\" от ул. \"Граф Игнатиев\" до ул. \"Стефан Караджа\"; по ул. \"Солунска\" от бул. \"Витоша\" до ул. \"Ангел Кънчев\"; по ул. \"Иван Денкоглу\" от ул. \"Ангел Кънчев\" до ул. \"Граф Игнатиев\"; по бул. \"Александър Стамболийски\" между бул. \"Христо Ботев\" и ул. \"Братя Миладинови\" - две паркоместа отдясно в посока бул. \"Витоша\", в зоната на новата временна автобусна спирка. От 4.30 часа в понеделник до 24.00 часа на 01.10.2018 г. се закрива движението на трамвайни линии 10,12 и 18 в участъка по ул. \"Граф Игнатиев\" в участъка от бул. \"Витоша\" до пл. \"Журналист\" за 12 и 18 и до Метростанция \"Витоша\" /кв. Хладилника/ за линия 10. Временно се закриват двупосочни трамвайни спирки - \"пл. Гарибалди\", \"пл. Славейков\", \"бул. Васил Левски\", \"УАСГ\", \"пл. Журналист\" и \"ул. Вишнева\". Маршрутите на трамвайна линия 10 и трамвайна линия 12 се обединяват като временна трамвайна линия 10 - От ж.к. Западен парк по маршрута си до бул. \"Витоша\", наляво по булеварда, по бул. \"Княгиня Мария Луиза\", през подлез \"Надежда\", бул. \"Рожен\", надясно по ул. \"Илиянско шосе\", по маршрута на трамвайна линия 12 до кв. Илиянци- двупосочно. Трамвайна линия 18 се закрива. Разкрива се временна автобусна линия А-ТМ 10 с маршрут - Зоопарка, ул. \"Сребърна\", надясно по бул. \"Черни връх\", надясно по бул. \"Джеймс Баучър\", наляво по ул. \"Свети Наум\", надясно по бул. \"Черни връх\", надясно по бул. \"Евлоги и Христо Георгиеви\", наляво по ул. \"Ген. Гурко\", по ул. \"Алабин\", надясно по бул. \"Христо Ботев\", надясно по бул. \"Ал. Стамболийски\", наляво през площад \"Св. Неделя\", надясно през пл. \"Независимост\", по бул. \"Цар Освободител\", надясно по бул. \"Евлоги и Христо Георгиеви\" и по маршрута си до Зоопарка. Автобусите от линия ще спират на всички съществуващи трамвайни и автобусни спирки по маршрута. Разкриват се и четири временни спирки - \"Сатиричен театър\" на ул. \"Ген. Гурко\" на 25 м след ул. \"Г. С. Раковски\" в посока Съдебна палата; \"Съдебна палата\" на ул. \"Алабин\" на 50 м след бул. \"Витоша\" в посока пл. \"Македония\", \"пл. Възраждане\" на бул. \"Ал. Стамболийски\" на 55 м след бул. \"Христо Ботев\" в посока пл. \"Св. Неделя\", пл. Св. Неделя\" на бул. \"Ал. Стамболийски\" на 5 м преди бул. \"Витоша\" в посока площад \"Св. Неделя\" и спирка \"ул. Ген. Гурко\" за автобусни линии 84 и 184 и от маршрута на А-ТМ10.", "date": "2018.05.03", "title": "Фандъкова: Реконструкцията на ул. \"Граф Игнатиев\" започва от понеделник"}
{"url": "https://www.24chasa.bg/novini/article/6844937", "text": "Премиерът на Косово Рамуш Харадинай заяви, че след депортирането на шестима турски граждани от Косово е бил готов да подаде оставка, съобщи Танюг. Заради този инцидент Косово изглеждаше като марионетка на Турция, заяви Харадинай в интервю за КTB, се казва в прегледа на печата на ЮНМИК, предава БТА. По въпроса за нормализирането на отношенията между Белград и Прищина той каза, че би била добра идея косовският президент Хашим Тачи да води този процес, тъй като \"има повече свободно време\". Харадинай не е против присъединяването на лидера на движението\"Самоопределение\" Албин Курти към преговорния процес. Шестима граждани на Турция, които са работили в училища в Косово, бяха депортирани на 29 март в Турция без да се спазват обичайните процедури. Става дума, както се твърди, за последователи на религиозния лидер Фетхуллах Гюлен, издирван от официална Анкара заради твърдения, че е организатор на опита за преврат, който се случи в Турция в средата на юли 2016 г.", "date": "2018.05.03", "title": "Рамуш Харадинай е бил готов да подаде оставка след депортирането на шест турски граждани от Косово"}
{"url": "https://www.24chasa.bg/novini/article/6844951", "text": "Европейският съюз трябва да изпрати позитивен сигнал на страните от Западните Балкани относно встъпването им в състава на общността. Това заяви днес председателят на Европейския парламент Антонио Таяни, цитиран от ТАСС. Трябва да изпратим позитивен сигнал на страните кандидатки, за да им помогнем да повярват, че са близо до ЕС. Трябва да гледаме на Балканите като на приоритет за ЕС, каза Таяни на пресконференция след дебати на тема \"Бъдещето на Европа\". На 17 май в София ще се състои среща на върха ЕС - Западни Балкани, предаде БТА. ", "date": "2018.05.03", "title": "Таяни: Трябва да изпратим позитивен сигнал на кандидатите за ЕС от Западните Балкани"}
{"url": "https://www.24chasa.bg/novini/article/6844956", "text": "Устойчиво расте делът на инвестициите в България в сектори с висока добавена стойност. Това каза заместник-министърът на икономиката Александър Манолев по време на откриването на конференцията \"Интелигентна специализация и технологичен трансфер като иновационни двигатели за регионален растеж\". Форумът е част от програмата на Българското председателство на Съвета на ЕС, предава БТА. Тенденцията се потвърждава и от Българската агенция за инвестиции, според която през 2016 и 2017 г. около 50 на сто от всички издадени сертификати за инвестиции са във високотехнологични производства и услуги. Още по-добре започва 2018 г., като 60 на сто от вече издадените сертификати са в такива отрасли, добави Манолев. България е в топ 50 на най-иновативните държави в света, заемайки 41-ва позиция, според класация на Блумбърг за 2018 г., посочи заместник-министърът.", "date": "2018.05.03", "title": "Зам.-министър: Расте делът на инвестиции у нас в сектори с висока добавена стойност"}
{"url": "https://www.24chasa.bg/novini/article/6844965", "text": "Представител на турското външно министерство заяви, че обединението на Кипър под формата на федерация може да се окаже неосъществимо и предложи да бъдат търсени алтернативи за решаване на кипърския въпрос, предаде Асошиейтед прес. Кипър е разделен от 1974 г., когато северната му част бе окупирана от Турция в отговор на националистически държавен преврат, целящ да присъедини острова към Гърция. През 1983 г. бе провъзгласена Севернокипърската турска република (СКТР), която досега е призната единствено от Турция, предава БТА. Говорителят на турското външно министерство Хами Аксой заяви днес, че \"начинът на мислене на кипърските гърци\" е в основата на провала на многобройните кръгове преговори за обединение на Кипър, включително на последните преди година. По думите на Аксой Турция смята, че \"е дошло времето да се опита по нов начин\" да се постигне мирно споразумение. Той не даде подробности какви биха могли да са алтернативите, посочва АП. Ако Турция оттегли подкрепата си за решение под формата на федерация, това ще бъде голяма промяна в параметрите, които от дълги години направляват преговорите, отбелязва агенцията. Тези параметри предвиждат две зони, управлявани отделно от кипърските турци и от кипърските гърци, обединени под съвместно ръководена федерална структура, припомня АП.", "date": "2018.05.03", "title": "Турция: Обединението на Кипър може да се окаже неосъществимо"}
{"url": "https://www.24chasa.bg/novini/article/6843708", "text": "Може ли да си господар на една територия, да нямаш собствен бюджет, с който да я управляваш, и въпреки това да си толкова силен, че да блокираш развитието ѝ? Отговорът е “да” - ако си районен кмет. Районни кметове имат само три града у нас - столицата София и Пловдив и Варна, защото там живеят над 300 000 души. Според Изборния кодекс районните кметове не се назначават, за тях се гласува на избори. В трите големи На тях се оплакват всички за всичко - за дупки по улиците, за липса на канализация, за неработещо улично осветление..., но те нямат директни лостове за решаване на проблемите. Просто защото нямат свой бюджет, а парите за различни дейности се отпускат от общината. Иначе провеждат обществени поръчки - за саниране на блоковете например. По закон районните кметове трябва да изпълняват бюджета на общината в частта му за района. Те отговарят за благоустройството, комунални и други мероприятия - да са окосени тревите в паркове и междублокови пространства. На тях общинският съвет може да възложи стопанисването на обекти, които са общинска собственост. Те трябва да предприемат мерки за подобряване на околната среда в района, да водят регистрите на населението и за гражданското състояние, да осигурят опазването на обществения ред, защитата на населението при бедствия и аварии, да представляват района пред гражданите и да организират изпълнението на актовете на общинския съвет и на кмета, отнасящи се до района. Те изпълняват и всички функции, възложени им от кмета на общината. Районните кметове могат да назначават и освобождават служители в своята администрация. Имат право да участват в заседанията на общинския съвет, но със съвещателен глас. Изслушват се задължително при обсъждане на въпроси, свързани с техния район. Именно те за физически и юридически лица. Точно с последното правомощие арестуваната за подкуп кметица на “Младост” Десислава Иванчева показа, че за районния кмет законите и посочените в тях срокове могат да не важат. Именно в нейния район, важни преписки стоят в чекмедже половин година. И няма никакво значение дали инвеститорът е писал жалби до главния архитект на София, до кмета на столицата, дали районният кмет е викан да дава обяснения пред СОС, или е пусната жалба в съда. Оказва се, че няма институция, която да накара районния кмет да извади преписките от чекмеджето си и да си свърши работата. Защото той не е участник в административното производство и не е органът, издал документите. А чекмеджето в кметския кабинет в “Младост” е пълно не само със забавени преписки за сгради. Бавени са такива дори за огради и изкопни ями. Обяснение защо засега няма. Зам.-кметът на района арх. Румен Русев каза, че забавените от Иванчева документи са 200-300 и придвижването им ще е първата задача за него и за временния кмет Владимир Клисуров  . Временният кмет пък наистина се оказа много временен, защото само пет дни след като бе гласуван от СОС, обяви, че се отказва. И сега всички чакат да разберат дали ще си пусне отпуск, или ще даде оставка. Не му върви на столичния “Младост”. И лошото е не че няма кой да седне в кметския стол, а че от хаоса там потърпевши са гражданите. Всъщност скандали белязаха цялото управление на Иванчева - Тя стана кмет през есента на 2016 г., след като спечели извънредните избори като независим кандидат, подкрепен от партията на Георги Кадиев “Нормална държава”. Преди да седне на кметския стол, е управлявала транспортна фирма за специализиран превоз и е била представител на марка за професионална козметика, с която зареждала фризьорски салони. Иванчева инициира и провеждане на местен референдум с искане за забрана на строителството в “Младост”. Той обаче не се случи заради липса на достатъчно подписи, а инициаторите обжалват отказа на СОС пред съда. А Клисуров може и да не иска да е кмет, но ще внесе отново искането за допитването в СОС. Малко преди зрелищната акция по ареста на Иванчева и другата ѝ заместничка - Биляна Петрова, тя поиска президентът да наложи частично вето на Закона за устройството и застрояването на Столичната община, защото отварял вратички за застрояване на градинки и междублокови пространства. Заради хаоса в районната администрация и понеже не изпълнява обещанията си, инициативният комитет, който я издигна, оттегли подкрепата си. Некоректното отношение към служителите, шпиономанията, тършуването нощно време в кабинетите им, сменянето на ключалки, гоненето им без причина и други, обясни тогава причините Никола Вапцаров, който бе и зам.-кмет. Подкрепа оттегли и Георги Кадиев, като се извини на гражданите на “Младост”. когато Иванчева, която е срещу строителството, обяви, че с парите от разрешенията за нови сгради ще прави от столичния квартал град. Идеята обаче издържа само ден, оказа се, че кметицата не била разбрана правилно. Тя уволни главната архитектка на района Весела Тасева, защото е подписала разрешителното за “Гранд Каньон” въпреки несъгласието на ръководството на района. Тасева обясни, че инвеститорите са имали всички документи и не е можела повече да отказва да издаде документа, без да има основания за това. Иначе при появата си на комисии на СОС до Иванчева почти винаги неотлъчно е била Петрова, макар нейният ресор като зам.-кмет да не е строителството, а социалните дейности. Според запознати двете са близки и извън работното място, тъй като живеели в два съседни блока. Новата временна управа на район “Младост” все още няма достъп до забавените преписки. Причината е, че кабинетът на Десислава Иванчева е запечатан от следователите, обясни зам.-кметът арх. Румен Русев. В четвъртък при избора на Владимир Клисуров за временен кмет на района арх. Русев каза, че има 200-300 забавени преписки. Придвижването на документите беше посочено като основна задача от Клисуров и арх. Русев. Следователите са били уведомени, че районът вече има избран временен кмет и се очаква комисия да отвори кабинета тази седмица. После обаче Клисуров обяви, че се отказва да изпълнява длъжността. Ако той излезе в отпуск, управлението на “Младост” ще поеме временно арх. Русев. Ако Клисуров обаче реши да подаде оставка, с казуса отново ще се занимават общинските съветници. Причината е, че оставката може да бъде подадена само пред човека, назначил Клисуров, а Десислава Иванчева е в ареста. “Няма как да знам за какво са преписките, защото от 2 месеца имах забрана да влизам във вътрешната система и не съм ги виждал”, каза арх. Русев. На въпрос защо достъпът му е бил забранен, той отговори: “Не знам, попитайте г-жа Иванчева”.  Сред забавените строителни разрешителни за 13 обекта в район “Младост”, за които главният архитект на София Здравко Здравков изпрати писмо до председателя на СОС Елен Герджиков преди няколко месеца, а Десислава Иванчева беше викана да дава обяснения пред комисията по архитектура, има не само жилищни сгради, научи “24 часа”. Става дума за инвеститори, потърсили съдействие заради забавянето от общинското направление “Архитектура и градоустройство”. Сред тях са не само турската компания “Гаранти коза”, която има сертификат от държавата за инвеститор клас А, и компанията “Ваклин груп” на бизнесмена Александър Ваклин, от когото се твърди, че Иванчева е поискала подкуп, за да му придвижи документите. В списъка са фирмите “Контрол инженеринг”, “Нур-инт-л.т.д.”, “Булстар София” и други. Сред забавените разрешителни за строеж освен за жилищни сгради има апартхотел, фитнес с надземен паркинг, склад към “София техпарк” и за основен ремонт и преустройство. Забавяни са не само частни, но и общински проекти - за изграждане на улица с кръгово кръстовище северно от “София техпарк”, която ще облекчи трафика. За нея от май 2017 г. се чака съобщителна процедура от района. Блокирано е и проектирането на новия парк “Изток”.  - Обявяването на разрешенията за строеж са изцяло от компетенциите на район “Младост”. Очаквам тези, които сме изпратили още преди Нова година, да бъдат обявени на заинтересованите лица. Има огромен обем преписки, пратени за становища, защото такава беше волята на кмета г-жа Фандъкова - за градоустройства да се търси мнението на районната администрация. Има преписки, по които сме очаквали становище от г-жа Иванчева, без значение дали е “за”, или “против”, но то липсва. - Става дума за територията на целия район “Младост”, не само за жилищната част, но и за местността Къро, в която няма комплексно застрояване. Въпреки това вместо отговор се инициираше комуникация основно през фейсбук. Изпълнението на задълженията на районния кмет включва доста административни ангажименти, които просто не бяха спазвани. Инициирането на граждански протести и създаването на напрежение между собствениците на имоти и живеещите в квартала доведе дотам, че всички преписки, които изпращахме, седяха в кабинетите, без да се обявяват. - Много е странно поведението на г-жа Иванчева. Тя демонстрираше желание за зелен “Младост”, а при обществените обсъждания, на които се надигна огромно нежелание от собствениците на терени, територията между “Младост” и “Горубляне” да се запази за обществено ползване, тя не взе никакво участие. Много е интересно това двойствено поведение. Изказала се е в защита на парк “Въртопо”, а няма отношение по проекта на задание за Източен парк. То престоя над 6 месеца при нея и тя не взе становище. Да, и парк “Въртопо” е важен, но и Източен парк, и другите зелени клинове около р. Драгалевска. Има фиксация върху определени проблеми и неглижиране на други, очевидно се саботират определени строежи, а не се гледа цялата картинка. Зеленият “Младост” не е откъснат от зелената система на София. - Подобно административно безхаберие се проявява само от г-жа Иванчева. Работя прекрасно с всички районни кметове независимо от коя политическа сила са. Проблемът при г-жа Иванчева е заради фиксацията върху новото строителство. Работата на един районен кмет е изключително тежка и отговорна и тя не е свързана само със строителството. Когато имаш определени заявки пред избирателите, а чисто законово няма как да ги изпълниш, изпадаш в подобна ситуация. Заявките ѝ, че ще спре строителството, не стъпваха на законово основание. Единственият законов начин да се строи или не на една територия е чрез изменение на подробните устройствени планове. Още с встъпването в длъжност на г-жа Иванчева кметът на София ни събра и помоли да ѝ съдействаме, като определим 5-10 проблемни имота, предвидени за застрояване, които са под прозорците на хората. Направихме работна група, за да търсим решения. След втората среща г-жа Иванчева престана да идва и реши, че сама ще се справи с проблемите. Създаването на подобен тип провокации между хората в квартала и собствениците на терени говори, че процесът по възстановяване на собствеността на земеделски имоти у нас, който продължава 30 г., е минал без знанието на районния кмет. Незачитането на частната собственост е нещо, което тя демонстративно правеше. Не може с лека ръка да се обещава експроприация на имоти, след като те имат права по плана от 2009 г. Няма такъв механизъм в XXI век. - Разбирам, но тези желания граничат с придобиване на частни имоти. Желанието ни да превърнем града в зелен е направено не само с ОУП, но и с плановете на “Младост”, които са определили над 100 000 кв. м частни терени, отредени за озеленяване. Защо г-жа Иванчева не предложи механизми за защита, за изкупуване на тези имоти? Хвърли се в комуникацията за високите сгради, което се превърна в основен дебат за обществото. А дебатът трябва да е как да се продължи с имотите, отредени за озеленяване, и с проблемните терени, отредени за строителство. Подобни проблеми се решават във всички райони, не са само в “Младост”. - Всички инвеститори със забавени преписки при срещите си с г-жа Иванчева казват, че са предлагали и изграждане на детски площадки и тротоари. Няма нищо лошо в инвестирането в района, но подобен тип натиск е на ръба на полузаконността. Инвестирането в квартала не става чрез бавене на преписките. Повечето инвеститори имат желание да подобрят средата. Но когато го правиш умишлено и започва такова бавене, се създава впечатление, че това е административен произвол спрямо тези хора. Най-интересното е, че ролята ѝ на районен кмет я лишава от всякаква отговорност, защото тя не е участник в административното производство. Органът, който издава актове, е главният архитект - аз или на района. Колегата от района се оплака, че преписките изобщо не стигат до него. Единственият възможен контрол върху действията на районния кмет е от общинския съвет и затова неколкократно съм изпращал жалби до комисията по архитектура и г-жа Иванчева е викана там. Но на заседанията се праща зам.-кмет и нежеланието ѝ да се справи със ситуацията граничи с популизъм, че строителството ще спре.", "date": "2018.05.03", "title": "Абсурд! Районният кмет без бюджет, а може да спре развитието на цял квартал"}
{"url": "https://www.24chasa.bg/novini/article/6844971", "text": "Дълго време той се радваше на невиждана народна подкрепа, благодарение на ореола си на партизанин: но Никарагуа сега изглежда отегчена от 72-годишния президент Даниел Ортега, срещу когото се надигна вълна от демонстрации, довели до смъртта на поне 43 души. Искрата, която възпламени гнева на 18 април, е пенсионната реформа, която въвежда повишаване на вноските и намаляване на пенсиите. За мнозина от жителите на страната - една от най-бедните на американския континент, промяната беше капката, преляла чашата на търпението им. \"Това не ми хареса, защото щяха да ни отнемат пари, с които можем да си купим ориз или захар, пари, от които се нуждаем\", казва 61-годишният пенсионер Хилберто Кастильо, бивш партизанин, участвал в революцията, ръководена от Ортега, който беше начело на Сандинисткия фронт, за сваляне на диктатурата на Сомоса (1936-1979). \"Сандинист съм, но не обичам несправедливостта\", добавя мъжът, който е будувал цяла нощ с мачете в ръка, пред магазин за хранителни стоки, за да не допусне плячкосване - допълнителна работа към месечната му пенсия от 175 долара. Не само тежките условия на живот провокираха гнева на никарагуанците: те осъдиха също обсебването на властта от Даниел Ортега, който е начело от 2007 след като беше управлявал страната от 1979 до 1990 г., и съпругата му Росарио Мурильо, която е вицепрезидент. Бившият партизанин изглежда наистина е забравил революционните си идеи, и упражнява пълен контрол върху правителството, армията и правосъдието. Президентската двойка сложи намордник на независимите медии, като цензурира например много частни телевизионни канали в началото на протестите. \"Искаме свобода, защото това правителство ни потиска\", казва 66-годишната Емелинда Бландон, дошла на митинг в събота, подобно на хиляди други, в памет на жертвите от потушаването на народното недоволство. \"Никарагуа трябва да бъде свободна\", добавя студентката Сусана Кастельон, защото \"след толкова време, репресиите се завърнаха\". Населението дълго приемаше авторитарното управление на президента Ортега, защото той му гарантираше, благодарение на сделка с бизнеса, икономическа стабилност и почти чудотворно равнище на сигурност в Централна Америка, която е жертва на престъпни банди. \"Това беше нещо, с което бяхме свикнали, но този път решихме да се надигнем. Това беше моментът, да кажем \"стига толкова\", казва Йошуа Гевара, 19-годишен студент, който илюстрира новото поколение никарагуанци, желаещи нещо повече от стабилност и сигурност. Йошуа беше сред първите студенти, излезли да демонстрират за \"по-прозрачна Никарагуа\". Бил е с маска, за да не бъде разпознат и е защитавал пенсията на 67-годишната си баба. Бурните демонстрации спряха през последните дни, но гневът не е стихнал, особено сред студентите, които настояват за независимо разследване на смъртните случаи. Изненадан от силата на вълната от гняв и критиките на международната общност, Даниел Ортега умножи отстъпките, като отмени оспорваната реформа, освободи десетки задържани демонстранти и призова към диалог. \"Той призова за диалог, защото беше притиснат\", написа наскоро известната писателка Хиаконда Бейли, според която такъв диалог е само \"мираж\". \" Подкрепяме диалог, чиято първа и най-важна цел е демократизацията на Никарагуа\", обяви Институтът за обществени стратегически и политически изследвания (IEEPP). Католическата църква предложи да посредничи и даде един месец на президента да преговоря, а частният сектор каза, че е готов да участва. Досега не е започнала никаква дискусия. Разривът вече може би е приет от населението: \"Даниел Ортега да си ходи, беше прекалено дълго на власт\", отсича 45-годишната Вида Селедон, дошла на протеста през почивните дни. Опозиционната група \"Да направим демокрация\" призовава Ортега за \"предсрочни свободни и прозрачни избори\", преди изтичането на мандата му през 2021 г.", "date": "2018.05.03", "title": "В Никарагуа вече са отегчени от президента си Даниел Ортега"}
{"url": "https://www.24chasa.bg/novini/article/6844977", "text": "Ново проучване установи, че децата на новото хилядолетие са най-самотни, съобщи Indy100. Изследването е проведено от здравноосигурителната компания Cigna, която анкетира 20 000 американци на 18 и повече години, предаде  Най-младата група, на възраст между 18 и 22 години, съобщава, че се чувства по-изолирана от по-възрастните поколения. Наречени „Поколението Z”, тези млади хора имат оценка на самотата 38, в сравнение с американската средна стойност от 44 за хората на възраст между 20 и 80 години. Освен това 46% от изследваните американци съобщават, че се чувстват самотни понякога или винаги и всеки четвърти смята, че никой не ги разбира. В доклада се казва, че причината за това е свързана с липсата на физически контакт. Половината от запитаните, които никога не са имали „отношения с друг човек“, са в средно или лошо общо здравословно състояние, в сравнение с едва 12%, които имат ежедневни отношения с близките си. „Трябва да променим тази тенденция, като преразгледаме информацията за психическото здраве, за да говорим на нашата умствено-физическа връзка. Когато умът и тялото се третират като едно, виждаме много добри резултати“, заяви изпълнителният директор на Американската асоциация за здравни услуги Дейвид Кордани. Милиарди хора по целия свят имат използват социални мрежи, което прави съвременното общество по-свързано от всякога. И все пак тази „епидемия“ от самота се забелязва в различни части на света. Данните на Службата за национална статистика показват, че 2,4 милиона души във Великобритания са хронично самотни. Това може да повиши нивата на хормона на стреса, което, от своя страна, може да увеличи риска от сърдечни заболявания, артрит, диабет тип 2 и деменция. Социалната изолация е свързана с по-лошото психическо и физическо здраве, а хората, които докладват, че нямат близки социални кръгове, са шест пъти по-склонни да прибягват до услугите на личните лекари, отколкото тези, които имат три или повече социални групи.", "date": "2018.05.03", "title": "Децата на хилядолетието са най-самотни"}
{"url": "https://www.24chasa.bg/novini/article/6845102", "text": "Решен е въпросът кой е консерватор в България и кой представлява консервативните ценности от името на българските партии и избиратели в Европа. ПП “Презареди България”, наследник на ББЦ, и ВМРО са единствените две български партии, които ще могат да използват правото да се наричат консервативни, съобщиха от пресцентъра на \"Презареди България\".  Новината беше потвърдена от Ричърд Милсом - Главен изпълнителен директор на Алианса на консерваторите и реформистите в Европа. \"Ще бъдем приети за членове на Консервативния Алианс в Европа! Голям успех за България и за моя екип, поздравление за моя колега господин Джамбазки! За първи път България има своите консервативни партии, признати в Европа! Край на спекулациите на псевдо десните либерални и националистически формации, че имат нещо общо с консерватизма. Край на лъжите от жълтопаветниците соросоиди и платените им протестъри\". Такъв коментар направи Бареков минути след като новината беше потвърдена и припомни, че случващото се е плод на усърдна „четири годишна къртовска работа” за него и екипа му. „Никога не предадох своите избиратели и Европа ни призна. Бъдете горди с нашия успех. Една година преди европейските избори стартираме нашия поход за възраждането на България с ценностите на консерватизма”, заяви евродепутатът и определи признанието от Европа като реабилитация за всички хули и обиди, които той и партията му са понесли в България от статуквото. Сред членовете на Алианса са Британската консервативна партия, полската партия “Право и справедливост”, асоциирани членове и сестрински партии пък са Републиканската партия на САЩ и Австралийската консервативна партия. Официалното приемане на “Презареди България” (ББЦ) в АКРЕ ще бъде на 8 юни в Баку, Азербайджан, съобщават от пресцентъра на партията.", "date": "2018.05.03", "title": "Консерваторите в Европа приемат ВМРО и \"Презареди България\" за членове"}
{"url": "https://www.24chasa.bg/novini/article/6845111", "text": "Позитивите за икономиката на България от присъединяване към еврозоната са както краткосрочни, така и дългосрочни, пише в анализ на Института за пазарна икономика. Ползите ще започнат да се усещат още в момента, в който официално започне процеса на присъединяване и страната влезе в \"чакалнята\" на еврозоната (ERM II), посочват експертите. Покачването на кредитния рейтинг в повечето страни се наблюдава първо още при влизането в чакалнята на еврозоната, ERM II, а допълнително повишение обичайно има и при приемането на еврото. Вдигането на рейтинга води до по-ниски лихви за държавата, бизнеса и гражданите и осигурява по-лесен достъп до финансиране и повече инвестиции в икономиката. По-важното следствие е, че подготовката на България за влизане в ERM II и еврозоната ще даде тласък за реформи. Влизането в ERM II ще е свързано с поемане на ангажименти за структурни промени, които да гарантират \"висока степен на устойчива конвергенция\", както изисква чл. 140 от Договора за функционирането на ЕС. Очакваният положителен ефект може да се сравни с подготовката за членство в ЕС - десетилетието от 1997 г. до 2007 г. беше най-доброто за растежа на България, пише в анализа. За местните банки приемането на еврото ще означава и автоматично включване в Европейския банков съюз, който се изгражда от 2014 г. насам в рамките на еврозоната. Присъединяването към единния надзор над банките в еврозоната ще засили доверието в банковия сектор и ще намали риска от лоши практики, отбелязват експертите. Влизането в еврозоната и достъпът до общите фондове пък е застраховка срещу бъдещи кризи (например, 700-милиардния Европейски механизъм за стабилност, единния механизъм за преструктуриране на проблемни банки и достъпа до ликвидност и рефинансиране от ЕЦБ). Това ограничава силно рисковете за банковата система, а за фиска осигурява по-лесно преминаване през периоди на кризи, се посочва в анализа. Влизането в еврозоната намалява и транзакционните разходи по обмен на валута и таксите по банкови преводи. По изчисления на ИПИ само спестените разходи по обмяна на валута за целите на външната търговия надхвърля 450 млн. евро на година. Това е близо 1 на сто от БВП и е равносилно на намаление на данъка върху печалбата на фирмите наполовина. Спестените по този начин близо 1 млрд. лева ще останат в българските фирми, сочи анализът. Отделно, присъединяването към еврозоната ще доведе до намаление на таксите по банкови преводи към еврозоната, посочват експертите на ИПИ. \"Страната ще пропусне много, ако отложи кандидатстването или се забави. В настоящите добри времена за европейската и българската икономика вероятността за положително решение при кандидатстване в ERM II е по-голяма. ERM II или т.нар. чакалня на еврозоната не е приемала страни повече от десетилетие именно заради кризата и затова сегашният благоприятен момент трябва да се използва. България също е в по-добра позиция - страната вече излезе от групата на страните с прекомерни макроикономически дисбаланси, наскоро беше повишен кредитният рейтинг, а през януари 2018 г. пое и председателството на ЕС\", пише в анализа. Междувременно еврозоната непрекъснато се променя и се интегрира по-бързо от останалата част на ЕС. Така се създава реален риск от Европа на две скорости. Този разлом се подклажда и от излизането на Великобритания, което променя съотношението на силите между страните във и извън еврозоната. Все по-вероятно е важните решения да се вземат от страните в еврозоната, а страните извън нея да са с ограничено влияние, посочват експертите. \"Изпусне ли се възможността сега, България може да чака дълго за следващ благоприятен момент. През 2019 г. предстоят избори за Европейски парламент, ще се сменят съставът на Европейската комисия и ръководството на Европейската централна банка. Никой не знае какво ще се случи след 2019 г., затова не бива да се изпуска възможността да се кандидатства веднага\", пише още в анализа на Института за пазарна икономика.", "date": "2018.05.03", "title": "Какво ще се случи с икономиката ни, ако приемем еврото"}
{"url": "https://www.24chasa.bg/novini/article/6845117", "text": "Полският президент Анджей Дуда заяви днес, по време на честванията на Деня на конституцията, че иска през ноември да бъде проведен референдум за промяна на основния закон на страната, предаде Асошиейтед прес. Дуда каза, че ще поиска от Сената да насрочи референдума за 10 и 11 ноември, когато Полша празнува 100-годишнината от независимостта си, предаде БТА.  Управляващата консервативна партия \"Право и справедливост\" желае нова конституция, която да замени сегашната от 1997 г., за която смята, че е затвърдила привилегиите на бивши комунисти в обществото. Опозицията обаче е скептично настроена към тази инициатива в светлината на опитите на \"Право и справедливост\" след победата си на изборите през 2015 г. да подкопае независимостта на съдилищата, медиите и други институции.", "date": "2018.05.03", "title": "Анджей Дуда иска референдум за промяна на конституцията в Полша през ноември"}
{"url": "https://www.24chasa.bg/novini/article/6845122", "text": "В сряда Армения навлезе в решаваща фаза на революцията. Протестите придобиха невиждан дотогава размах: хората едновременно блокираха движението в цялата република. Настоящата власт вече не управлява нито страната, нито ситуацията. Впрочем, нейните опоненти, още не са дошли на власт и контролират само улицата. Но е напълно възможно още на 8 май лидерът на опозицията Никол Пашинян да заеме премиерския пост, пише Владимир Соловьов от \"Комерсант\". Вчера от рано сутринта Ереван се превърна в напълно пешеходна зона. На улицата излязоха десетки хиляди хора, а градските кръстовища се превърнаха в танцувални площадки. На пешеходните пътеки по блокираните от коли и кофи за боклук улици под звуците на радиокасетофони танцуваха възрастни, студенти, ученици, техните учители и дори деца в предучилищна възраст. Протестът окончателно заприлича на фестивал, когато на пътищата извадиха скари, започнаха да пържат месо и черпеха всички желаещи. Протестиращите не препятстваха преминаването на линейки. Докато социалните мрежи не разпространиха съобщение, че с линейките се движат депутати на управляващата Републиканска партия. След това микробусите започнаха да бъдат спирани и проверявани дали вътре няма депутати, които вечерта на 1 май са гласували против избирането на лидера на протестното движение Никол Пашинян за министър-председател. Докато в Ереван протичаха масови празненства на протестиращи, представителите на Републиканската партия, които на 1 май в парламента остро разкритикуваха Никол Пашинян, не коментираха случващото се. Беше невъзможно да се свържеш с никого от доскоро управлявалата страната партия. През втората половина от деня се появи първото, много учтиво, изказване. Председателят на парламента, републиканецът Ара Баблоян призова \"за прекратяване на незаконното блокиране на жилищата на депутатите на Националното събрание и за въздържане от намеса в личния им живот\". И когато митингът на препълнения централен площад бе в разгара си, дойде новината на деня: ръководителят на фракцията на републиканците Ваграм Багдасарян заяви, че на 8 май(според закона, вторият опит за избор на премиер от парламента трябва да бъде седем дни след първия) Републиканската партия ще подкрепи кандидата за премиер, който бъде издигнат от една трета от депутатите. \"Единствения изход от създалата се ситуация е да се гласува за Пашинян\", каза за \"Комерсант\" депутат от оглавяваната от Никол Пашинян фракция \"Елк\" Арарат Мирзоян. Той е сигурен, че победата вече се е случила. \"Мога да предскажа, че тези дни ще започнат да напускат постовете си заместник-министри, министри, губернатори. И ще обявяват отказа си от подкрепа на Републиканската партия\", отбелязва господин Мирзоян. Предсказанието вече започна да се сбъдва: вчера оповести оставката си и.д. министър на културата Армен Амирян. Арарат Мирзоян подчертава: в страната му вече е станала революция. Но не \"цветна\", а най-вече \"кадифена\". \"Тук няма \"цветна революция\", това е натрупано с годините недоволство, умора, злоба от несправедливостта, включително социална, тоталната корупция и отсъствието на възможности за правене на бизнес. Хората излязоха на улицата и извършиха \"кадифена революция\" без външно подстрекаване, без пари отвън, без подтекст\", подчертава депутатът Мирзоян. Още преди проваленото гласуване в парламента Никол Пашинян фактически стана национален герой. В Армения станаха модерни тениските с неговия лик, с образа на политика са облепени коли и витрини. След 1 май той стана политическо божество: когато господин Пашинян се появява на улицата, около него веднага се събира ликуваща тълпа. Искат му автографи, правят си селфи с него, опитват се да му стиснат ръката или да докоснат поне крайчеца на дрехата му. С него и с никого другиго в Армения свързват надеждата за промяна. Студентката от трети курс на журналистическия факултет на Ереванския държавен университет Лилит Саркисян обяснява, защо е излязла да подкрепи Никол Пашинян: \"Роднините ми не живеят в Армения. Баща ми всяка година отива да работи в Русия. Всички виждаме мизерията, корупцията. Искаме да бъдем чути и вярваме, че Пашинян може да промени всичко. Серж Саркисян (бившият премиер на Армения, бел. на вестника) вече си отиде. Значи нещо вече се е случило\". Учителката по руски език на ереванското 5-то училище, 60-годишната Ануш Хачатрян казва, че заедно с колегите е излязла на протести \"за бъдещето на децата\". Тя се оплаква от монополизацията на икономиката от трима-четирима олигарси, заради които растат цените на всичко, и вярва само на Никол Пашинян: \"Нямаме никого освен него. Никой не е успявал да събере и контролира толкова хора\". Ереванският политолог, ръководител на Института за Кавказ Александър Искандарян обяснява феномена Никол Пашинян без емоции и доста хладнокръвно прави дисекция на популярността на политика: \"Той е талантлив и креативен човек. Беше грамотно намерена идеята именно за ненасилствени акции. А пък режимът още в самото начало направи грешка: те мислеха, че при ниска легитимност може да живееш вечно, ако може институционално да организираш избори. Не, не можеш. Грешка бе желанието на Серж Саркисян да остане на кормилото: нали той обеща да се оттегли след втория мандат. Ако си бе отишъл, а премиер бе станал някой друг, всичко това нямаше да се случи\". Господин Искандарян нарича правилна и успешна тактика персонификацията на протеста, който започна с единственото искане - за оставка на Серж Саркисян. Първата част от протестната активност беше изцяло върху Саркисян. Обявиха го за главното зло\", казва аналитикът и добавя:\"При това лозунгът бе максимално широк: ние сме срещу Серж и сме за промени. Под такъв лозунг би застанал всеки. И никаква външна политика, нито Русия, нито Америка, нито Запада, нищо. Така се получи: от една страна персонифицираното зло - Саркисян, а от друга персонифицираното добро - Пашинян\". Експерът смята, че за републиканците ще бъде сложно, ако не и невъзможно да се съхранят като партия, защото е трудно да запазиш дисциплината в подобна ситуация: \"Вече започнаха да ги изоставят\". Но и на Никол Пашинян, според господин Искандарян, няма да му е лесно. \"Той има гигантска подкрепа от улицата, но няма нищо институционално. Той никога не се е занимавал с нищо, освен улична политика. Нито има опита на управляващ, нито има екип. И няма позитивни програми, поне на нас такива не са ни давани\", изрежда политологът. Като отделен и сериозен проблем Александър Искандарян посочва олигарсите: \"Ето, имаме Царукян. Той ще даде гласове (на Никол Пашинян - бел. на вестника), но нали ще поиска нещо в замяна. И не можеш да го заобиколиш, трябва нещо да му обещаеш, а той има добър апетит. Какви са очакванията след \"кадифената революция\"? Армения ще стане Швейцария, изобщо няма да има монополисти, всичко ще е идеално и цените ще паднат. Ситуация, при която срещу олигархията ще се бори Царукян, най-големият олигарх, е сложно да си представим\".", "date": "2018.05.03", "title": "Победата на кумира. Как улицата стана за Пашинян път към премиерския пост?"}
{"url": "https://www.24chasa.bg/novini/article/6845147", "text": "Турски съд оправда бивша Мис Турция, която бе обвинена, че е обидила жертвите на опита за преврат в страната през 2016 г. в свой коментар в Туитър, предаде Асошиейтед прес, цитирана от БТА. Ътър Есен бе лишена от короната, присъдена й за 2017 г., след като туитът излезе наяве и предизвика гневни реакции в социалните медии. Тя бе обвинена в \"публично оскърбяване на част от обществото\" със забележката, публикувана по време на честванията на годишнината от преврата. В туита, който по-късно бе изтрит, пишеше: \"Сутринта на Деня на мъчениците, 15 юли, ми дойде. Отбелязвам деня, като кървя, символизирайки кръвта на мъчениците\". Есен отрича да е имала намерение да нанесе обида. Съдът я оправда днес, позовавайки се на липса на достатъчно елементи за престъпление. Короната в крайна сметка бе дадена на подгласничката на Есен.", "date": "2018.05.03", "title": "Съд оправда бивша Мис Турция, обвинена, че е обидила жертвите на преврата"}
{"url": "https://www.24chasa.bg/novini/article/6845137", "text": "Френският президент Еманюел Макрон пристигна днес на посещение в Нова Каледония, 30 години след кървавите събития на този френски архипелаг в Тихия океан и шест месеца преди референдума за неговата независимост, предаде Франс прес. Макрон, който тъкмо приключи тридневна визита в Австралия, чиято цел бе засилване на стратегическите връзки с тази държава континент, ще остане до 5 май в Нова Каледония, предаде БТА.  Част от населението не желае френският президент да отиде да сведе глава пред паметник в знак на почит към борилите се за независимост канаки, избити преди 30 години от френските военни. На 5 май 1988 г. армията щурмува пещера на остров Увеа (в източната част на архипелага), където жандармеристи са държани като заложници. Това води до смъртта на 21 души - двама военни и 19 канаки, някои от които са набързо екзекутирани. Макрон ще бъде първият френски президент който ще отиде в Увеа след драмата, травматизирала дълбоко населението. Той ще сведе глава пред каменна плоча в памет на четирима жандармеристи, убити на 22 април 1988 г. от отряд борци за независимост, които след това вземат за заложници 27 жандармеристи. Тази визита е повод да се отбележат \"важни моменти от нашата обща история, моменти, които понякога са болезнени\", каза френският президент при пристигането си. След напрежението, породено от борбите за независимост през '80-те, между Париж и Нумеа са сключени споразумения за широка автономия на острова, който е френско владение от 1853 г. На 4 ноември предстои референдум за самоопределение. Шест месеца преди вота сондажите показват, че избирателите масово ще предпочетат да кажат \"не\" на независимостта. Близо 60 процента от запитаните в неотдавнашно социологическо проучване казват, че ще гласуват с \"не\", 22,5 подкрепят идеята за независимост, а 17,8 процента са колебаещи се. От 270 000 жители на архипелага близо 40 процента са канаки (меланезийци), 27 на сто са европейци, а останалите са метиси или от друг произход. Ако все пак се откъсне от Франция, Нова Каледония ще е първата страна, обявила независимост от бившата колониална сила след Джибути (1977 г.) и Вануату (1980 г.). Нова Каледония, една от петте френски островни територии в зоната на Индийския и Тихия океан, е в основата на плана на Макрон да засили влиянието си в Тихоокеанската зона, отбеляза Ройтерс. По време на визитата си той ще предаде на каледонийското правителство документа от 1853 г., който постановява, че архипелагът става френско владение, отбеляза Асошиейтед прес.", "date": "2018.05.03", "title": "Макрон пристигна в Нова Каледония 6 месеца преди референдума за независимост"}
{"url": "https://www.24chasa.bg/novini/article/6845168", "text": "Гръцки съд е наложил условна присъда от пет месеца затвор на турски гражданин, който казва, че по грешка е навлязъл на гръцка територия, докато е работел в близост до границата, предадоха Асошейтед прес и ДПА. Съдът в Ксанти е осъдил 38-годишния турски гражданин заради това, че нелегално е влязъл в Гърция вчера. Мъжът - общински работник, нает от община Одрин, е управлявал багер, когато е бил задържан от гръцката страна на границата. Анадолската агенция уточнява, че той е извършвал изкопна дейност за прокопаване на кладенец. Мъжът е заявил пред съда, че се е объркал и случайно е навлязъл в Гърция, предава БТА. На турския гражданин е наложена също глоба от 1500 евро. Мъжът е обжалвал присъдата. Той е задържан в очакване да бъде върнат в Турция.", "date": "2018.05.03", "title": "Дадоха условна присъда на турчин в Гърция, казал, че влязъл в страната случайно"}
{"url": "https://www.24chasa.bg/novini/article/6845196", "text": "В петък ще се състои официално откриване на санираните административни сгради на полиция и пожарна в град Сандански. След прилагане на всички мерки за енергийна ефективност на сградите по проект \"Повишаване на енергийната ефективност на сградата на РУП и РСПБЗН – гр. Сандански\", те бяха модернизирани и добиха нов, съвременен облик. Стойността на проекта е около 630 хил. лв.  Официални гости на откриването ще бъдат Валентин Радев, министър на вътрешните работи, Деница Николова, зам.-министър на регионалното развитие, Александър Манолев, зам.-министър на икономиката, комисар Младен Маринов, гл. секретар МВР,  комисар Николай Николов, директор на ГДПБЗН, депутати и др.", "date": "2018.05.03", "title": "Министър Радев открива санираната сграда на пожарната и полицията в Сандански"}
{"url": "https://www.24chasa.bg/novini/article/6845229", "text": "Европейският парламент(ЕП) призовава планираните във Венецуела избори да бъдат отложени, докато не се дадат ясни гаранции за демократичното им провеждане, предаде Асошиейтед прес. ЕП гласува с квалифицирано мнозинство от 492 срещу 87 гласа и 77 въздържали се призив за незабавно спиране на подготовката на насрочените за 20 май избори, призовавайки властите да включат в тях всички демократични сили в страната, предава БТА. Миналия месец независим кандидат за президент, изправил се срещу настоящия лидер на Венецуела Николас Мадуро, който се бори за втори шестгодишен мандат, заяви, че привърженици на правителството физически са атакували неговата кампания. \"Изборният процес не отговаря на международните стандарти\", казва евродепутатът Естебан Гонсалес-Понс. Той казва, че изборите \"само ще влошат политическата, хуманитарната ситуация и положението с човешките права\". Миналия месец Европейският съюз предупреди, че може да наложи допълнителни санкции на Венецуела, ако демокрацията бъде подронена на предстоящите избори.", "date": "2018.05.03", "title": "Европейският парламент призова за отлагане на изборите във Венецуела"}
{"url": "https://www.24chasa.bg/novini/article/6844599", "text": "Змей и караконджули вилнеят из столицата в “Софийски магьосници 2”. (ИК \"Сиела\"). Магична София се пробужда с продължението на един от най-успешните дебютни романи за 2017 г. Краят е само началото на следваща история. А столицата отново е застрашена! Бъдете нащрек, защото се задава продължението на най-успешния дебютен роман за 2017 г. - “Софийски магьосници” от младия писател Мартин Колев! В “Софийски магьосници 2: В сърцето на Странджа” бродят караконджули, нестинарки танцуват върху жар, самодиви пеят, а един змей беснее над града. В момент, в който здрачници и зорници усещат, че наближава голяма опасност, а странните инциденти зачестяват, вятърът довява пленителна самодивска песен… Младият читак Бриян Тенев попада в окото на бурята - станал е герой, всички го познават, но се чувства по-безпомощен от всякога. Останал е без амулет след сблъсъка с демон. В сънищата му упорито се появява тайнствена врата, зад която съзира сянката на могъщ магьосник. Зад тази врата се крият всички отговори. Но дали Бриян знае правилните въпроси? Да му помогнем да ги открие заедно, призовават от ИК “Сиела”. И ако не ви е страх от приключения, ви канят на 8 май от 19 ч в клуб “Терминал 1” (ул. “Ангел Кънчев” 1), където маг Венсан Петров, който е част от магичното общество Quick Hands Project и съосновател на “Нема К'во”, ще ви изненада с истинска магия и тотално ще ви завърти главите в светлинно шоу, в което да търсим гербове и тайнствени знаци! А актьорът Юлиан Петров (“Скъпи наследници”) ще ви запознае с истинска… самодива. Входът е свободен Очакваме ви с нашия плейлист с хитове на “Остава” и Стефан Вълдобрев и много други. Освен това ще се празнува нечий рожден ден, но чий се пази в тайна! Магическите одежди не са задължителни, но носят бонус точки. Приемаме също народни носии, кукерски костюми и кожи на собственоръчно съсечени змейове. А ако по принцип си кръстосвате улиците във фрак и цилиндър или рокля на звездички, хич не се преобличайте! “Софийски магьосници 2: В сърцето на Странджа” ще ви предложи още от същото – емоция, неочаквани обрати, магия и караконджули! Мартин Колев е всеизвестен фантастичен магьосник. През април месец 2017 г. печели първа награда на дарителски фонд “13 века България” в конкурса “Рашко Сугарев” за къс публикуван разказ на автори до 35 г. Носител е на наградата “Славка Славова” на Театър 199 (2017), а дебютният му роман “Софийски магьосници” се превърна в любима книга на хиляди, копнеещи за повече магия! Един от най-изтъкнатите интелектуалци на XX век - британско-американският политически журналист, писател и критик Кристофър Хичънс (1949-2011) провокира аргументирано мислещия човек да търси отговори на много и все логични въпроси, свързани с отколешния спор религия срещу разум. В известния си труд “Бог не е велик. Как религията отравя всичко”, който излиза за първи път на български език с логото на ИК “Сиела”, Хичънс излага пространно разсъжденията си за четирите непреодолими довода срещу религиозната вяра. Това са изкривената представа за произхода на човека и на Космоса, сервилността и крайният субективизъм, които произтичат от това, потискането на сексуалността и фалшивите представи, които религиозната вяра изгражда у хората, карайки ги да приемат желаното за действително. Хичънс смята, че е напълно възможно, след като хората осъзнаят веднъж завинаги, че живеят тук и сега - на Земята и за сравнително кратко време, да започнат да се държат по-добре, а не по-зле един с друг. Според него всеки човек може да води етичен живот, който далеч не е характерен единствено за посветилите се на религията, дори напротив - именно те често извършват далеч по-неетични и неморални деяния. В “Бог не е велик. Как религията отравя всичко” ученият е категоричен: “Ние, атеистите, нямаме нужда да се събираме всеки ден, всяка седмица или на специални празници, за да тръбим своята праведност или да си посипваме главите с пепел, задето сме толкова недостойни. Не ни трябват свещеници, нито цялата йерархия над тях, за да поддържат и контролират доктрината ни. Хичънс говори за сходствата и различията във възгледите си и тези на други изтъкнати учени и атеисти като Сам Харис, проф. Ричард Докинс и др. На 12 май (събота) от 11,30 ч в “София Тех парк” ще чуем повече по темата, където журналистът Владислав Апостолов, издателят Христо Блажев и писателят, кинокритик и издател Благой Иванов ще разкажат повече за “Четиримата конници на Апокалипсиса”, – а именно Кристофър Хичънс, Ричард Докинс, Даниъл Денет и Сам Харис - и влиянието им върху съвременната култура, интелект и начин на живот по света. Една слабо разисквана и замъглявана преди 1989 г. у нас тема – тази за трудовите злополуки, промишлените аварии и по-тежки катастрофи, е предмет на изследване от доц. д.и.н. Даниел Вачков в книгата „Аварии и катастрофи. Xроника на социалистическата индустриализация” (ИК „Сиела”). Тя е част от поредицата „Минало несвършено” на Института за изследване на близкото минало.  Промените в производствения процес в България след 1944 г. като предпоставка за развитието на трудовите злополуки, условията на труд в периода на „срамежливата десталинизация“ и дълговата криза и нейното въздействие върху условията на труд са сред разгледаните теми в подробното изследване „Аварии и катастрофи. Xроника на социалистическата индустриализация” от доц. д.и.н. Даниел Вачков. Книгата проследява процеса на индустриализация и произтеклите от нея произшествия, случили се в България през годините на социализма – от установяването на отечественофронтовската власт и изграждането на основите на комунистическата държава и икономика през края на епохата на Сталин до „перестройката” и възродителния процес. В предговора на изследването си доц. д.и.н. Вачков пише: „Изследването на индустриалните аварии и катастрофи ще представи една адекватна, различна от създаваната от комунистическата пропаганда картина на реалното положение на работничеството в България при комунистическото управление. То също така ще допълни анализа на икономическата политика на комунистическата партия и може да очертае истинското състояние на българската промишленост. Чрез него ще се проследят едни от най-острите деформации в осъществяването на ускорената индустриализация и настъпилите с нея обществени трансформации. Освен това ще покаже доколко системата има управленческия капацитет да се справи с един толкова тежък социален проблем. И не на последно място могат да се видят механизмите, прилагани от режима по отношение на индустриалните аварии с цел опазване на неговия обществен образ, а по-късно да се проследи и как те рефлектират върху изграждането на паметта за комунизма в обществото.” За корицата на „Аварии и катастрофи. Xроника на социалистическата индустриализация” Веселин Праматаров е използвал колаж от снимки на прокатния цех от металургичния завод в Перник (юли 1959 г.), чийто покрив рухва малко по-рано през май, и броят на „Работническо дело“ от деня след голямата авария в Девня.  на Института за изследване на близкото минало и издателство „Сиела“. Други заглавия в поредицата са „Литература на случаите. От „Тютюн“ до „Хайка за вълци““ на доц. д-р Пламен Дойнов, „Държавна сигурност – предимство по наследство“ на Мария Дерменджиева и Момчил Методиев, „Ромен Гари и френската дипломатическа поща“ от Райна Карчева, двата тома на „Как се променят нещата“ от проф. Ивайло Знеполски и др.", "date": "2018.05.03", "title": "Караконджули и змей вилнеят из София"}
{"url": "https://www.24chasa.bg/novini/article/6845133", "text": "18 г. затвор получи Мехмед Юсеин за кървавото убийство в руенското село Снягово на 25 май, м.г. 44-годишният мъж се призна за виновен пред Бургаския окръжен съд и делото премина по реда на съкратеното съдебно следствие. Той ще трябва да плати по 150 000 лв. кръвнина на родителите на убития, 60 хил.лв. на сина му и 50 хил.лв. на дъщеря му.  В съдебната зала днес дойде цялата рода на заклания Ереджеб. Там бе и фаталната Айше - бивша съпруга на Мехмед, която заживяла с Ереджеб след като забременяла от него. Тя имала две дъщери от Мехмед, а в нощта на убийството била бременна с второто си дете от Ереджеб. \"Ереджеб ни тормозеше, не даваше на децата на Мехмед нито да го виждат, нито да го чуват. Веднъж видях,  че Ереджеб опипва 12-годишната ми дъщеря по гърдите. Чух да казва на Мехмед по телефона, че както прави секс с мен, така ще прави и с дъщеря му\", разказа пред \"24 часа\" Айше. Роднини на убития обаче обвиняват нея за фаталната развръзка, а след произнасяне на присъдата младо момиче от рода на Ереджеб удари Айше в кулоарите на съда. \"Не ни питайте нищо сега, не сме в състояние да говорим\", казаха близки на убития мъж. Според прокуратурата убийството е било предварително планирано, Мехмед закупил нож, вила и лампа, която се поставя на челото и във фаталната нош на 25 май атакувал дома на Ереджеб. Той се промъкнал в къщата му в Снягово когато всички спели. Първо влязъл в стаята,където спели двете му дъщери. Погледнал ги и после се запътил към спалнята с нож в ръка. Нападнал Ереджеб докато спи, забивайки 18-сантиметровото острие на ножа във врата му. До него на леглото била бременната в 7-я месец Айше и 9-месечното им бебе. \"Когато се събудих всичко беше в кръв. Мехмед ми каза да тръгна с него, но аз останах. Тойбеше добър баща, притеснявашесе за децата\", каза още Айше.  Присъдата може да бъде обжалвана в 14-дневен срок пред Бургаския апелативен съд.", "date": "2018.05.03", "title": "18 г. затвор за Мехмед, заклал мъжа на бившата си, докато спи (Снимки)"}
{"url": "https://www.24chasa.bg/novini/article/6845247", "text": "Най-популярното шведско ястие – кюфтенцата със сос „Кьотбулар“, които се продават и във всеки ресторант на „Икеа“ в Европа, всъщност не били шведски, а османски. Това съобщи официалният сайт Sweden.se в туит днес. „Шведските кюфтенца се правят по рецепта, която крал Карл XII е донесъл от Турция в началото на 18-ти век. Нека се придържаме към фактите!“, пише в туита. Карл XII управлява шведите от 1697 до 1718 година и прекарва няколко години в изгнаничество в Османската империя. От там той донася в Швеция няколко турски продукта, сред които и кафето на зърна. Защо Швеция е решила да признае, че най-популярното й ястие всъщност е турско, не е ясно. Турците, живеещи в Швеция, поздравиха страната за смелостта и призоваха сега кьотбулар да бъде прекръстено на кюфте. Не малко шведи пък са шокирани от новината. „Целият ми живот бе една лъжа“, пише шведски гражданин в отговор на туита.", "date": "2018.05.03", "title": "Шведските кюфтенца били османски"}
{"url": "https://www.24chasa.bg/novini/article/6845408", "text": "Премиерът на Испания Мариано Рахой нарече разпускането на баската терористична групировка ЕТА \"шум и пропаганда\", заричайки се да продължи преследването на екстремистите в баската сепаратистка организация, съобщава \"Асошиейтед прес\". Изказвайки се ден след публикуването на писмо от ЕТА, в което се посочва, че тя \"напълно разпусна структурите си\", Рахой подчерта, че групировката не е успяла да наложи чрез насилие независима баска държава. \"Каквото и да прави или казва ЕТА, тя няма да успее да избегне наказанието\", предупреди Рахой, добавяйки: \"ЕТА може да обявява изчезването си, но нейните престъпления или действията на съдебната система няма да изчезнат.\" В писмото, публикувано от испанския онлайн вестник eldiario.es, ЕТА посочва, че признава своята отговорност, че не е успяла да разреши баския \"политически конфликт\". ЕТА, чиито инициали идват от \"Euskadi ta Askatasuna\", или \"Баска родина и свобода\", изби 853 души във въоръжената си кампания за създаване на независима баска държава в Северна Испания и Южна Франция. Основана през 1958 г. по времето на режима на ген. Франсиско Франко, групировката направи заглавията на световните медии, когато през 1973 г. уби наследника на диктатора, а именно - премиера Луис Кареро Бланко. Решението, подчертава ЕТА в писмото, \"не преодолява конфликта, който страната на баските поддържа с Испания и Франция\".", "date": "2018.05.03", "title": "ЕТА: Разпускаме се! Рахой: Пропаганда!"}
{"url": "https://www.24chasa.bg/novini/article/6845424", "text": "Десетото издание на   фестивал Европа (25ти - 27ми Юни в София) се очертава да бъде най-влиятелното досега! Уникалният микс от повече от 6,000 технологични и дигитални експерти (67% ръководни лидерски позиции) с над 1,000 законотворци и регулатори от Европа и отвъд прави Webit предпочитана платформа за най-иновативните и влиятелни компании в света (с европейски фокус) да се присъединят и да бъдат сред изложителите.. ЦЕЛИ ДЪРЖАВИ ИМАТ СВОИ ИЗЛОЖБЕНИ ПЛОЩИ Сред павилионите на държави тази година са Великобритания, Италия, Холандия и България. Изложението на стартиращите компании е два пъти по-голямо от миналата година, с два пъти повече интерес. Над 2800 стартапа кандидатстваха в състезанието  . Тазгодишният фестивал е водещото дигитално и технологично събитие на Президентството на Съвета на Европейския Съюз.", "date": "2018.05.03", "title": "С над 200 фирми-изложители, изложбените площи на Webit.Festival Европа са почти напълно разпродадени!"}
{"url": "https://www.24chasa.bg/novini/article/6845423", "text": "Опозиционният лидер Никол Пашинян отново е издигнат като кандидат за премиер на Армения, съобщи днес пресслужбата на Национално събрание (парламента), цитирана от ТАСС и БТА. В комюникето се посочва, че кандидатурата на Пашинян е подкрепена с подписите на повече от една трета от депутатите, каквото е конституционното изискване. По-рано днес Републиканската партия, която има абсолютно парламентарно мнозинство, обяви, че на 8 май нейните депутати ще гласуват за кандидат, поддържан от поне една трета от членовете на Националното събрание. Повторното гласуване за избор на премиер трябва да се състои на 8 май. Предишният опит, на 1 май, бе неуспешен, тъй като единственият кандидат Пашинян не събра необходимия брой гласове.", "date": "2018.05.03", "title": "Издигнаха за втори път Пашинян за кандидат за премиер на Армения"}
{"url": "https://www.24chasa.bg/novini/article/6845447", "text": "Стар самолет С-130 Херкулес, с който са спасявани и снабдявани с провизии американски граждани по време на миналогодишните урагани, катастрофира вчера на магистрала в южния щат Джорджия при последния си полет. Загинали са всички девет души на борда, съобщи Асошиейтед прес, като се позова на местните власти. Самолетът на Националната гвардия на Пуерто Рико е бил на над 60 години и по план това е трябвало да бъде последният му полет. Американската армия разследва причините за катастрофата, предава БТА. Всички девет членове на екипажа са участвали в операции по възстановяване на щети след урагани. Самолетът е бил използван за спасяване на хора от Британските Вирджински острови след урагана Ирма, а след това е доставял храна и вода на пуерториканците след урагана Мария. ", "date": "2018.05.03", "title": "9 станаха жертвите на самолетната катастрофа в Джорджия (Видео)"}
{"url": "https://www.24chasa.bg/novini/article/6845439", "text": "Лиляна Павлова, министър за Българското председателство на Съвета на ЕС, и Антонио Таяни, председател на Европейския парламент, подписаха измененията на Регламента, отнасящ се до статута и финансирането на европейските политически партии и европейските политически фондации. Подписването на законодателния акт се състоя днес в Брюксел, съобщиха от ресорното министерство, цитирани от БГНЕС. „Основната цел на този Регламент е прозрачност и защита на финансовите интереси на ЕС. Тази реформа е важна и навременна. Тя ще гарантира, че средствата на ЕС отиват за европейски политически партии с политическа програма, съответстваща на потребностите и очакванията на европейските граждани“, каза министър Лиляна Павлова при подписването на документа. Тя подчерта, че цел на промените са да станат по-видими връзките между националните и европейските политически партии, както и за ограничаване на възможността за регистриране на временни субекти с цел единствено да получат финансиране от ЕС. В бъдеще европейските политически партии ще могат да получават средства, само ако страните-членки на ЕС покажат логото и програмата на европейската партия на своите уебсайтове. Друг ключов елемент на промените е финансирането на партиите да бъде пропорционално на подкрепата, която получават на изборите. Регламентът определя и по-строги изисквания за формиране на политическа партия като вече физически лица няма да имат право да създават такава. Приемането на досието беше включено като приоритет в програмата на Българското председателство, предвид предстоящите през 2019 година избори за Европейски парламент и предвид факта, че новите правила трябва да влязат в сила преди 30 юни 2018 – датата, от която европейските политически партии могат да кандидатстват за финансиране за следващата финансова година. Финансирането за текущата 2018 година няма да бъде засегнато от новите правила. За да получат средства от ЕС за 2019 г. обаче, страните, партиите и фондациите ще трябва да се съобразят с промените в Регламента. Законодателният акт ще влезе в сила на следващия ден след публикуването му в официалния вестник на ЕС.", "date": "2018.05.03", "title": "Павлова и Таяни подписаха промените в Регламента за политическите партии на ЕС"}
{"url": "https://www.24chasa.bg/novini/article/6845488", "text": "Днес след представянето на Многогодишната финансова рамка (МФР) за периода 2021-2027 г., в Европейския парламент бе обсъден Доклад за дейността на Европейската инвестиционна банка (ЕИБ) за 2016 г. От името на Групата на социалистите и демократите евродепутатът Георги Пирински подчерта, че в светлината на съкратените разходи за кохезия по проекта за МФР, отговорността на Банката рязко се повишава по отношение на кохезионната политика и то на първо място в сферата на социалните инвестиции. За отчетната 2016 г. по линия на Европейския фонд за стратегически инвестиции делът на социалния сектор е едва 4% от общия обем, а по линия на Банката като цяло - по-малко от 6%. Това съобщиха от пресофиса на Георги Пирински.  Пирински изтъкна, че Банката е длъжна своевременно да разработи и предложи нови типове финансови инструменти, които да осигурят мобилизирането на необходимите ресурси за инвестиции преди всичко в човешки капитал, здравеопазване, култура и други социални сфери. Необходимостта от такъв приоритет в дейността на Банката се диктува и от нуждата да се осигури реално изпълнение на Европейския стълб на социалните права, както и да се противодейства на растящите неравенства и бедност, като при това се постигне необходимото географско пренасочване на инвестициите към крайно нуждаещите се страни и райони. В заключение Пирински отбеляза, че без мащабни социални инвестиции бъдещето на европейския проект се очертава като твърде проблематично.", "date": "2018.05.03", "title": "Пирински: Без социални инвестиции европейският проект е под въпрос"}
{"url": "https://www.24chasa.bg/novini/article/6845497", "text": "Районният съд в Царево потвърди глобата от 300 лв. на столичния рокмузикант от група \"Ревю\" Васил Гюров, която му бе наложена миналото лято от общината зарад това, че бе разположил каравана на плажа \"Корал\". Актът бе съставен след проверка на 18 август от служители на кметството и полицията, които \"хванали\" намясто баскитариста в съоръжението, за което нямал разрешение да постави на пясъка. Гюров го обжалва с мотива, че не е извършил това, за което са го глобили, а проверяващите са допуснали процесуални нарушения. Свидетелските показания обаче доказали, че музикантът е обитавал караваната с жената, с която живее на съпружески начала. С това той е нарушил местната наредба за опазване на общестевния ред в Царево, която забранява разполагането на палатки, ремаркета, полуремаркета за обитаване или къмпинг без разрешение от главния архитект на общината. С наближаванато на сезона плажът \"Корал\" отново прикова вниманието на обществеността с оградата, с която частници заградиха свой имот зад пясъка, за да не допускат на него диво къмпингуване. Това разгневи прородозащитниците, които я обявиха за незаконна, тъй като била поставена върху дюни.", "date": "2018.05.03", "title": "Васил Гюров глобен с 300 лв. за каравана на \"Корал\""}
{"url": "https://www.24chasa.bg/novini/article/6845502", "text": "Аз никога не плача. Това е лъжа, измислиха го медиите, аз никога не съм бил просълзен, от 30 г. не мога да плача, загубил съм си сълзите. Това каза в предаването „Лице в лице” по   депутатът от „Атака” проф. Станислав Станилов в коментар  . Точно на Корнелия Нинова няма да се разплача, бъдете сигурни, допълни той. „Не мога физически да плача, загубил съм си сълзите, даже на смъртта на майка ми, която почина скоро, не съм плакал. Някой го измисли това”. По темата за ген. Решетников, Станилов каза, че Нинова е направила една изключителна политическа грешка, тъй като не познава този човек. \"Ние бяхме аспиранти и живеехме в общежитията заедно, познавам майка му, баща му, брат му, жена му и децата му. Това е един от най-почтените хора. Когато е бил в КГБ, той е бил началник на аналитичния отдел\", коментира Станилов. Тя си е помислила, че след като е КГБ, има нещо тайно. Това е първосигнална реакция, каза още депутатът от „Атака”. „Проблемът е в това, че не можеш да наречеш един човек, който не познаваш – корумпиран руски генерал, изгонен от Кремъл, защото в същото време той беше пенсиониран с медал. Този човек не може да открадне копче, казвам го аз, защото го познавам”, допълни Станилов. Българинът има конспиративно мислене, половината от което не е вярно, заяви депутатът. Въпреки че в „Атака” сме различни, ние продължаваме да следваме това, което сме казали след изборите. Да обичаш Русия е патриотично, допълни Станилов. Марешки патриот не може да бъде, категоричен е проф. Станилов. \"Попитах кое е патриотично – веригата от аптеки, дъмпинговите бензиностанции или бентлито, може би бентлито е патриотично. Няма да примъкнат електората на „Атака”, това е несериозно, заключи депутатът.", "date": "2018.05.03", "title": "Станислав Станилов: Точно на Корнелия Нинова няма да се разплача"}
