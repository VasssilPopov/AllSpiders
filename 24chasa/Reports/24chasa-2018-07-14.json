{"url": "https://www.24chasa.bg/novini/article/6962547", "text": "Голям пожар избухна днес недалеч от лондонското летище \"Хийтроу\", съобщи в. \"Дейли експрес\", цитиран от БТА. По данни на изданието летищните власти са предупредили за възможно забавяне на полети, тъй като стълбовете дим нарушават видимостта. Би Би Си съобщава, позовавайки се на пожарните служби, че огънят от обхванал площ с размер четири футболни игрища, отбелязва ТАСС.", "date": "2018.07.14", "title": "Голям пожар избухна край летище \"Хийтроу\""}
{"url": "https://www.24chasa.bg/novini/article/6962510", "text": "Британските служби за борба с тероризма са събрали над 400 предмета като част от разследването на убийството на британката Доун Стърджис с нервнопаралитичното вещество \"Новичок\" в Югозападна Англия, предаде Ройтерс, цитирана от БТА. 44-годишната Стърджис почина на 8 юли, повече от седмица, след като е била изложена на \"Новичок\" край град Солсбъри, където през март със същото вещество бяха отровени руският двоен агент Сергей Скрипал и дъщеря му Юлия. Партньорът на Стърджис, 45-годишният Чарли Роули, все още се възстановява в болница, след като състоянието му бе критично. Вчера полицията съобщи, че е прибрала и идентифицирала малка бутилка от дома на Роули, която според следствието е източник на заразата. Днес властите допълниха, че \"значителен брой (сред близо 400-те събрани предмета) са евентуално заразени\" и ще бъдат предадени за лабораторен анализ.", "date": "2018.07.14", "title": "Британската полиция събра 400 предмета заради убийството с \"Новичок\""}
{"url": "https://www.24chasa.bg/novini/article/6962516", "text": "Двама души са загинали при катастрофа на пътя Варна - Бургас преди к. к. \"Камчия\", съобщават от ОДМВР- Варна, цитирани от  Инцидентът е станал около 20:00 часа, тази вечер, на пътя Варна - Бургас, на около 1 км преди курортния комплекс \"Камчия\". Автомобил \"Фолксваген\" с врачанска регистрация е катастрофирал. Според първоначалната информация двама души са загинали. Причините и обстоятелствата около инцидента се изясняват.", "date": "2018.07.14", "title": "Двама загинаха при катастрофа на пътя Варна - Бургас преди курорта \"Камчия\""}
{"url": "https://www.24chasa.bg/novini/article/6962162", "text": "Има полицаи, които си затварят очите за различни случки, когато не са на работа. Но младши инспектор Милен Митров не е от тях. . За по-малко от 30 секунди Митров настигнал грабителя, обезвредил го и му сложил белезниците. Крадецът се дърпал, но не успял да се отскубне. На помощ на полицая се притекли трима-четирима минувачи. Свидетели на ареста в градинка между блоковете станали над десетина души, сред тях майки с деца. “И за миг не съм си помислял да оставя крадеца да избяга. Бях в магазин за авточасти на ул. “Търново”. На път за нощно дежурство минах оттам да търся част за колата”, разказва Митров. Докато разговарял с продавача, чул, че настъпва суматоха, и погледнал навън. Видял мъж с къси дънки, черен суитшърт с дълги ръкави и качулка на главата. “Беше неуместно да е със суитшърт и качулка. Тичаше. помощ, крадец! Взе ми телефона”, разказа пред “24 часа” Митров. Без да се мае, той се затичал след качулатия и след 200-300 м го съборил на земята. Задържането станало между блок 984 и 985 в “Люлин”. После се оказало, че точно там Митров трябва да патрулира през нощта. Противеше се, докато му слагам белезници. Имаше хора, които ми помогнаха. От джоба на нападателя изпадна джиесем и жената си го разпозна. Беше млада и видимо притеснена”, разказа Митров. Направило му впечатление, че наблизо се навърта мъж, който проявява нездраво любопитство и много прилича на задържания. Полицаят му поискал документите. Онзи казал, че няма, но признал, че е брат на арестувания. Двамата са родени в една година, единият е навършил вече 24 г. Не са роми. Шокираната от посегателството жена разказала, че докато си вървяла по улицата и пишела съобщение по телефона, непознат се приближил и издърпал джиесема ѝ. Задържаният не исках да стане така!” Старши полицай Митров се обадил на дежурния в 9-о районно и съобщил за случилото се. Колегите му прибрали братята. Оказало се, че и друг път двамата са засичани за кражби, а единият и за грабеж. Полицаите казват, че в София има доста кражби на телефони, само на територията на 9-о районно на ден стават по една-две. Подобни посегателства често се случват, докато хората пътуват в градския транспорт. Когато автобус например отвори врати, крадецът дърпа нечий телефон и бяга. Докато се опомни, пострадалият остава вътре, а онзи изчезва. После Дори няма представа каква му е реалната цена. Там софтуерът се трие и собственикът се сменя. При някои марки препрограмирането не става, но това не спира крадците. Най-често те са наркомани, готови на всичко, за да си набавят пари за доза. Инспектор Митров не крие, че е доволен от реакцията на хората, станали свидетели на гонката в четвъртък вечерта. “Бързо се притекоха. Имаше трима-четирима мъже. Единият го гонеше още преди аз да го видя. И действията на жената с телефона бяха много уместни, не всяка жертва на престъпление реагира така”, обяснява Митров. Той е на 34 г., женен, баща на момиченце, което е само на годинка и 8 месеца, и след време ще разбере за подвизите на баща си. Митров е в полицията от 2004 г. Завършил е полицейската школа в Долни Богров. В рода му няма друг служител на МВР. “Родителите ми не са полицаи. Единият работи в горското стопанство, а другият във фирма”, казва Милен. Заради добрата си работа поне 5-6 пъти е награждаван с “писмени похвали”. Но не обича да говори за това. На въпрос - ако разбере за престъпление в полицейските редици, би ли подал сигнал, казва, че не гледа с добро око на корупцията, но в 9-о районно няма такива колеги. “И този път, въпреки че не е бил на работа, е реагирал професионално. Има колеги, които ходят цивилни само да не ги занимават хората. Знаете, На Милен не му е за първи път да реагира така. Веднъж гони крадец ей тука по поляните. Беше целият вир вода”, обяснява Георги Алексиев, началник сектор на “Охранителна полиция” в 9-о районно. Митров спортува редовно. “Покривам нормативите като за отличен”, казва той. На тест 800 м трябва да се вземат за под 3 минути и 10 секунди. В 9-о районно имало импровизиран фитнес, но обучението по стрелба е малко - по неофициални данни 2 пъти в годината. А работа в квартала дал господ - полицаите са на крак заради кражби, грабежи, палежи, побоища, саморазправи, оплаквания за силна музика и други нарушения на реда. Нощем дежурят по двама, екипите не достигат. Служителите от 9-о РУ отговарят за “Люлин”, но и за част от кв. “Надежда”, “Обеля”, Мрамор, Волуяк и Банкя. Опасности дебнат отвсякъде - Не се знае този, който задържаме - какво носи, дали е надрусан и как ще реагира, казва Георги Алексиев, но не се оплаква. Рано сутринта оой и Милен Митров тръгват за новата задача. Знаят, че ако днес работата не се свърши, утре и вдругиден е късно.", "date": "2018.07.14", "title": "Полицай в почивка хвана за 30 секунди бандит в “Люлин”, помогна на жена (Обзор)"}
{"url": "https://www.24chasa.bg/novini/article/6962518", "text": "Президентите на Турция Реджеп Тайип Ердоган и на Русия Владимир Путин са разговаряли днес по телефона за първи път след победата на турския лидер в изборите на 24 юни, предаде ТАСС, позовавайки се на източник от канцеларията на Ердоган, съобщи БТА. Държавните глави са се договорили да проведат лична среща в края на месеца в Йоханесбург в рамките на срещата на върха на БРИКС, посочи източникът. Ердоган и Путин са изразили също така удовлетворение от хода на изпълнението на различни двустранни проекти, включително \"Турски поток\" и АЕЦ \"Аккую\". Те са обсъдили и обстановката в Сирия. Ердоган е заявил, че споразумението от Астана за ограничаване на конфликта може да бъде заличено, ако сирийските правителствени сили вземат на прицел Идлиб, допълва Ройтерс. \"Президентът Ердоган подчерта, че гибелта на цивилни в Дераа е тревожно събитие и каза, че ако режимът в Дамаск извърши нещо подобно в Идлиб, същността на споразумението от Астана може да бъде напълно заличена\", посочи източникът.", "date": "2018.07.14", "title": "Ердоган и Путин си уговориха среща в Йоханесбург"}
{"url": "https://www.24chasa.bg/novini/article/6961883", "text": "Коя е Султанка Петрова, чиято дъщеря има деца от собственика на фирмата, охраняваща Партийния дом? И чийто съпруг е пълномощник на мъжа на дъщеря й? Вицепремиерите Красимир Каракачанов и Томислав Дончев бяха категорични, че конфликт на интереси няма, тъй като договорът с дружеството е сключен месец и половина преди Петрова да влезе в правителството като зам. социален министър. Самата тя стана известна с влизането си в парламента през 2014 г., когато с буйните си къдрици. Зевзеци я сравняваха ту с Шер, ту с Пег Бънди от сериала \"Женени с деца\". Докато всички се чудеха кой е коафьорът, който поддържа тази впечатляваща прическа, самата тя разкри, че косата й е абсолютно естествена.", "date": "2018.07.14", "title": "\"168 часа\": Коя е Султанка? Дъщеря й има деца от шефа на фирмата, чийто работник загина в парламента, а мъжът й е негов пълномощник"}
{"url": "https://www.24chasa.bg/novini/article/6962421", "text": "Ректорите на държавни висши учебни заведения вече ще сключват директни договори за управление с министъра на образованието, което им развързва ръцете при вземането на важни решения. Това предвиждат промени в Закона за висшето образование, предложени от Съвета на ректорите и одобрени от министър Красимир Вълчев на изнесено заседание в Бургас. “Сега ректорите нямат достатъчно правомощия и това им създава проблеми както за стратегическото управление, така и да провеждат политики на развитие. А с новите договори ще се изяснят задълженията и отговорностите им”, заяви министър Велчев. И след промените в закона ректорите пак ще бъдат избирани от общото събрание на съответния вуз, след което ще сключват договор с министъра. Така обаче няма да бъдат зависими от колективния орган, който понякога спъва работата им при вземането на важни решения и бойкотира непопулярни мерки като съкращения на персонал, при разкриването или закриването на специалности, обясниха ректори. Иначе по преподавателската дейност академичните съвети пак ще имат важен глас. Според ректора на УНСС проф. Стати Статев, ако промяната в закона бъде приета, ще даде възможност на ректорите да провеждат визионерски политики, да разкриват специалности според нуждите на пазара и да правят стратегия на регионално ниво, за да не се получи дублиране. “А сега за закриването на една морално остаряла дисциплина решението може да вземе само катедрата, в която се преподава”, заяви ректорът на СУ “Св. Кл. Охридски” проф. Анастас Герджиков. С тези договори ректорите на държавните вузове ще бъдат по-гъвкави при вземането на управленски решения. Нас, частните, не ни касаят, тъй като министърът не ни е работодател, а се издържаме от студентските такси, но подкрепяме колегите си”, заяви проф. Галя Христозова, ректор на БСУ. И добави, че Красимир Вълчев е единственият министър, който е присъствал на всички ректорски съвети и се е вслушвал в мнението на гилдията. “Трябва да готвим хора с дигитални умения, които ще са по-адекватни да се справят с новите професии, да променяме учебните планове, като ги свързваме с дигитализацията. Вузовете трябва да се отворят за партньорства с бизнеса и научните организации”, заяви Вълчев.", "date": "2018.07.14", "title": "Ректорите с повече власт, вече няма да питат академичните съвети за всичко"}
{"url": "https://www.24chasa.bg/novini/article/6962164", "text": "Десетки пътници се почувстваха зле в самолет на нискотарифната “Райънер”, който направи извънредно междинно кацане на германското летище Франкфурт-Хан, съобщи Ройтерс. Машината летяла от ирландската столица Дъблин за хърватския пристанищен град Задар на Адриатическо море. На борда имало 189 души, сред които новородено бебе. “Имаше 3-4 минути, в които самолетът падаше с голяма скорост, и решихме, че ще умрем. Всички на борда крещяха. На някои хора започна да им тече кръв от носа и ушите”, разказват ужасени пасажери, цитирани от западни издания. Пътниците се оплаквали от стомашно неразположение и остри болки в главата и ушите. Някои повръщали, други почувствали недостиг на кислород. Един от пътуващите с нискотарифната авиокомпания публикува снимка на кислородните маски на самолета, висящи от тавана по време на полета. “Имаше технически проблем и въздушното налягане спадна, така че пилотът трябваше да приземи самолета”, посочиха от германската полиция. Точната причина за аварийното кацане все още е неясна и случаят се разследва. 33-ма души са били откарани в местни болници. Останалите прекарали нощта на летището. Пасажер разкри, че им е било казано, че техният полет ще излети в неделя в 9,40 часа местно време, но не им било осигурено място за спане, нямали достъп до безжичен интернет и само им дали ваучер за храна на стойност 10 евро около 4 часа след кацането на самолета. От “Райънер” обявиха, че екипажът е действал според процедурите предвид извънредната ситуация.", "date": "2018.07.14", "title": "Десетки зле  в самолет на  “Райънер”, руква им кръв (Обзор)"}
{"url": "https://www.24chasa.bg/novini/article/6962037", "text": "Единствената дъщеря от четирите деца на княгиня Мария Луиза е омъжена за далечен потомък на мореплавателя Фернандо Магелан, първият човек, направил околосветско пътешествие. Съпругът на Александра Надежда Хробок - Жорж Шампалимо Рапозо де Магаляеш, произхожда от рода на Жоао де Магаляеш от Понте да Барка, който е втори братовчед на прочутия откривател. Зетят на Мария Луиза е роден в Кашкаиш, Португалия. Интересното е, че двамата са се появили на бял свят в разстояние от два дни. Тя - на 14 септември 1970 г., а той - на 16 септември същата година. когато младата жена гостувала на баба си Йоана Савойска в курортния град Ещорил в Португалия. Разбира се, според монархическите традиции двамата били представени един на друг от благородната дама Изабел Браганса, която е от фамилията на детронираните през 1910 г. португалски крале. Първоначално връзката на младежите била дистанционна, тъй като Александра живеела в Ню Джърси, но впоследствие станала сериозна.", "date": "2018.07.14", "title": "\"168 часа: Дъщерята на Мария Луиза омъжена за потомък на Магелан"}
{"url": "https://www.24chasa.bg/novini/article/6962468", "text": "Френският президент Еманюел Макрон ще разговаря с руския си колега Владимир Путин за Сирия, Иран и Украйна на срещата им в Москва утре, когато се играе финалният мач от Световното първенство по футбол - между Франция и Хърватия, предаде Франс прес, като се позова на източник от френското президентство, съобщи БТА. Очаква се Путин и Макрон да се срещнат в Кремъл преди мача. Източникът от Елисейския дворец посочи, че положението в Украйна не е еволюирало толкова, че френският президент да покани Путин на срещата на върха на Г-7 в Биариц (Южна Франция) през лятото на следващата година. На срещата на високо равнище на Групата в Канада Макрон каза, че би искал да покани Путин в Биариц, но това ще зависи от изпълнението от руска страна на Минския процес, договорен с Франция, Германия и Украйна за решаване на конфликта в Източна Украйна. Представител на Кремъл вчера каза, че се очаква на утрешната им среща Макрон да информира Путин за състоялата се тази седмица среща на върха на НАТО. Двамата вероятно ще обсъдят и предстоящата среща на русия президент с американския му колега Доналд Тръмп в понеделник.", "date": "2018.07.14", "title": "Макрон и Путин обсъждат утре в Москва Сирия, Иран и Украйна"}
{"url": "https://www.24chasa.bg/novini/article/6962474", "text": "Двама палестинци, на 15 и 16 години, бяха убити при израелски въздушен удар срещу сграда в западната част на град Газа, съобщи здравното министерство в палестинския анклав, цитирано от Франс прес. Тийнейджърите се намирали на улицата до сградата, която била празна. Израел реши да предприеме мощна акция срещу агресията от Газа, заяви пожелал анонимност израелски правителствен представител, цитиран от Ройтерс, пише БТА. Израелските военни поразиха десетки обекти на палестинската групировка Хамас в Газа, а палестински екстремисти изстреляха десетки ракети през границата в течение на деня. Най-малко трима израелци са били ранени от палестинските ракети. Израелските ВВС предприеха днес най-голямата си кампания от въздушни удари в Газа от 2014 г. насам, посочва Асошиейтед прес.", "date": "2018.07.14", "title": "Палестински тийнейджъри убити при израелски въздушен удар в Газа"}
{"url": "https://www.24chasa.bg/novini/article/6962330", "text": "България е в много добра кондиция. Икономическите и фискалните условия са особено благоприятни за реформи. Такава е общата оценка на Съвета на ЕС по Националната програма за реформи и конвергентната програма за 2018 г. Становището бе обявено ден, след като България получи “окей” за чакалнята пред еврозоната и банковия съюз. Влизането ни обаче е обвързано с ключови реформи. Затова препоръките на Брюксел са: Икономическите показатели на държавните компании са слаби в сравнение с тези на частните и поставят под риск публичните разходи, смятат от съвета. Реформирането им по европейски стандарти ще подобри стопанската среда.  Нивото на необслужваните корпоративни заеми е високо, затова ускорете намаляването на задлъжнялостта в частния сектор и преструктурирането на дълговете, съветват от Брюксел. Притеснения в ЕК предизвикват и нивата на неравенство и рискът от изпадане в бедност. 2/5 от населението е изложено на риск от бедност, а доходите на най-богатите 20% от домакинствата са 8 пъти по-високи от тези на най-бедните 20%, пише още в документа.  “Въпреки наблюдаваното подобряване на адекватността на социалното подпомагане и на минималните пенсии, системата за социална закрила не подкрепя най-уязвимите групи - ромите, децата, възрастните хора, хората с увреждания и хората, живеещи в селски райони”, е следващата констатация на ЕК.  Ограниченият достъп до здравеопазване, който е предизвикан от ниските публични разходи, неравномерното разпределение на ограничените ресурси и от слабото покритие на здравното осигуряване, остават сериозни предизвикателства пред България, смятат от Съвета на ЕС. И препоръчват ниското равнище на публичните разходи да се компенсира с високи частни разходи, главно под формата на преки плащания от страна на пациентите. Те виждат още резерви в подобряването на събираемостта на данъците и ефикасността на публичните разходи, включително чрез ускоряване на мерките за намаляване дела на сивата икономика.", "date": "2018.07.14", "title": "Брюксел към София: В добра  кондиция сте, затова сега е  време за реформи"}
{"url": "https://www.24chasa.bg/novini/article/6962425", "text": "Промени в правителството след края на българското председателство на Съвета на ЕС не са изключени. Това потвърди шефът на кабинета на министър-председателя Бойко Борисов Румяна Бъчварова. “Дали ще има ремонт на кабинета, не бих могла да кажа. Би било жалко да не се използва във вътрешната политика опитът, който министрите натрупаха, защото това е повече от университет”, обясни Бъчварова пред БНТ. Относно напрежението между патриотите и между вицепремиера Валери Симеонов и министъра на туризма Николина Ангелкова тя обясни: “Илюзия е да мислим, че в една коалиция може да се мине без проблеми и противоречия, но умението е да имаш правилния алгоритъм в политическото общуване. Няма министри, които не си говорят.” Според запознати с най-разклатени позиции в момента са министрите на вътрешните работи Валентин Радев и на правосъдието Цецка Цачева. Първият е обект на най-честа критика от страна на опозицията - не минава седмица, без да му искат оставката. Въпреки че вече оцеля след вот на недоверие, това не го е бетонирало на поста, твърдят запознати. Дори след последния парламентарен контрол преди 2 дни премиерът Бойко Борисов отговаряше на въпрос от неговия ресор, при което лидерът на БСП Корнелия Нинова не остана доволна. Соцдепутатите внесоха и искане за специален парламентарен дебат по мигрантския въпрос. Цачева пък станала уязвима вследствие на поредицата от избягали затворници.", "date": "2018.07.14", "title": "Смени в кабинета - може, но не и оставка на цялото правителство"}
{"url": "https://www.24chasa.bg/novini/article/6962340", "text": "Премиерът Бойко Борисов изпрати земеделския министър Румен Порожанов при стопаните от селата, в които евтаназират домашни животни, съобщиха днес от МС. Министърът се срещна с животновъди от районите, където са възникнали огнища на болестта. Обезщетения за животновъдите от община Болярово, чиито животни бяха умъртвени обеща на място Порожанов. Те могат да избират дали да получат парични обезщетения за избитите си животни, или да получат съдействие да възстановят стадата си с нови животни. “Търсят се варианти обезщетенията да са адекватни на загубите” каза министърът. “Средната цена, която се получава за обезщетение, е 225 лв. за овцете, които не са по селекционен контрол, оценката е по наредба, но тя няма да е по-малко от 150 лв.”, сметна той. В селото са унищожени около 1200 животни, предстои евтаназията на още 300. Ще бъде извършена пълна дезинфекция на помещенията, в които са били животните. Строги мерки има при влизане и излизане в селото. В сила е и забраната за търговия с мляко и месо от общините Елхово и Болярово. В понеделник в България идват експерти от дирекция “Здравеопазване и политика за потребителите” на ЕК, за да проверят дали мерките на българските власти съответстват на европейското законодателство. А социалните мрежи пламнаха от коментари, снимки и клипове. Баба Тодора е на 68 години, от с. Шарково. Гледа кози, има и агнета. Всичките нейни животни ги грози евтанизиране. “Много са ми хубави животните. Това са моите деца. Никой не ми е казал, че имам болни, всички са здрави. Няма да мога да преживея тази болка, ако ми убият животните. Бих легнала аз, вместо да ми убият животинките. Кажете ми какво да направя”, каза през сълзи тя. За пълно разследване на източника на заразата призова пък лидерът на БСП Корнелия Нинова. Във фейсбук тя поиска и изслушване на Порожанов в парламента, който да отговори на въпроса.", "date": "2018.07.14", "title": "Премиерът прати Порожанов да укроти фермерите за избитите животни (Обзор)"}
{"url": "https://www.24chasa.bg/novini/article/6962185", "text": "Софийската епархия вече има осветен параклис на Света великомъченица Злата Мъгленска. Той е в столичния храм „Рождество Христово” и е построен с волята и усилията на жителите на квартал „Младост”, съобщи Нова телевизия. Светицата е известна с това, че не се е отказала от вярата си, въпреки заплахите и мъченията, които е преживяла през 18 век. Параклисът й беше осветен от белоградчишкия епископ Поликарп. С него жителите на „Младост” очакват и продължение на дебата за изграждането на енорийски център при храма.", "date": "2018.07.14", "title": "Осветиха нов параклис в софийския квартал „Младост” (Видео)"}
{"url": "https://www.24chasa.bg/novini/article/6962222", "text": "І. МЕТЕОРОЛОГИЧНА ОБСТАНОВКА: През нощта времето ще е ясно, утре – предимно слънчево. След обяд ще се развива купеста облачност, но само на отделни места в планинските и североизточните райони краткотрайно ще превали. Ще продължи да духа слаб до умерен северозападен вятър. Максималните температури ще са между 28° и 33°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: 1) за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: АМ „Тракия“ ограничението в движението на МПС над 12 т ще бъде както следва: в петък от 18 ч. до 20 ч. в посока София – Пловдив; в неделя от 16 ч. до 20 ч. в посока Бургас – София. АМ „Струма“: в събота от 10 ч. до 14 ч. в посока п. в. „Даскалово“ – ГКПП „Кулата“. АМ „Марица“: в неделя от 16 ч. до 20 ч. в посока Свиленград – АМ „Тракия“. и за дните петък – от 17:00 часа до 20:00 часа и неделя – от 14:00 часа до 20:00 часа: • път I-1 с. Ребърково – Ботевград, като движението се пренасочва по път II-16 Ребърково – Своге – София; • път I-1 Благоевград – ГКПП „Кулата“; • път I-5 Русе – Велико Търново; • път I-9 Варна – Бургас; • път II-99 Бургас – Царево. 2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: До 16.07.2018 г. движението по АМ \"Тракия\" от км 0 до км 0+315 в двете посоки се осъществява в по една лента поради ремонтни дейности по съоръжение при км 0 в изпреварващата лента. Шофьорите да се движат с повишено внимание и съобразена скорост, спазвайки пътната сигнализация. АМ „Хемус“: Област София: До 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“. До 20.12.2018 г. движението от км 36+170 до км 36+710 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450. До 20.12.2018 г. движението от км 36+770 до км 38+150 се осъществява двупосочно в платното посока София поради аварийно-възстановителни дейности на виадукт при км 37+920. До 20.12.2018 г. движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. АМ „Струма“: няма. АМ „Марица“: Област Стара Загора: Движението по АМ Марица при км 6+000 в посока гр. Свиленград се осъществява в една лента поради извършване на ремонт на мантинели в средна разделителна ивица. Временно се затваря изпреварващата лента.Д вижението се осъществява по активната и аварийната лента, като се регулира от сигналисти. Срок до 15.07.2018 г. АМ „Черно море“: До 15.10.2018 г. движението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и двупосочно движение в платното посока Варна поради ремонт на виадукт „Звездица”. До 21.07.2018 г. шофьорите да се движат с повишено внимание в участъка Варна – Бургас от км 0+000 до км 8+600 поради ръчно косене на тревни площи. АМ „Люлин“: Област София: До 16.07.2018 г. движението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Движението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Движението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. Алтернативни маршрути: - за автомобили до 12 тона по път I-1 от пътен възел Драгичево – Владая – София и обратно. - само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 16.07.2018 г. Област Перник: Движението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС - целогодишно; - „Златишки“ - затворен за всички МПС - целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т - целогодишно; - „Дюлински“ - забранен за МПС над 3,5 т - целогодишно; - „Пампорово“ - забранен за МПС над 3,5 т - целогодишно; - „Петрохан“ - забранен за МПС над 12 т. както и тегленето на ремаркета и полуремаркета - целогодишно; - „Твърдишки“ - забранен за МПС над 10 т - целогодишно; - „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; Област София: Забранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г. От км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; Движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; Движението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. Област Перник: Движението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. Поради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма. - път І-3 Гара Бяла-Плевен-Луковит-Коритна-Ябланица-Ботевград: Област София: Движението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Русе: Движението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г. Движението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г. Област Стара Загора: Движението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. Област Хасково: Движението в участъка Хасково – Димитровград от км 283+050 до км 288+505 се осъществява с повишено внимание поради ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г. Област Кърджали: Движението по път Черноочене – Кърджали е ограничено за движение на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. - направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. - направление Минерални бани – Кърджали: път ІІІ-506 – път І-5 посока Хасково път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; Движението по път Надлез Кирково – ГКПП „Маказа“ – е ограничено за МПС над 3,5 т. Срок до 21.12.2018 г. Движение с повишено внимание в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област София: Движението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 20.07.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: Област Сливен: Движението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. Движението в участъка от с. Тополчане до с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.07.18 г. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. Област Бургас: Движението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон. Обходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. Движението в участъка Слънчев бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 31.12.2018 г. Път III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. Ремонтни дейности: Път II-73: Движението по път II-73 Вълчаново ханче – Константиново от км 38+000 до км 78+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 19.07.2018 г.; Път II-79: Движението по път II-79 в участъка Константиново – Бургас от км 78+000 до км 84+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 31.07.2018 г.; Път III-705: Движението по път III-705 Сунгурларе – Вълчин от км 12+300 до км 24+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. Път III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. Път III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г. Път III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г. Път III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г.; Път III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. Път III-6009: Движението по път III-6009 в участъка Изворище – Ахелой от км 9+100 до км 28+500 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г. Път III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. Път III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. Път III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. Път III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г. ОПУ-Варна: Временно са въведени следните ограничения за движение на МПС: няма. Ремонтни дейности: Път III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. Път III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. Обходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. Път III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. Обходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. Обходен маршрут: Чешма – Сливовица – Горско Ново село – Джулюница – Кесарево. Ремонтни дейности: Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г. Път III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец. Обходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. Път ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. Обходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. За автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. Път II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Обходен маршрут: По уличната мрежа на гр. Козлодуй Ограничението е сигнализирано с пътни знаци, съгласно проекта за временна организация. Срок 31.08.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: Път II-11: Движението по път II-11 в участъка с. Остров – с. Горни Вадин от км 124+158 до км 154+100 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.07.2018 г. Път III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. Път III-1301: Движението по път III-1301 Криводол – Галатин от км 1+000 до км 3+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 30.07.2018 г. Път ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. ОПУ-Габрово: Временно са въведени следните ограничения за движението на МПС: Път IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. Път IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693. - Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. - Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. Път II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г. Път II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма. Ремонтни дейности: Път II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. Път II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 15.07.2018 г. Път II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. Път II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. ОПУ-Кюстендил: Временно са въведени следните ограничения за движение на МПС: няма. Ремонтни дейности: Път ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.07.2018 г. Път ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. Ремонтни дейности: Път III-507: Движението по път III-507 Кърджали – Мост в участъка гр. Кърджали – Седловина от км 2+100 до км 2+200 се осъществява с повишено внимание поради строително-ремонтни дейности. Срок до 03.08.2018 г. ОПУ-Ловеч: Временно са въведени следните ограничения за движение на МПС: Път ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. Обходен маршрут за МПС до 12 тона: по улици през центъра на гр. Ловеч. Обходни маршрути за товарни автомобили над 12 т.: ? За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. ? За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. ? За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. Път III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. Обходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. Път III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. Обходен маршрут за МПС до 3,5 т: по уличната мрежа на с. Радювене; Обходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.07.2018 г. Ремонтни дейности: Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. Път II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. ОПУ-Монтана: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 10.01.2019 г. Път ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. Път III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. Обходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. Ремонтни дейности: Път ІІ-11: Движението по път ІІ-11 Сливата – Орсоя от км 26+000 до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 15.07.2018 г. Път ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г. Път II-81: Движението по път ІІ-81 Бързия – Благово от км 51+840 до км 89+832 се осъществява двупосочно в една лента поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Срок до 20.07.2018 г. Път II-81: Движението по път ІІ-81 Благово – Монтана от км 90+900 до км 97+761 се осъществява двупосочно в една лента поради косене на трева, кастрене на храст и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 19.07.2018 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Ремонтни дейности: няма. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. Ремонтни дейности: няма. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; Път ІІІ-3501: Движението по път ІІІ-3501 Пордим – Каменец в участъка между Пордим и Каменец от км 16+132 до км 32+650 се осъществява с повишено внимание, поради студено асфалтиране на частични участъци от пътната настилка. Срок до 16.07.2018 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. Ремонтни дейности: Път II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. Път III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018 г. ОПУ-Разград: Временно са въведени следните ограничения за движение на МПС: няма. Ремонтни дейности: Път II-23: Движение по път II-23 Завет – Исперих – Дулово в участъка между с. Малък Поровец и граница с Област Силистра от км 74+792 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 15.07.2018 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. Ремонтни дейности: Път II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. Път II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. ОПУ-Силистра: Временно са въведени следните ограничения за движение на МПС: Път III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. Ремонтни дейности: Път ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. Път ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. Път ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. ОПУ-Сливен: Временно са въведени следните ограничения за движение на МПС: няма. Ремонтни дейности: Път ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. ОПУ-Смолян: Временно са въведени следните ограничения за движение на МПС: Път II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. Обходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. Път II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. Ремонтни дейности: Път ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. Път ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. Път ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. Път ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г.; Път ІІІ-866: Движението по път ІІІ-866 Девин – Михалково в отсечката от км 50+850 до км 52+550 ще се ограничава по време на заснемане на кадри за филмова продукция и контролирано ще се пропуска в двете посоки през 15 минути в часовия интервал от 07,00 ч. до 19,00 ч. на определени периоди. МПС да се движат с повишено внимание съобразно създадената организация на движение, указанията на органите на „Пътна полиция“ и регулировчиците на място. Ограниченията ще важат на 16.07.2018 г. и 16.07.2018 г. Път ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.07.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2019 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. Ремонтни дейности: Път II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; Път II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 16.07.2018 г. ОПУ-Стара Загора: Временно са въведени следните ограничения за движение на МПС: Път II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч. Обходен маршрут: през гр. Нова Загора. Срок до 29.08.2018 г. Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: няма. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. Ремонтни дейности: Път II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. Път III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. Път III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. Ремонтни дейности: Път III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 16.07.2018 г. ОПУ-Шумен: Временно са въведени следните ограничения за движение на МПС: Път III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 31.12.2018 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. Ремонтни дейности: Път III-536: Движението по път III-536 в участъка Ямбол – Роза от км 5+600 до км 6+800 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 20.07.2018 г.; Път III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 20.07.2018 г. Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.07.14", "title": "Вижте състоянието на пътищата в страната за утре"}
{"url": "https://www.24chasa.bg/novini/article/6962096", "text": "И двете превозни средства - маршрутка и камион, участвали  , са излетели в канавката, видя репортер на \"24 часа\". По първоначални данни товарният автомобил спукал гума, шофьорът загубил контрол и се ударил в пътнически микробус с видинска регистрация. Пътничка от микробуса, в който се вряза камион на главния път София-Варна, е издъхнала в линейката на път за болницата във Велико Търново. Други четирима са ранени, състоянието им се уточнява.                                                                                                                                                                                                                                                                                                                  ", "date": "2018.07.14", "title": "Вижте снимки от страшния сблъсък на микробус и камион, при който загина жена"}
{"url": "https://www.24chasa.bg/novini/article/6962121", "text": "Единайсет души са били ранени при катастрофа с пътнически автобус в окръг Анкара, предаде турската частна телевизия НТВ, цитирана от БТА. Автобусът е пътувал от Газиантеп за Анкара, когато излязъл от пътя и навлязъл в крайпътна нива. При инцидента са били ранени 11 души, които са откарани в болница. Няма опасност за живота на пострадалите. Според представител на автобусната фирма пред автобуса изникнали три кучета, което накарало шофьора да направи маневра и да влезе в нивата.", "date": "2018.07.14", "title": "11 пътници в автобус ранени при катастрофа в Турция"}
{"url": "https://www.24chasa.bg/novini/article/6962128", "text": "\"Посещението на министър Порожанов е закъсняло. Още преди седмици народни представители от БСП за България предупредиха за случващото се. Животните вече са избити, поминъкът на хората е отнет\", се казва в позиция на БСП, разпространена от пресцентъра на лявата партия. В нея се твърди още: \"Даваме си сметка, че когато тръгне опасна зараза, мерки трябва да се вземат. Но въпросите днес са повече от отговорите и ние ще настояваме г-н Порожанов да даде отговори пред Народното събрание. 1. Пропорционални ли са предприетите мерки или отново става въпрос за ненужно престараване? Защо не се поставят под карантина засегнатите стада, докато се вземат нови проби? Безспорно ли е, че наистина става дума за чума? Защо при високата смъртност от болестта, умрели животни няма, нито пък, по свидетелства от района, болните животни са развили характерните симптоми? 2. Лъжа е, че хората ще бъдат компенсирани изцяло. Компенсациите за убитите животни не са по пазарни цени, което прави невъзможно бързото възстановяване на стадата. Не са предвидени компенсации за пропуснатите ползи. Не се говори за това, че липсата на животни води до други загуби - договорите за ползване на пасища, например, няма как да бъдат продължени, а с това хората губят и правото да получават европейски средства по тази линия. Как ще си плащат кредитите, с които са изграждали своите стопанства и стада - държавата не планира подкрепа за това. Ние настояваме за бърза и пълна компенсация, вкл. за пропуснатите ползи и искаме правителството да предложи бързи законови промени, ако такива се налагат. 3. Настояваме за пълно разследване на източника на заразата и ясно поемане на отговорността за допускането на заразени животни на българска територия - функционира ли оградата на границата с Турция, как заразени животни са проникнали в България, осъществяван ли е необходимият ветеринарен контрол върху новопридобити животни? 4. Крайно време е правителството и управляващото мнозинство да си отворят очите за проблемите на малките погранични общини. Обезлюдяването е проблем не само на общините и на населените места, а проблем на националната сигурност. Ето защо настояваме да бъде приета и реализирана програмата Странджа-Сакар, разработена съвместно от общините Тополовград, Елхово, Болярово, Средец и Малко Търново. Предизборно всички партии изразиха подкрепа за тази програма, но след изборите ГЕРБ и Обединените патриоти забравиха за нея. Ние обаче не забравяме! Ще се срещнем със засегнатите стопани, с кметове, с европейските експерти, които пристигат в България, за да установим истината, да помогнем на хората от региона и да се потърси отговорност на виновните лица\".", "date": "2018.07.14", "title": "Левицата иска разследване и истината за убитите животни в Странджа"}
{"url": "https://www.24chasa.bg/novini/article/6962136", "text": "В неделя представители на ВМРО ще посетят Регистрационно-приемателен център – Харманли, съобщиха от пресцентъра на партията. Евродепутатът от ВМРО Ангел Джамбазки, народният представител Александър Сиди, областният организатор на партията Антон Андонов и симпатизанти на ВМРО ще посетят Регистрационно-приемателен център – Харманли. Патриотите искат на място да проверят тиражираната информация, че в Центъра има голям наплив от мигранти. Преди дни  Патриотите от ВМРО винаги са били на позиция, че мястото на такива лагери не е в населените места и че те трябва да са от затворен тип. Освен това ВМРО е срещу квотите за мигранти и за промяна на Дъблинските регламенти, които сега указват нелегално преминалите да бъдат връщани в първата държава от ЕС, в която са влезли.", "date": "2018.07.14", "title": "ВМРО проверява информацията за наплив на мигранти в Харманли"}
{"url": "https://www.24chasa.bg/novini/article/6962142", "text": "Италия прехвърли 451 мигранти от голям рибарски кораб на два съда на граничната охрана днес в Средиземно море. Крайната дестинация на мигрантите обаче остава неясна, след като министърът на вътрешните работи Матео Салвини настоя те да бъдат изпратени в Малта или Либия, вместо да слизат на италианска територия, предаде Асошиейтед прес, цитирана от БТА. Салвини се зарече да запази твърдата си позиция, поради което се стигна до поредна безизходица с мигранти, блокирани на плавателен съд. Кабинетът на италианския премиер Джузепе Конте съобщи, че се обмислят три идеи - разпределяне на мигрантите сред европейските страни, установяване на връзка с либийските власти, за да се уреди връщането им в Либия или те да остават на корабите, докато се разглеждат молбите им за убежище. . По-рано днес мигрантите бяха прехвърлени на съд на европейската гранична служба Фронтекс и на кораб на италианската брегова охрана. Според кабинета на Салвини той е заявил на премиера, че е най-добре сега корабите да бъдат насочени към Малта или \"още по-добре към Либия\". Според служители на хуманитарни организации обаче, ако хората бъдат върнати в Либия, те ще бъдат в опасност от малтретиране, изнасилвания, побои и робство. Конте се опитва да намери страни, готови да приемат мигрантите, съобщи източник от кабинета му, цитиран от Ройтерс. Според източника Конте ще пише до председателя на Европейската комисия Жан-Клод Юнкер, до председателя на Европейския съвет Доналд Туск и други европейски лидери с призив да приложат европейските принципи за миграцията, договорени на срещата на върха през юни. Осем от мигрантите, които са имали нужда от медицинско лечение, са отведени на италианския остров Лампедуза. Съгласно международното право бежанци не могат да бъдат връщани в страни, където животът им ще е в опасност. ООН и ЕС признават, че в момента Либия не е безопасна държава. По-рано тази седмица обаче Салвини поиска министрите на вътрешните работи на ЕС да я обявят за безопасно място, където мигрантите могат да бъдат връщани, след като са били спасени в морето. Министрите на Германия, Австрия и Франция са се съгласили, че това е възможно, каза Салвини.", "date": "2018.07.14", "title": "Италия качи 450-те мигранти на съдове на бреговата охрана, но отказва да ги приеме"}
{"url": "https://www.24chasa.bg/novini/article/6962166", "text": "Евтанизирането на овце и кози в Ямболско продължава заради случаите на чума в района, стана ясно след срещата на земеделския министър Румен Порожанов с местни животновъди, съобщи По-рано през деня премиерът Бойко Борисов разпореди Порожанов да се запознае на място със ситуацията. В същото време министърът е заявил на местните хора, че се търсят варианти обезщетенията за умъртвените животни да бъдат по-адекватни на загубите. Порожанов им е обещал да имат избор дали за евтанизираните животни да им бъде платено с пари или да им бъдат докарани нови овце и кози, за да възстановят стадата си. Въпреки това местните хора настояват за по-висок размер на паричното обезщетение, защото се притесняват, че ще бъдат компенсирани с нискокачествени животни. Министър Порожанов обяснил, че това са европейските и световни ветеринарни мерки, които България се е задъжила да спазва. По думите му, ако не се предпримат бързи мерки има опасност заболяването да се разпространи в други общини и области, и на България да бъдат наложени ограничения за изност на продукти от овце и кози – мляко, сирене, месо. Въпреки, че разчетите по пазарни цени показват обезщетения от средно 225 лева за животни под селекционен контрол и 140-150 лева за останалите, министърът се ангажира компенсациите да бъдат завишени до минимум 190 -200 лева на евтаназирана коза или овца. Готовност за изплащане на средствата имаше още от понеделеник, като ще бъде направено бързо преизчисление на компенсациите за завишаването им, съобщиха от пресцентъра на земеделското министерство. По-рано през деня евтанизирането в Ямболско беше спряно, тъй като протестиращи и представители на различни НПО-та и политически движения не допуснаха ветеринарите в стопанските постройки.", "date": "2018.07.14", "title": "Евтанизирането на овце в Ямболско продължава, Порожанов обеща адекватни обезщетения"}
{"url": "https://www.24chasa.bg/novini/article/6962269", "text": "Мъж се е удавил в лимана на пристанище \"Запад\" в Русе, съобщи БТА. Информацията бе потвърдена от \"Гранична полиция\" в крайдунавския град. Сигналът е подаден в 8,40 часа тази сутрин. 39-годишният мъж паднал от плавателен съд по време на работа. Негови колеги се хвърлили във водата да го спасяват, но не успели. На място бил изпратен и катер на \"Гранична полиция\". Предстои разследване на причините за инцидента. При друг случай тази сутрин е открито тялото на около 50-годишен мъж в езерото в лесопарка \"Липник\" край русенското село Николово. Информацията бе потвърдена от кметицата на населеното място Марийка Генова. Мъжът бил от село Николово. Предстои разследване.", "date": "2018.07.14", "title": "Мъж се удави в Дунав, тялото на друг бе открито в езеро край Русе"}
{"url": "https://www.24chasa.bg/novini/article/6962319", "text": "Част от оградата на медицински център 2 в Бургас изненадващо се срути следобед, но за щастие няма пострадали. Двуметровият тухлен зид на бившия психодиспансер рухнал за секунди пред очите на случайни минувачи. След инцидента полицията отцепи района и пренасочи движението към ДКЦ в по-безопасна посока. Засега не е ясна причината за падането на оградата. Една от версиите беше, че кола се е блъснала в него, но отпадна. Според съседи мургавите от съседната градинка често се катерили по зида и допускат, че под напора им може да е паднал.", "date": "2018.07.14", "title": "Срути се ограда на болница в Бургас"}
{"url": "https://www.24chasa.bg/novini/article/6962341", "text": "Традиционният фестивал \"Сан Фермин\" в северния испански град Памплона, известен с бягането пред бикове по тесните улички всеки ден в течение на седмица, тази година завърши с 42-ма ранени, двама от които - намушкани с рога, предаде Франс прес, цитирана от БТА. Според регионалните власти пострадалите са по-малко, отколкото миналата година, уточнява агенцията. Единият намушкан вече е изписан днес от болницата, друг - испанец, ранен в ръката, остава засега там, посочи местното правителство. Червеният кръст съобщи, че по време на празненствата е осигурил медицинска помощ на 630 души, от които на 437 - по време на бягането пред бикове. Според местните власти миналата година са били ранени 64 души, от които 12 - намушкани от животните. Организаторите разпространиха кадри, показващи човек, подхвърлен на 7 юли във въздуха от бик, който го преследвал, докато мъжът бягал, гледайки в телефона си, може би за да направи снимка. Официално фестивалът ще свърши днес в полунощ. Всяка година от 6 до 14 юли празненствата привличат стотици хиляди туристи и редовно са придружени с инциденти. В течение на тази седмица всяка сутрин в 08.00 ч. стотици хиляди души, облечени в бяло и с червени кърпи на врата, тичат с риск за живота си пред бикове, пуснати из улиците на Памплона, чак до градската арена, където убиват животните по време на корида същата вечер. От 1910 г. досега са загинали 16 участници в бяганията, за последен път - през 2009 г. Фестивалът става известен в цял свят, след като американският класик Ърнест Хемингуей го описва в първия си роман \"И слънцето изгрява\", публикуван през 1926 г.", "date": "2018.07.14", "title": "Биковете в Памплона раниха 42-ма по време на традиционните празненства (Галерия)"}
{"url": "https://www.24chasa.bg/novini/article/6962351", "text": "Турският президент Реджеп Тайип Ердоган ще участва утре в честване на втората годишнина от опита за преврат в страната, извършен на 15 юли 2016 г., което ще се състои на \"Моста на мъчениците\" - единия от трите моста над Босфора в Истанбул, предаде турската частна телевизия НТВ, цитирана от БТА. Ердоган ще отиде в Истанбул, след като приключи с програмата в столицата Анкара по случай утрешния Ден на демокрацията и националното единство. В Истанбул той ще посети паметника на жертвите на пуча и ще участва в шествие на моста над Босфора, където ще направи обръщение пред хората. В рамките на честванията ще бъде частично открит и Музей на жертвите от 15 юли, чийто строеж продължава, отбелязва НТВ. Танкове и тежко въоръжени войници пристигнаха на 15 юли 2016 г. на първия мост над пролива Босфор между европейската и азиатската част на Истанбул, където се изправиха пред групи граждани, решени да им се противопоставят. След опита за преврат мостът, който преди това се наричаше \"Богазичи\", т.е. Босфор, бе преименуван на \"Мост на мъчениците от 15 юли\". Общо близо 250 души бяха убити, а около 2200 ранени при опита за преврат в Турция, за който Анкара обвинява ислямския проповедник Фетхуллах Гюлен и неговото движение, наричано в Турция ФЕТО - \"Фетхуллахистка терористична организация\".", "date": "2018.07.14", "title": "Ердоган отбелязва опита за преврат с участие в шествие на Моста на мъчениците"}
{"url": "https://www.24chasa.bg/novini/article/6962374", "text": "Вицепрезидентката Илиана Йотова бе сред първите дошли да поздравят за националния празник 14 юли посланика на Франция Ерик Льобедел в събота вечерта. Поздравленията си тя поднесе на перфектен френски. Гости на посолството бяха политици, представители на бизнеса и много членове на дипломатическия корпус, сред които американският посланик Ерик Рубин и британският - Ема Хопкинс, както и представители на културните среди. Във салона, където посрещаха гостите, имаше фланелка на френския национален отбор, а на големи екрани в градината се излъчваха мачове на “петлите” от мондиала. Официалната част на приема в градината на посолството започна по традиция с изсвирване на химните на България и Франция, а посланик Льобедел показа много добри певчески умения, като изпя френския химн. Приветственото си слово към гостите той произнесе на двата езика. „Свобода, равенство, братство“ – това е нашето послание. Нашето универсално, европейско и франкофонско послание“, каза дипломатът. И продължи с чувство за хумор: „Това послание се илюстрира за свободата със Статуята на свободата, за равенството – с нашата привързаност към обществената собственост, а за братството също и чрез спорта. Европейски отбор, за предпочитане франкофонски, ще победи утре на световното по футбол.“ В неделя Франция излиза за титлата срещу Хърватия. Посланик Льобедел посочи, че българското председателство на ЕС е било устойчив успех и неговите резултати ще имат значение за бъдещето и за напредъка на ЕС. Той припомни колко активни са българо-френските отношения в последните години, белязани от три срещи между премиера Бойко Борисов и президента Еманюел Макрон, среща между президента Румен Радев и френския държавен глава, както и 12 министерски визити в България в рамките на председателството. Според него в икономическата област също има обещаващи проекти, които трябва да се конкретизират. Френският посланик бе категоричен, че сътрудничеството между Париж и София става все по-модерно и динамично. За настроението на гостите на приема се грижеше духов оркестър ба живо с много богат репертоар – от маршове до френски шансони и световни евъргрийни.", "date": "2018.07.14", "title": "Илиана Йотова на перфектен френски честити празника за Деня на Бастилията (Снимки)"}
{"url": "https://www.24chasa.bg/novini/article/6962435", "text": "Американският президент Доналд Тръмп поигра голф в клуба си в Търнбъри, Западна Шотландия, Глазгоу, където прекарва уикенда, предаде Асошиейтед прес, цитирана от БТА. Някои журналисти видяха държавния глава да играе голф, облечен в черно, с бяла шапка. Той помаха на протестиращи в далечината, които скандираха \"Не на Тръмп, Не на ку-клукс-клан, не на расистки Съединени щати!\", след което продължи играта си. Част от голф игрището се вижда от плажа, където десетина демонстранти се събраха, за да изразят протеста си срещу визитата. Полицейски кордон блокираше достъпа им до клуба. Протести срещу Тръмп днес се проведоха и в други части на Шотландия, като тези в Единбург привлякоха близо 10 000 души. Демонстрантите в Единбург издигнаха същия огромен оранжев балон, изобразяващ Тръмп като пищящо бебе, държащо в ръка мобилен телефон за изпращане на съобщения в Туитър, който вчера се издигна край парламента в Лондон, допълва Ройтерс. Протести имаше и край голф клуба на Тръмп близо до Абърдийн. Демонстрации се проведоха също така в Лондон, макар и по-малки от вчерашните. Лондонската полиция наложи строги условия за провеждане на планирания протест на крайната десница отчасти заради Тръмп, отчасти заради арестувания крайнодесен лидер Томи Робинсън, както и за контрапротеста на антифашистката организация \"Надежда, а не омраза\". Движението посочи, че очаква шествието му да събере до 10 000 участници.", "date": "2018.07.14", "title": "Тръмп поигра голф, докато хиляди протестираха срещу него в Шотландия"}
{"url": "https://www.24chasa.bg/novini/article/6962091", "text": "Над 4000 граждани посетиха Народното събрание в Деня на отворени врати. Най-малкият посетител беше на 6 месеца, а най-възрастният – на 86 години, съобщиха от пресцентъра на парламента. През целия ден председателят на Народното събрание Цвета Караянчева посрещаше в пленарната зала гостите, сред които и много млади хора. Тя отговаряше на техните въпроси, свързани с работата на парламента, и с проблеми, които ги вълнуват. Всеки, който пожела, можеше да се снима на председателската трибуна и да удари парламентарния звънец. Денят на отворени врати беше по повод 27 години от приемането на Конституция на Република България от Седмото велико народно събрание. В парламента беше изложен оригиналът на основния закон, предоставен от Държавна агенция „Архиви“. Посетителите можеха да разгледат изложба на фоторепортера Велислав Николов със знакови моменти от гласуването на Конституцията, както и постоянната експозиция, свързана с историята на Народното събрание. Младите гости получаваха книжки и дискове с филм, посветени на историята на парламентаризма у нас.", "date": "2018.07.14", "title": "Над 4000 влязоха в Народното събрание в Деня на отворените врати"}
{"url": "https://www.24chasa.bg/novini/article/6961989", "text": ", е открити малко след 14 ч. в събота, съобщиха от МВР, цитирани от Нова тв.. Мъжът е в добро общо състояние. Той изчезна в петък следобед, когато напуснал дома си в квартал „Младост“-3 и бе в неизвестност повече от 24 часа.", "date": "2018.07.14", "title": "Откриха възрастния мъж, издирван от полицията в София"}
{"url": "https://www.24chasa.bg/novini/article/6961988", "text": "Пътничка от микробуса, в който се вряза камион на главния път София-Варна, е издъхнала в линейката на път за болницата във Велико Търново. Други четирима са ранени, състоянието им се уточнява, съобщиха от пресцентъра на ОД МВР.  По първоначални данни товарният автомобил спукал гума, шофьорът загубил контрол и се ударил в пътнически микробус с видинска регистрация. И двете превозни средства излетели в канавката. Към мястото на инцидента веднага били насочени екипи на полицията и спешна помощ. Ранени са четирима пътници от микробуса, от които една жена е починала в линейката на път за търновската болница. Шофьорът на камиона е с фрактури и също е откаран в спешния център. На мястото се извършват огледи, но движението не е спряно, уточниха от полицията.", "date": "2018.07.14", "title": "Пътничка от ударената маршрутка\nе починала на път за болницата"}
{"url": "https://www.24chasa.bg/novini/article/6962009", "text": "Американският президент Доналд Тръмп обвини в бездействие администрацията на своя предшественик Барак Обама относно твърденията за руска намеса в президентските избори в САЩ през 2016 г., предаде Ройтерс, цитирана от БТА. Вчера федерален съдебен състав обяви, че служители на руското военно разузнаване чрез хакерски операции са следили компютрите на Хилари Клинтън и на Демократическата партия по време на предизборната кампания тогава и са откраднали огромно количество чувствителна информация, която била използвана за нейното дискредитиране и в полза на републиканците, чийто кандидат бе Тръмп. На 12-те предполагаеми сътрудници на ГРУ - руското военно разузнаване, идентифицирани от ФБР, бяха предявени задочни обвинения в рамките на разследването за руска намеса в изборите. \"Историите, които чухте вчера за 12 руснаци, са се развили по време на управлението на администрацията на Обама, а не по време на администрацията на Тръмп. Защо те (хората на Обама) не са направили нищо по онова време, особено кога стана известно, че ФБР е информирало президента Обама за това още през септември, преди изборите\", писа в Туитър Тръмп, който в момента е на посещение във Великобритания. \"Къде е сървърът на Националния комитет на Демократическата партия, и защо ФБР не го взе под свой контрол?\", попита Тръмп в Туитър.", "date": "2018.07.14", "title": "Тръмп вини в бездействие екипа на Обама заради руската намеса в изборите"}
{"url": "https://www.24chasa.bg/novini/article/6961829", "text": "По разпореждане на министър-председателя Бойко Борисов министърът на земеделието, храните и горите Румен Порожанов ще посети всички населените места, където има открити огнища на чума. Обиколката ще започне от село Шарково, област Ямбол, съобщиха от пресцентъра на Министерски съвет. Премиерът разпореди на министър Порожанов да се срещне с всички засегнати стопани и фермери и лично да следи изпълнението на мерките срещу разпространението на чумата по дребни преживни животни. На министър Румен Порожанов е разпоредено също да информира стопаните на евтаназирани животни за реда и условията за получаване на обезщетения.", "date": "2018.07.14", "title": "Министър Порожанов отива в регионите с огнища на чума по нареждане на Борисов"}
{"url": "https://www.24chasa.bg/novini/article/6961839", "text": "С масови протести Шотландия посреща американския президент. След срещи с британския премиер и кралица Елизабет Втора, снощи Доналд Тръмп пристигна в Единбург. Той е придружаван от съпругата си Мелания, предаде  . Доналд Тръмп добре познава Шотландия и шотландците добре познават американския милиардер. Син на шотландка, той е посещавал много пъти страната, за първи път, обаче, е там като президент на Съединените щати. В програмата му не са предвидени срещи с управляващите. Първият министър на Шотландия Никола Стърджън отказа да се срещне с Тръмп. От близо десет години той е в хладни отношения с шотландското правителство заради голф игрище, което Тръмп възнамеряваше да превърне в „най-доброто в света“. Американският магнат, обаче, не беше предвидил съпротивата на природозащитници, депутати и местните жители.", "date": "2018.07.14", "title": "Американският президент Доналд Тръмп пристигна в Шотландия"}
{"url": "https://www.24chasa.bg/novini/article/6961862", "text": "Протестиращите в Ямболско собственици на умъртвени животни не допускат ветеринарите до фермите, за да евтаназират и останалия добитък, предаде  Собствениците на животни недоволстват заради евтаназията на добитък в района. Причината за наложителното избиване на животни е огнище на чума. Вчера бяха умъртвени 1200 животни. По нареждане на премиера Борисов към района пътува министърът на земеделието Румен Порожанов, който ще се срещне с протестиращите. Станалата популярна в социалните мрежи баба Дора от село Шарково призова министъра да дойде в района и „спре тази лоша работа”. Очаква се в понеделник в България да пристигне комисия от Главна дирекция САНКО на Европейската комисия. Дирекцията отговаря за здравеопазването на животните и ще провери как българските ветеринарни власти спазват европейските регламенти за справяне със заразните заболявания при животните.", "date": "2018.07.14", "title": "Животновъдите от Ямболско не пускат ветеринари до фермите си"}
{"url": "https://www.24chasa.bg/novini/article/6961865", "text": "Турският президент Реджеп Тайип Ердоган заяви, че е поискал от германския канцлер Ангела Меркел задълбочено разследване на националсоциалистическа нелегална група, добавяйки, че присъдата тази седмица в съдебния процес срещу неонацистката терористична група \"не е удовлетворяваща\", предаде Ройтерс. Нелегалната група на Беате Чепе, Уве Мундлос, Уве Бьонхарт е извършила серия убийства и нападения с расистки мотиви от 2000 до 2007 г. Повечето от десетте им жертви са турци. Чепе, последната оцеляля членка на групата, бе призната за виновна по десетте обвинения в убийство и осъдена на доживотен затвор от съда в Мюнхен, предаде БТА. \"Казахме на Меркел, че този въпрос трябва да бъде разследван задълбочено. Тя няма различно мнение по въпроса\", е заявил Ердоган на борда на самолета при завръщането си от Брюксел, съобщиха вестник \"Хюриет\" и други турски медии. Турският външен министър Мевлют Чавушоглу тази седмица призова Германия да открие и накаже стоящите зад тези убийства лица \"в разузнаването, в \"дълбоката държава\". Турският президент е заявил също, че планираната му визита в Берлин може да се осъществи през август.", "date": "2018.07.14", "title": "Ердоган: Поисках от Меркел пълно разследване на неонацистките убийства"}
{"url": "https://www.24chasa.bg/novini/article/6961867", "text": "Ректорите на държавните висши учебни заведения да сключват договори за управление с министъра на образованието и науката. Това предложение на министъра на образованието и науката Красимир Вълчев за промяна в закона за висшето образование бе подкрепено от Съвета на ректорите, чието заседание се състоя вчера в Бургаския свободен университет. Това съобщиха днес от пресцентъра на Министерството на образованието и науката /МОН/. Договорите ще съдържат показатели за изпълнението на програма, ориентирана към развитието на висшето училище. В момента ректорите имат недостатъчно правомощия, което създава проблеми както за стратегическото управление, така и невъзможност да се извършват политики на развитие, смята министър Вълчев. С договорите за управление ще се изяснят отговорностите и задълженията им, е казал той. Кандидатите за ректори отново ще бъдат излъчвани от Общото събрание на съответното висше училище, но след като имат договор с министъра, те ще носят повече отговорности пред обществото - към използването на публичните ресурси и към репутацията на учебното заведение. С мениджърските договори ректорите няма да са зависими от колективните органи на управление, които често се противопоставят на непопулярни мерки като промяна в структурата на персонала и при закриването и разкриването на специалности, смята още министърът. Той е акцентирал върху необходимостта да се подготвят кадри, които ще са търсени от пазара на труда и ще се реализират успешно. Пазарът все повече цени уменията, а не дипломата, е казал министърът. Трябва да готвим хора с дигитални умения, които ще са по-адекватни да се справят с новите професии, трябва да променяме учебните планове като ги свързваме с дигитализацията, е отбелязал Вълчев. Той е поставил акцент и върху необходимостта висшите училища да се отворят за партньорства - с общините, с бизнеса, с други научни организации.", "date": "2018.07.14", "title": "Ректорите подкрепиха идеята за сключване на договори с министъра на образованието"}
{"url": "https://www.24chasa.bg/novini/article/6961870", "text": "Руският военен аташе в Южна Корея е бил повикан днес в министерството на националната отбрана в Сеул, където му е бил връчен протест във връзка с нарушаването на опознавателната зона на южнокорейската ПВО от два руски бомбардировача, предаде агенция Йонхап, цитирана от БТА. Нарушението на \"руските военни самолети не помага за стабилизиране на положението на Корейския полуостров, както и в Североизточна Азия. И тъй като (при такива инциденти) съществува вероятност от сблъсъци във въздуха, ние настояваме Русия да признае сериозността на този проблем и се надяваме да бъдат взети мерки, за да се избегне повтарянето на такива случаи\", се казва в протеста, предаден от Пак Чул-кюн - генерален директор по международната политика при министерството, на руския военен аташе Андрей Фалилеев. По същия повод в южнокорейското външно министерство е бил повикан и дипломат номер две в руското посолство Максим Волков. Според южнокорейското военно командване в петък двата руски военни самолета са нарушили опознавателната зона 4 пъти и след предупреждения се оттеглили. А руското министерство на отбраната съобщи, че два стратегически бомбардировача Ту-95МС на руските Военно-космически сили са изпълнявали в петък планови полети над Японско и Жълто море, като на отделни участъци са били съпроводени от изтребители на Южна Корея и Япония. По време на полета екипажите на двата самолета са отработвали попътно зареждане с гориво във въздуха. В руското съобщение се добавя, че летците от руската далекобойна авиация редовно изпълняват полети над неутрални води в Арктика, Атлантика, Черно море и Тихия океан, като \"всички полети се изпълняват в съответствие с правилата за използване на въздушното пространство, без да се нарушават границите на други държави\".", "date": "2018.07.14", "title": "Южна Корея протестира заради нарушения от руски бомбардировачи"}
{"url": "https://www.24chasa.bg/novini/article/6961876", "text": "Учени от Оксфордския университет в Англия и Института за история на човека \"Макс Планк\" в Германия заключиха, че Хомо сапиенс еволюирал едновременно от няколко групи архаични хора в Африка, съобщи Лента. Макар повечето антрополози да са мнение, че люлката на човечеството е била Африка, има разногласия как човекът е еволюирал на Черния континент. Най-популярната хипотеза гласи, че съвременните хора произлезли от една популация Хомо еректус, предаде БТА. Но в съответствие с хипотезата за африканския мултирегионализъм архаичните предци на човека в разстояние на хилядолетия били разделени от гори и пустини. Това станало причина за голямо разнообразие на популациите древни хора. С годините настъпило смесване на популациите и това довело до появата на Хомо сапиенс. По думите на авторите на изследването, втората хипотеза потвърждава, че откритите в Африка каменни сечива и други артефакти сформират обособена група в зависимост от възрастта им и местата, където са намерени. Това свидетелства, че еволюцията на човека настъпила в различни периоди в отделни региони на континента. Аналогична е картината сред вкаменелостите. Съвременни черти се появили в различни групи и това потвърждава, че Хомо сапиенс се появил благодарение на взаимодействието между относително изолирани популации архаични хора. Генетичното разнообразие в древността било толкова голямо, че едва ли е могло да се поддържа от една-единствена популация. В съответствие с африканската хипотеза първите хора, които от анатомична гледна точка са сходни с днешните представители на Хомо сапиенс, се появили в Африка. Там се появили и разновидности на Хомо сапиенс, включително пигмеи и бушмени. Според алтернативната хипотеза, всички човешки раси еволюирали от отделни групи Хомо еректус, които живеели в Евразия. Тази хипотеза обаче е оборена от палеонтоложки и палеогенетични данни.", "date": "2018.07.14", "title": "Учени опровергаха популярна хипотеза за произхода на човека"}
{"url": "https://www.24chasa.bg/novini/article/6961893", "text": "Двама души се удавиха във водоеми в русенско само за няколко часа. Единият от тях е потънал във водите на лимана на Пристанище Запад тази сутрин. Той е служител на пристанището. По първоначална информация инцидентът е станал по време на работа. Какви са причините за злополука все още се изяснява.Тялото му в момента се издирва от Гранична полиция, предаде . Тялото на другия мъж е изплувало тази сутрин в езерото Липник край русенското село Николово. Сигналът е подаден от рибари. По непотвърдена информация това е мъж от селото. Причината за удавянето се изяснява от полицията. Езерото Липник е забранено за къпане и няма спасител.", "date": "2018.07.14", "title": "Двама се удавиха във водоеми в Русенско"}
{"url": "https://www.24chasa.bg/novini/article/6961898", "text": "Взривно устройство беше хвърлено по дома на бившия лидер на партията Шин Фейн - Джери Адамс, в Северна Ирландия миналата нощ, съобщи днес самата ирландска националистическа партия, цитирана от Ройтерс. Второ устройство бе хвърлено и по дома на бившия председател на партията за Северна Ирландия Боби Стори, се добавя в съобщението, цитирано от БТА. Според Шин Фейн едно от устройствата е нанесло повреди на паркирана наблизо кола. По този повод Адамс писа в Туитър, че няма пострадали при нападението срещу дома му. Двете атаки в Белфаст последваха уличните сблъсъци във втория северноирландски град Лондондери, за които полицията обвинява крайни ирландски националисти, противници на мирното споразумение от 1998 г., за чието сключване помогна Джери Адамс. Това споразумение сложи край на 30-годишното насилие в Северна Ирландия между ирландските националисти, които искаха британската провинция да се присъедини към Ирландската република, и пробританските юнионисти, които искат тя да си остане част от Великобритания. Над 3000 души загинаха при това насилие. Няколко групи от недоволни ирландски националисти все още извършват епизодични нападения, но капацитетът им е нищожен в сравнение с Ирландската републиканска армия (ИРА), която се отказа от въоръжената борба и сдаде оръжията си след споразумението от 1998 г. Много от тези дисиденти смятат, че Адамс и партията Шин Фейн - бившето политическо крило на ИРА, са предали ирландската националистическа кауза, подписвайки мирното споразумение с британското правителство.", "date": "2018.07.14", "title": "Хвърлиха бомба по дома на бившия ирландски националистически лидер Джери Адамс"}
{"url": "https://www.24chasa.bg/novini/article/6961900", "text": "Над 162 са опасните участъци по високоскоростните пътища в страната. Става въпрос за изходите на градовете в посока на магистралите, пътят Русе-Бяла, Креснеското дефиле, отсечката между Бургас и Варна и още много други, предаде NOVA. В разгара на летния сезон се засилва и трафика по скоростните пътища на страната. За жалост черната статистика на тежки пътнотранспортни произшествия продължава да слага черните точки на смъртта на картата на България. 27 са жертвите от началото на годината по българските автомагистрали. За 2017-та загиналите по широките и високоскоростни пътища у нас са 62-ма. Сред опасните участъци са изходите на градовете посока автомагистралите. В Пловдивска област най-опасна е автомагистрала Тракия от 107 до 149-тия километър, в който участък само за една седмица загинаха 7 души, сред които е 2 годишно дете. На територията на Пловдивска област по пътищата от Републиканската мрежа са загинали 16 души, а 222-ма са ранени. „Съветваме пътуващите да съобразяват своето поведение с метеорологичните условия”, посъветва гл. инспектор Бетьо Гергинов от Пътна полиция – Пловдив. В участъците с опасност от произшествия има засилено полицейско присъствие. „Активните действия от страна на полицейските сили са разпоредени до приключване на летния сезон”, каза гл.инспектор Гергинов. Кресненското дефиле и проходът Предел. Това са така наречените пътища-убийци в Югозапада. Кресненското дефиле между Симитли и Кресна. Това е един от пътните участъци в Благоевградска област, в които ако попаднете зад волана трябва да сте изключително внимателни. Трафикът от тежкотоварни камиони и коли е много интензивен, видимостта в дефилето на много места е изключително слаба, а правите участъци много често лъжат шофьорите, затова и огромният брой на пострадали и загинали при катастрофи не изглежда никак случаен. „От началото на тази година до настоящия момент имаме 124 тежки ПТП-та с 11 убити и 159 ранени,което за радост наша радост в сравнение с миналата година имаме намаление по всички показатели”, заяви ст. Инспектор Петър Овнарски от Пътна Полиция – Благоевград. За 2017-та година произшествията са 136, в които са загинали 18 души. За 2016-та от Пътна полиция и Агенция „Пътна инфраструктура” отбелязват 126 отсечки с концентрация на пътни произшествия. Една от най-невралгичните точки на магистрала „Марица” е в нейния край, където тировете преминават в скоростната лента, а автомобилите буквално профучават край тях. Въпреки че е сравнително нова, по магистрала „Марица” не липсват и проблеми с настилката, особено в стария участък от Харманли до Свиленград. Там те се запълват почти всяка година. Пътувайки към морето, посока Бургас има няколко опасни точки. Сред тях е участъка от 165-ти до 208-ми километър на магистрала „Тракия”. Един от най-опасните участъци в Бургаския регион е този при разклона за Атия , заради тази пешеходна пътека , която пресича главния път от Бургас до Созопол и след множеството инциденти тук са поставени стационарен радар , както и ленти , ограничаващи скоростта за движение. На мястото през 2017-та 6-годишно момче е загина на място, след като е беше блъснато от джип на пешеходна пътека. В Русенска област пътят с най-много черни точки на смъртта е отсечката Русе- Бяла. Голям наклон, остър завой и стесняване на пътя – Беленския баир, едно от най-опасните места между Русе и Бяла . По статистика на КАТ през първите 6 месеца на годината по този път са станали 21-а катастрофи с 36 Ранени и двама загинали. „Тенденцията е увеличаване броя на ПТП-тата в този участък от пътя”, каза началникът на Пътна полиция – Русе, Михаил Манов. За сравнение през цялата 2017-та година са станали 33-тежки катастрофи с 59 ранени и 4-ма загинали. Засиленият трафик , високата скорост и неправилните маневри са причините , водещи до повече катастрофи през летния сезон. От началото на годината между Монтана и Видин са станали 100 пътно-транспортни произшествия с 5 загинали и над 30 ранени. Основната причина е несъобразената скорост.", "date": "2018.07.14", "title": "Над 162 са опасните участъци по високоскоростните пътища в страната"}
{"url": "https://www.24chasa.bg/novini/article/6961910", "text": "Приемете моите поздравления по случай 27-ата годишнина от приемането на Конституцията на Република България. Това заяви президентът Румен Радев в поздравителен адрес, произнесен на Конференцията, посветена на 27-годишнината от приемането на Конституцията на Република България вчера. Това съобщиха от прессекретариатът на държавния глава. Тържествено подписаната на 12-и юли 1991 г. Конституция на Република България въплъщава най-високите постижения на модерния конституционализъм - закрилата на основните права и правовата държава, разделението на властите, контрола за конституционност. Достоен е стремежът на създателите ѝ да съчетаят демократичното начало и конституционните традиции от Търновската конституция. Наложителните „поправки“, произтичащи от непосредственото действие на правото на Европейския съюз, доказаха, че целта да бъдем пълноправна част от модерна Европа преминава през зачитането на националната ни идентичност и гарантирането на върховенството на конституцията. Погледнато от дистанцията на времето, за скромните си 139 години българският конституционализъм има своите постижения, но и неуспехи. Въпреки това, макар и трудно, конституционното съзнание бе съхранено. Днес, повече от всякога, сме призвани да отстояваме демократичната, правова и социална държава, която често е поставяна на изпитание. Убеден съм, че за да постигнем просперитет, трябва заедно да защитаваме справедливостта, да зачитаме правата и свободите на личността, да пазим Конституцията си. Честита годишнина!", "date": "2018.07.14", "title": "Радев: Призвани сме да отстояваме държавата, която често е поставяна на изпитание"}
{"url": "https://www.24chasa.bg/novini/article/6961918", "text": "Руската държавна корпорация Росатом започна днес изливането на \"първия бетон\" в основите на Втори енергоблок от АЕЦ \"Рупур\" в Бангладеш. На церемонията, започнала с натискане на символично копче, присъстваха премиерът на Бангладеш г-жа Шейх Хасина Вазед, министърът на науката и технологията Еафеш Осман, руският вицепремиер Юрий Борисов и Александър Локшин от ръководството на Росатом, предаде ТАСС. Строежът на Първи енергоблок започна преди 8 месеца, напомни пред събралите се Локшин. Шейх Хасина Вазед изрази надежда до 2023-2024 г. двата реактора да осигуряват на Бангладеш общо 2400 мегавата електроенергия. \"Оттам нататък близо 10 на сто от общото производство на електроенергия в страната ще се падат на ядрената енергетика\", изтъкна тя. Шейх Хасина Вазед отбеляза, че за построяването на АЕЦ \"Рупур\" е мечтаел още баща й - основателят на Бангладеш, първият президент и премиер на страната Шейх Муджибур Рахман (убит при военен преврат през 1975 г., бел. ТАСС). \"Руската федерация откликна на молбата на Бангладеш да съдейства за изграждането на централата. Изразявам благодарност на правителството и народа на Русия за предоставената подкрепа\", заяви тя. АЕЦ \"Рупур\" с два реактора тип ВВЕР-1200 се строи по руски проект на 160 км от столицата на Бангладеш Дака по договор от 25 декември 2015 г. Работата по Първи енергоблок започна през декември м. г. На 8 юли 2018 г. бангладешкият регулаторен орган издаде лиценз за проектиране и изграждане на Втори блок, предаде БТА. Проектантската и строителната дейност е поверена на Атомстройекспорт - част от структурите на Росатом. Оборудване за реакторния остров и за спомагателните инсталации в машинната зала доставя ресорното поделение на Росатом - Атоменергомаш. Предприятията от тази група ще изработят реакторните корпуси, вътрешнокорпусните устройства, парогенераторите, помпите и другата необходима техника. Промишлената експлоатация на Първи енергоблок се предвижда да започне през 2023, на Втори - през 2014 г.", "date": "2018.07.14", "title": "Росатом започна строежа на втори енергоблок от АЕЦ \"Рупур\" в Бангладеш"}
{"url": "https://www.24chasa.bg/novini/article/6961920", "text": "Три нощи избягалият затворник Младен Младенов спал по пейките в Пловдив. Едва на четвъртия ден той беше задържан. Забелязан бил в района на Гребната база от служител на Трето РУ, който подал сигнал. Това стана ясно от изявление на директора на полицията Атанас Илков и наблюдаващия прокурор Румяна Калеева. В петък след обяд тя каза пред \"24 часа\", че няма следа от 59-годишния беглец. Задържането му е станало около 9 часа тази сутрин. Полицейският шеф изтъкна като причина за изчезването на пандизчията диагнозата, която е научил от лекарите. Ставало въпрос за сериозно онкологично заболяване. Възможно било да се е изплашил и да е изчезнал. „Ще го лекуваме”, зарекоха се от прокуратурата. И добавиха, че режимът след задържането му е променен от лек в строг. Той ще бъде изправен на съд за бягството, където го очакват до 3 г. лишаване от свобода. На Младенов му оставаха 4 месеца да излежи последната си шеста присъда, която е била постановена от смолянския районен съд м.г. Тя е била в размер на година и половина.", "date": "2018.07.14", "title": "Три денонощия полицията дири избягалия затворник, той спал по пейките в Пловдив"}
{"url": "https://www.24chasa.bg/novini/article/6961930", "text": "Руският бизнесмен Пьотр Офицеров, съратник на опозиционера Алексей Навални, осъден заедно с него по скандалното дело \"Кировлес\", скоропостижно почина на 43-годишна възраст, съобщи Би Би Си. Първа съобщи за смъртта му чрез Туитър опозиционната журналистка Евгения Албац, после информацията бе потвърдена от адвоката на Офицеров Светлана Давидова. Причината все още не се знае. В началото на седмицата бе съобщено, че бизнесменът е влязъл в болница поради черепно-мозъчна травма. Приятели на покойния пишат скръбни съобщения на страницата му във Фейсбук и поднасят съболезнования на семейството. Офицеров остави пет деца, предаде БТА. Офицеров бе обявен за съучастник на Навални в процеса по делото за злоупотреба със средства на руското държавно предприятие за експлоатация на горите \"Кировлес\". Според следствието Навални - съветник на губернатора на Кировска област Никита Белих през 2008-2009 г., убедил шефа на предприятието Вячеслав Опалев да сключи сделка в полза на компания, ръководена от Офицеров. Опалев сключи споразумение с прокуратурата, стана главен свидетел на обвинението и получи условна присъда. Нито Навални, нито Офицеров никога не са се признавали за виновни, напомня Би Би Си. Според адвокатите на двамата и мнозина правозащитници процесът е протекъл с многобройни нарушения. През 2013 г. Навални бе осъден на пет години в лагер, Офицеров - на четири. Присъдите бяха обжалвани и апелативна инстанция ги смени с условни. През 2016 г. Европейският съд по правата на човека призна, че руските магистрати са нарушили правата на Навални и Офицеров. В тази връзка Върховният съд на Русия отмени присъдите и насрочи ново съдебно дирене. Вторият процес в предишното съдилище през 2017 г. обаче приключи със същите тези условни присъди. \"Такава телеграма е дошла от Кремъл\", коментира Навални след заседанието. Фондацията за борба с корупцията на Алексей Навални обяви, че осъдителната присъда няма да повлияе на плановете му да участва в президентските избори през 2018 г. На опозиционера обаче бе забранено да се кандидатира заради присъдата, която той отхвърли като изфабрикувана и политическа.", "date": "2018.07.14", "title": "Почина руският бизнесмен Пьотр Офицеров, \nблизък на опозиционера Алексей Навални"}
{"url": "https://www.24chasa.bg/novini/article/6961936", "text": "Моята страна извоюва голяма победа - с новото име Република Северна Македония се отстрани иредентизмът, който се съдържаше в тяхното конституционно име, заявява гръцкият премиер Алексис Ципрас на официалната интернет страница на гръцкото правителство, съобщи сайтът МКД, цитиран от БТА. С договора от Преспа се предвижда преименуване на БЮРМ в Република Северна Македония на нашия език, както се изговаря, с което се отстранява иредентизмът, който се съдържаше в тяхното конституционно име, пише на интернет страницата на правителството. 140 страни, които днес признават нашите съседи като Македония, сега ще ги признаят като Република Северна Македония, тъй като това име е ерга омнес за всеобща употреба, се казва още в съобщението. За пръв път е предвидено нашите северни съседи в бъдеще да не могат да твърдят, че имат каквато и да било връзка с античната гръцка култура на Македония. Договорът също така предвижда гражданството в пътните документи на нашите съседи да не бъде само \"македонско каквото\" е днес, а \"македонско/гражданин на Северна Македония\". Гърция пък ще признае гражданството като \"граждани на Северна Македония\". Договорът от Преспа е голяма дипломатическа победа, но и голяма историческа възможност, се изтъква също така в съобщението на гръцкото правителство.", "date": "2018.07.14", "title": "Ципрас: Договорът от Преспа е голяма дипломатическа победа на Гърция"}
{"url": "https://www.24chasa.bg/novini/article/6961939", "text": "Дванадесетте тайландски момчета и техният футболен треньор, които бяха извадени от наводнена пещера със сложна и рискована спасителна операция, ще бъдат изписани от болницата идната седмица, съобщи днес здравният министър на Тайланд, цитиран от ДПА. \"Ще ни е необходимо сътрудничеството на медиите, докато момчетата и техните семейства се адаптират към обичайното си всекидневие\", каза министър Пиясакол Саколсатаядорн пред репортери в столицата Банкок. \"Ние им помагаме да се подготвят за вниманието, което ще получат от медиите\", добави той. Министерството публикува видеорепортаж от болницата в северната провинция Чианг Раи, близо до границата с Мианма, където спасените са настанени след 3-седмичната си подземна одисея. Вижда се, че всички те са в добро състояние и благодарят на своите спасители и на всички в страната и по света, стискали палци за благополучния изход от сагата. Всяко от момчетата на възраст между 11 и 16 г. посочва предпочитанията си какво му се яде. В момента те са на строго контролирана диета по медицински причини, след като някои от тях са загубили до 5 кг от теглото си при принудителния подземен престой и захранването им трябва да става внимателно и по точно определен начин в съответствие с хода на възстановяването и конкретното им състояние, предаде БТА. Малките футболисти все още носят предпазни маски срещу инфекции. Според министъра те ще бъдат изписани най-вероятно в четвъртък. Лекарите посочват, че децата ще бъдат внимателно наблюдавани и след това за евентуални физически и психологически последици в резултат на преживяното.", "date": "2018.07.14", "title": "Официално: Изписват в четвъртък спасените 12 момчета от Тайланд и треньора им"}
{"url": "https://www.24chasa.bg/novini/article/6961661", "text": "„Не си даваме животните. Никой не е дошъл от София да ни чуе. Те са подведени. Каним министъра да дойде при нас и да вземат втори проби. Животните ни не са болни”. Това коментираха хората от с. Голямо Шарково, където продължава евтаназирането на животни заради чума, пред Нова телевизия. Според местните пробите за чума са отрицателни. Те дадоха пример със свой съгражданин, който имал 150 животни, които отгледал с биберон. „Полицаите са повече от нас, не можем да ги спрем”, каза Костадин Пулев, един от малкото стопани, останал с живи животни. Цялото село обаче го подкрепя. „Целта ни е да повторим Априлското въстание”, казаха съселяните му. Жителите на селото седят пред кошарите си в опит да спрат евтаназията на животните си. Пътни блокади обаче няма да има, защото ветеринарните власти са в кошарите, допълниха потърпевшите. „Над 1000 животни бяха избити вчера, гледката беше ужасна, хората страдаха, животните са здрави”, каза жител на селото. „Вчера животните стояха убити до късно, няма никаква дезинфекция. Чума в селото няма. Докторите казват, че месото и млякото на животните могат да се консумират”, допълни друг. „Вчера ми убиха 800 животни, дадоха ми документ, който нямаше нито печат, нито написано от ветеринар, че са болни”, обясни възрастна жена. Не може за една Пенка да се вдига толкова шум и от Европа да се пускат писма, а за избиването на толкова хиляди животни да се мълчи, категорични са местните. Според тях причината за случващото е да се обезлюди района. „С парите, които Порожанов каза, че ще бъдат изплатени, не можем да си купим едно агне, камо ли да си подновим стадото”, категорични са те. Протестът на жителите на Голямо Шарково продължава със запалена вълна, останала, защото последния месец никой не изкупува нито нея, нито млякото. „Това са правилата при подобни заболявания. Въпросът дали има наистина чума е несъстоятелен. Взели сме над 6000 проби, които са изпратени в референтна лаборатория. Трябва да защитим на 1 милион преживни в България. В понеделник ще дойдат експерти от Европа да проверят дали мерките са достатъчно ефективни дори и по границата”, обясни ситуацията д-р Дамян Илиев, изпълнителен директор на БАБХ. „Беше ни наложена санкция целите райони да са с такъв режим, успяхме да убедим Европа и Европейската агенция по безопасност на храните да сведат режима само до общинско, не до областно ниво”, каза още той. „Риск за хората няма, освен икономически”, категоричен е Илиев. Последните години в България имаше 3 сериозни заболявания, които бяха пренесени при движение на животни без разрешение, в сезони, в които има заболявания. „Не мога да отстъпя дори на база на тази емоция, като чух и видях, защото това са мнения на хора, които не познават заболяването и технологията на изследване”, каза Илиев. „Никой не ми е казал, че имам болни животни. Всички са здрави. Няма да мога да преживея тази болка, ако ми убият животните”, каза пред Нова и баба Тодора, чиято снимка с козичката ѝ Светла обиколи медии и социални мрежи вчера. Жената е на 68 години и гледа 165 животни.", "date": "2018.07.14", "title": "Жителите на Шарково: Ще повторим Априлското въстание"}
{"url": "https://www.24chasa.bg/novini/article/6961660", "text": "Общото събрание на ООН избра Исландия на мястото на САЩ в Съвета на ООН за човешки права след решението на администрацията на Тръмп Вашингтон да напусне тази организация със седалище в Женева, предаде Асошиейтед прес. Исландия бе номинирана от групата на западните страни и получи 172 гласа, а Франция получи един, предизвиквайки смях в заседателната зала, предаде БТА. Постоянният представител на САЩ в ООН Ники Хейли заяви, че администрацията на Тръмп е взела това решение, защото САЩ не могат да останат член на \"лицемерна и користна организация, която се подиграва с човешките права\". Хейли разкритикува Съвета за \"хроничното му пристрастие срещу Израел\". 47-членният Съвет на ООН за човешки права отделя определен брой места за всеки регион на света. Мандатът на Исландия започва незабавно и ще продължи до 31 декември 2019 г.", "date": "2018.07.14", "title": "ООН избра Исландия на мястото на САЩ в Съвета за човешки права"}
{"url": "https://www.24chasa.bg/novini/article/6961674", "text": "Повечето германци не смятат, че САЩ са надежден партньор в обезпечаването на сигурността на Европа, показва допитване за телевизия Цет Де Еф, цитирано от Асошиейтед прес. Само 9 процента от запитаните смятат, че САЩ при управлението на президента Тръмп са надежден партньор, а 89 процента се съмняват в надеждността на САЩ. Останалите анкетирани нямат мнение по въпроса, предаде БТА. Резултатите са сходни във всички групи по признака на политическите възгледи и симпатии. Телефонната анкета е извършена сред 1340 души от 9 и 12 юли от института Форшунгсгрупе Вален. Статистическото отклонение е 3 процента.", "date": "2018.07.14", "title": "Допитване: Само 9% от германците смятат, че САЩ са надежден партньор"}
{"url": "https://www.24chasa.bg/novini/article/6961685", "text": "Съветът за сигурност на ООН наложи оръжейно ембарго на Южен Судан, където от близо пет години се води гражданска война, предадоха осведомителните агенции, цитирани от БТА. Проекторезолюцията, изготвена от САЩ, бе подкрепена от девет държави, което е минималният брой гласове, за да бъде приета. Останалите шест страни членки - Боливия, Екваториална Гвинея, Етиопия, Казахстан, Китай и Русия - се въздържаха. Представителят на Етиопия заяви, че моментът не е подходящ предвид започналите опити за възобновяване на мирния процес в Южен Судан. Освен забрана за доставки на оръжия за африканската страна резолюцията налага забрана за пътувания в чужбина и замразяване на активите на бившия командващ на южносуданската армия и нейния настоящ заместник-командващ, предадоха Асошиейтед прес и Ройтерс. ТАСС припомни, че през февруари т.г. САЩ наложиха едностранно оръжейно ембарго на Южен Судан и призоваха и други страни да последват този пример. През март Вашингтон санкционира и 15 южносудански петролни компании по подозрение, че финансират въоръжени групировки.", "date": "2018.07.14", "title": "Съветът за сигурност на ООН наложи оръжейно ембарго на Южен Судан"}
{"url": "https://www.24chasa.bg/novini/article/6961688", "text": "По традиция днес Франция отбелязва националния си празник с военен парад на Шанз-Елизе, където стотици хиляди французи се надяват да празнуват утре победа на \"сините\" на финала на Мондиала в Русия, предаде Франс прес. Около 12 000 членове на силите за сигурност са мобилизирани в Париж и околностите на френската столица по случай празника и преди утрешния мач, в който националният отбор на Франция се надява да победи Хърватия и да спечели втора Световна купа, предаде БТА. Президентът Еманюел Макрон, за когото това е вторият парад след избирането му през май 2017 г., ще излезе на прочутия парижки булевард в 10,00 ч. (08,00 ч. по Гринуич) с \"автомобила на галвнокомандващия\", след което ще застане на трибуната на площад Конкорд, откъдето ще наблюдава празненството. След американския президент Доналд Тръмп миналата година, сингапурският премиер Сян Лун и японският външен министър Таро Коно ще бъдат почетните гости на президента като символ на стремежа на Франция за засили военните си връзки с Азия. През 2018 г. се навършват 160 години от установяването на дипломатически отношения между Франция и Япония, а от 20 години пилотите на сингапурските изтребители се обучават във френската база в Казо. Знамената на двете азиатски държави ще открият парада редом с френското, ескортирани от седем войници от всяка нация. Общо 64 самолета ще прелетят в небето над Париж, сред които \"Алфаджет\" на прочутата група \"Патрул дьо Франс\". Трима военни от специалните сили, ранени в бой, ще бъдат на борда. Десетият французин, летял в космоса, Тома Песке, ще има привилегията да пилотира \"Рафал\". Дебют на парада ще направи самолетът цистерна за зареждане във въздуха А330ПMRTT \"Феникс\", а \"Мираж\" 2000 N ще участва за последен път. Специална почит ще бъде отдадена на частите, изпратени в помощ на местното население след опустошителното преминаване на ураганите Ирма и Мария във Френските Антили през септември. Общо 4290 военнослужещи, 220 бойни машини, 250 коня, 64 самолета и 30 хеликоптера ще участват в тазгодишния парад, който ще продължи около 2 часа, с мотото \"братство по оръжие\". Сред участниците са испански жандармеристи, белгийски бронирани машини и един А400М от германските ВВС. Традиционният парад на 14 юли е демонстрация на сила, а не просто възпоменание, подчерта началникът на генералния щаб на френските въоръжени сили ген. Франсоа Льокоантр в интервю, публикувано днес. Той пое поста преди година след открита криза между предшественика му и държавния глава по бюджетни въпроси, което доведе до оставка на началника на генералния щаб. Година по-късно отношенията между президента Макрон и неговата армия изглеждат в пълна хармония. Вчера държавният глава подписа закона за военните програми за периода 2019-25 г., който предвижда близо 300 милиарда евро кумулативни разходи с цел достигане на 2 процента от БВП до седем години. \"С тази военна програма ще излекуваме трудностите от миналото, ще продобрим настоящето и ще подготвим бъдещето на страната ни и ще й осигурим средства за защита\", заяви Макрон снощи на традиционния прием в министерството на отбраната в навечерието на парада.", "date": "2018.07.14", "title": "Франция отбелязва националния си празник с военен парад в Париж"}
{"url": "https://www.24chasa.bg/novini/article/6961694", "text": "Мексико призова САЩ бързо да съберат мигрантските семейства, които са били разделени на границата между двете страни, предаде ДПА. Президентът Енрике Пеня Нието е изразил пред държавния секретар на САЩ Майк Помпейо безпокойството за хилядите деца, разделени от родителите си, съобщи мексиканското президентство след срещата им. Пеня Нието е поискал \"постоянна алтернатива, която дава предимство на благосъстоянието и правата на малолетните\", предаде БТА. \"Благодаря, Пеня Нието, за днешния добър разговор за нашите икономически отношения, граница и сигурност\", написа Помпейо в Туитър. Държавният секретар бе придружен от министърката на вътрешната сигурност Кирстен Нилсен, министъра на финансите Стивън Мнучин и президентския съветник Джаред Къшнър. Делегацията от САЩ се срещна и с новоизбрания президент на Мексико Андрес Мануел Лопес Обрадор, който й е връчил списък от предложения за създаване на основа за разбирателство след встъпването му в длъжност, което ще се състои на 1 декември. Предложенията няма да бъдат оповестени преди президентът Тръмп да се запознае с тях, но бъдещият външен министър на Мексико Марсело Ебрард каза, че те касаят търговията, миграцията, сигурността и развитието. На срещата са присъствали и бъдещите мексикански министри на финансите, икономиката и сигурността. Тя бе определена като \"откровена и сърдечна\" от Ебрард, който изрази очакване, че Мексико ще успее да подобри отношенията си със САЩ, предаде Франс прес. Ебрард уточни, че на срещата са били обсъдени Северноамериканското споразумение за свободна търговия (NAFTA), което САЩ искат да предоговорят, и усилията, които трябва да направят Мексико и страни от Централна Америка за постигане на икономическо развитие, за да се сложи край на миграцията. Обсъдена е била и сигурността и Лопес Обрадор е представил мексиканска инициатива в тази област, каза Ебрард без повече подробности. Майкъл Помпейо заяви, че срещите му с Пеня Нието и Лопес Обрадор са били продуктивни, предаде ТАСС. \"Обсъдихме въпроси от двустранните отношения. Подчертах, че за нашите страни е важно да имат силни, справедливи и взаимоизгодни търговски отношения. Подчертах и важността да реши граничният проблем\", каза държавният секретар на САЩ, който добави, че с нетърпение очаква да започне да работи с новоизбрания мексикански президент. \"Обсъдихме как САЩ и Мексико могат съвместно да постигнат общи цели, свързани с икономиката и охраната на границата\", заяви Помпейо.", "date": "2018.07.14", "title": "Мексико: САЩ бързо да събере мигрантските семейства, които са били разделени на границата"}
{"url": "https://www.24chasa.bg/novini/article/6961687", "text": "Младши инспектор Милен Митров е полицаят, който стана свидетел на уличен грабеж в столичния кв. \"Люлин\", не се поколеба да реагира и залови бандита на местопрестъплението в четвъртък вечерта. \"Митров неведнъж е реагирал така. Веднъж гони крадец по поляните, беше целият вир вода\", каза шефът му Георги Алексиев, началник на \"Охранителна полиция\" в 9-о районно управление. Митров е награждаван 5-6 пъти с похвали. В четвъртък вечер на път за нощна смяна той спрял колата си на столичната ул. \"Търново\" и влязъл в магазин за авточасти. Чул, че става суматоха и надникнал навън. Видял мъж с къси дънки, черен суитшърт с дълги ръкави и качулка на главата. \"Беше неуместно да е с качулка. Бягаше. След него тичаше жена и викаше: \"Помощ, помощ, крадец! Открадна ми телефона\", разказа пред \"24 часа\" Митров. Той се затичал след качулатия и след 200-300 метра го задържал между блоковете. Онзи се противил, докато полицаят му слагал белезници. На помощ дошли трима-четирима минувачи. От суитшъра на нападателя изпаднал джиесем и жената си го разпознала. Наблизо стоял друг мъж, който много приличал на нападателя. Оказало се, че двамата са братя. \"Всеки от нашето районно бил реагирал така\", каза Митров след края на нощното си дежурство тази сутрин.", "date": "2018.07.14", "title": "Ето го полицая, който хвана уличен бандит в \"Люлин\". Награждаван е 5-6 пъти"}
{"url": "https://www.24chasa.bg/novini/article/6961602", "text": "Tesla ще ускори иновациите и разшири бизнес сферите в Китай, съобщиха от пекинския клон на американския автомобилопроизводител в четвъртък, предаде bulgarian.cri.cn. Открит през октомври, първият задграничен център за иновации, изследвания и развитие на Tesla, базиран в Пекин, ще фокусира дейността си в сферите на софтуера, хардуера, локализацията, анализа на данни за Китай и азиатско-тихоокеанския регион, интелигентите превозни средства и др. Центърът разполага до момента с около 30 служители, като броят им се очаква да надвиши 100 до 2020 г. Китай е най-големият пазар за Tesla извън Щатите. „С таланта в Пекин, планираме да задълбочим сътрудничеството с градското правителство, изследователските институти, колежите и университетите.“, каза Жън Юсян, вицепрезидент на центъра и шеф за Азиатско-тихоокеанския регион. Tesla обяви и план за откриването на първия си задграничен завод в Шанхай, където планира да произвежда на година 500 хиляди електрически автомобила.", "date": "2018.07.14", "title": "Tesla ускорява иновацията, разширява бизнеса си в Китай"}
{"url": "https://www.24chasa.bg/novini/article/6961699", "text": "Илхан Кючюк, член на Европейския парламент от Групата на АЛДЕ, посети Албания в четвъртък и петък, където проведе работни срещи с представители на управляващи и опозиция в страната. Евродепутатът, който е и вицепрезидент на партия АЛДЕ, се срещна с ръководството и младежката организация на Партията на справедливостта (Partia Levizja e Legalitetit). По думите му в Албания са налице ясно заявените леви и десни партии, но липсва такава в центъра. „Именно затова поговорихме за възможностите за политическо партньорство. Една либерална партия, потенциален партньор на АЛДЕ, която следва неотлъчно европейските ценности, би била едно необходимо, но липсващо към момента звено по пътя на интеграцията на Албания”, коментира Кючюк. Евродепутатът , който е и докладчик за напредъка на Албания от страна на АЛДЕ, се срещна и с албанския правосъден министър – Етилда Джонай. Една от главните теми на разговора е била реформата на Изборния кодекс в страната, съобщиха от пресцентъра на евродепутата. „С двама от заместник-председателите на албанския парламент – Василика Хиси и Еди Палока – поговорихме за европейския път на Албания, състоянието на демокрацията, човешките права – теми, които продължават да звучат актуално и в България. Видях се и с председателя на парламентарната група на основната опозиционна партия – Едмонд Спахо“, поясни Илхан Кючюк. Вчера еврокомисарят по разширяването Йоханес Хан съобщи, че Албания започва процес на скрининг като първа крачка към преговори за членство в Европейския съюз. „Държавите от Западните Балкани и ЕС споделят географията, историята и настоящите предизвикателства. Крайната цел е да завърши обединението на Европа, което е възможно само ако страните от Западните Балкани се присъединят“, допълни Кючюк.", "date": "2018.07.14", "title": "Илхан Кючюк проведе работно посещение в Албания"}
{"url": "https://www.24chasa.bg/novini/article/6961707", "text": "40-годишен варненец е с тежки изгаряния и опасност за живота във Военноморска болница във Варна, след като колата му пламна в движение. Направена му е операция, но лекарите все още не дават гаранции за живота му. По случая е образувано досъдебно производство. Предполага се, че огънят е тръгнал от неизправно газово устройство на автомобила. Сигнал на тел. 112 е подаден в 8 часа сутринта. Варненското рено пламнало в движение по бул. \"Република\" в морската столица. На място били изпратени два екипа на противопожарната служба. Автомобилът бил изгасен, но шофьорът пострадал сериозно. Изясняват се причините, довели до инцидента.", "date": "2018.07.14", "title": "Кола пламна в движение, шофьорът й се бори за живота си"}
{"url": "https://www.24chasa.bg/novini/article/6961696", "text": "В студиото на   депутатът от ГЕРБ и председател на парламентарната Комисия по околна среда и водите Ивелина Василева заяви, че мерките за подобряване на атмосферния въздух трябва да са комплексни и да се прилагат спрямо спецификите на вида замърсяване и населеното място. Тя призна, че основният проблем за доброто качество на атмосферния въздух са фините прахови частици, изхвърляни от неподходящи горива за битово отопление и от автомобилния транспорт. Тя коментира бъдещото държавно предприятие „Управление и стопанисване на язовири“, както и критиките на опозицията към Българското европредседателство. Общинските язовири на територията на страната са 4500 и много от общините нямат възможност да се грижат за тези съоръжения, заяви Ивелина Василева. Ако общините заявят, че не могат да поддържат критичната им инфраструктура, собствеността и отговорността за поддръжката на тези съоръжения може да се прехвърли на държавата с решение на общинския съвет. Държавното предприятие „Управление и стопанисване на язовири“, което предстои да бъде учредено, ще е отговорно за тези язовири, допълни Ивелина Василева. Мерките за чистия въздух са комплексни и се провеждат в зависимост от спецификите на замърсяванията и населените места, заяви Ивелина Василева. Предстои да бъде разгледан Законът за чистота на атмосферния въздух и да се изготви национална програма за подобряването на качеството на въздуха, допълни тя. По думите ѝ основният проблем в България е високото съдържание на фините прахови частици, а основните източници е отоплението с твърдо гориво и автомобилния транспорт, така че мерките трябва да са в двете посоки. \"Трябва да бъдат предприети действия за това да се ограничи използването на битово гориво, което замърсява въздуха. Въглищата, дървата. Хубаво е да се използват въглища, които са с ограничено съдържание на сяра и пепел, за да не замърсяват въздуха. Що се отнася до дървата, хубаво е те да са сухи. По отношение на контрола, той трябва да бъде засилен до максимална степен, за да не се допусне изгаряне на вредни вещества и смет\", смята Василева. Василева заяви, че приема критиките на Сметната палата за времето, когато тя е била министър на екологията.", "date": "2018.07.14", "title": "Ивелина Василева: Мерките за чистия въздух са комплексни"}
{"url": "https://www.24chasa.bg/novini/article/6961716", "text": "Все още не сме влезли дори в чакалнята на Еврозоната. Сега сме в предверията й и ще продължим да чакаме. На много страни, които бяха в чакалнята, им отне десетилетие, за да се подготвят за приемане на еврото. Така че и при нас ще е така. Няма са стане днес или утре” Това каза икономистът Георги Ангелов по Нова телевизия. По думите му завишените изискания към новите кандидати за Еврозоната са заради това, че страни като Гърция, Италия и Португалия са пуснати неподготвени. „След това те в Еврозоната експлодираха, бяха в криза, Гърция вече десетилетие е в криза. Заради това, че те бяха пуснати бързо, без процедури и изисквания, даже Италия престоя само година и половина в чакалнята абсолютно неподготвена. За това от нас, новите кандидати, се изисква да седим по 10-15 години в чакалнята, даже ни се изискват и преди нея реформи, за да не допуснат неподготвен член, защото се вижда как такъв вреди на цялата система”, обясни Ангелов. Според финансовия анализатор Владимир Сиркаров се прави презастраховка от страна на европейската централна банка. Доста реформи трябва да се извършат в самата евросистема. „Трудно може да се каже дали една страна е напълно готова. Това е процес, свързан с подкрепа от страна на нашите европартньори за реформите, които трябва да направим. Не мисля, че България трябва да бъде изкарвана по-черна от дявола, че тези допълнителни изисквания се правят, защото сме зле по всички направления. Ако погледнем критериите ще видите, че ги изпълняваме, за разлика от колегите, които вече са в Еврозоната. Ако разгледаме банковия сектор в сравнение с италианския и гръцкия, то седим доста по-добре”, обясни той. От нас зависи колко бързо ще влезем. Ако правим по-добре и по-бързо реформите, ще влезем по-бързо, категоричен е Сиркаров. „Първо трябва да кажем, че най-сериозните скептици очакваха еврогрупата да каже „не”, така че тук се дава една зелена светлина. Оттук вече анализът може да бъде по две линии. От една страна има доза лицемерие от страна на европейските ни партньори, свързани с този едногодишен срок, който според мен има вероятност да е по-дълъг. Този срок от една година и реформите, които трябва да направим, те са полезни за нас така или иначе. Той по принцип е част от работата, която има една държава по самия механизъм ERM II ”, обясни още той. По думите му, с приемането на еврото, при равни други условия, нищо няма да се промени, ако разглеждаме само промяната в паричната система. „Функцията, която определя повишаването на доходите и кредитния процес зависят от много фактори. Не трябва да влизаме в тези процеси по интегриране на България в евросистемата с преекспонирани очаквания, както стана с влизането в ЕС”, обясни Сиркаров. „Това, което показва примерът какво става, когато влизат неподготвени страни в Еврозоната, с големи дефицити, неконтролируем растеж на кредита, задлъжняване, в тези страни се стига до инфлация и криза. Това е примерът на Гърция. Когато влизат подготвени като балтийските страни – Литва, Латвия и Естония, там става обратното. Доходите растат по-бързо, икономиката расте по-бързо, те се възползват от членството в Еврозоната, но без да трупат дефицити и дългове и без да влизат в криза. За нас понеже сме бедни, първо ще трябва да забогатеем, и след това ще ни приемат в Еврозоната”, обясни и Георги Ангелов. „Ако преминем бързо през този предварителен механизъм, дори да е година плюс, година и половина в ERM II, така че със сигурност поне 4-5 години минимум в най-добрия вариант”, каза Владимир Сиркаров.", "date": "2018.07.14", "title": "Икономисти: Ще минат поне 10 години, докато влезе еврото у нас"}
{"url": "https://www.24chasa.bg/novini/article/6961720", "text": "Самолет на нискотарифната авиокомпания Райънеър направи извънредно междинно кацане на германското летище Франкфурт-Хан снощи, след като няколко десетки пътници на борда се почувствали зле от стомашно неразположение и остри болки в главата и ушите, съобщи ДПА, цитирана от БТА. Самолетът летял от ирландската столица Дъблин за хърватския пристанищен град Задар на Адриатическо море. Предполага се, че причина за появилия се проблем е спадане на налягането в салона. На борда имало 189 пътници. След приземяването 33-ма от тях били отведени в местна болница. Останалите прекарали нощта на летището, където им били осигурени храна и напитки. По случая е започнало разследване, съобщи говорител на германската полиция.", "date": "2018.07.14", "title": "Самолет кацна аварийно в Германия, на пътниците им прилошало, 33 са в болница"}
{"url": "https://www.24chasa.bg/novini/article/6961722", "text": "По-нисък ръст на престъпността в област Русе и увеличаване на разкритите криминални деяния сочи отчетът на областната дирекция на МВР в крайдунавския град за първите шест месеца на годината. Това съобщиха от МВР. През първото полугодие са регистрирани 1164 престъпления, а за същия период на миналата година - 1334. Най-голям е делът на кражбите. Тенденцията при грабежите е за намаляване. От началото на годината те са 18, а за същия период на 2017 г. са били 26, като разкриваемостта е нараснала от пет на осем престъпления. Деянията са били извършени предимно в областния град Русе, имат уличен характер и не са установени случаи с причинени физически увреждания на пострадалите. От полицията отчитат, че обстановката по отношение на най-тежките престъпления - против личността, е спокойна. Регистрирани са две убийства, които са с битов характер, като извършителите са установени. Нарастват разкритите престъпления, свързани с разпространението на наркотици. Образувани са 45 досъдебни производства и преписки, като са задържани 53 души. Сред иззетите наркотични вещества са 335 грама марихуана, 150 кг канабис - зелена листна маса, 316 грама амфетамин, 50 грама метамфетамин, два грама кокаин, 47 грама хероин, 34 таблетки екстази. Анализът показва и намаляване на кражбите на превозни средства. През шестмесечието са регистрирани три и са разкрити две. През миналата година за същия период са били 12, като полицията е установила извършителите на три от тях. Положителни резултати се отчитат и при разпространението на стоки без платен акциз - конфискувани са 12 653 къса цигари и 245,5 кг тютюн.", "date": "2018.07.14", "title": "Полицията в Русе е разкрила повече престъпления спрямо 2017 г."}
{"url": "https://www.24chasa.bg/novini/article/6961727", "text": "Македонският специализиран информационен сайт   публикуваха \"скандалното писмо на Сръбския синод\" до Българската православна църква /БПЦ/, съобщава  . Редакцията публикува и факсимиле от писмото и уточнява, че е \"получено от източници от Сръбската патриаршия\". \"Сръбският патриарх Ириней използва обидни и заканителни изрази, както към българския патриарх Неофит, така и към Македонската православна църква - Охридска архиеископия\", подчертават от религия.мк. Ириней открито се противопоставя и заплашва главата на българската църква при опита БПЦ да помогне за разрешаване на каноничния статут на МПЦ- Охридска архиепископия. Според Ириней \"опитите на БПЦ да помогне МПЦ-ОА и да бъде нейна Църква-майка\" ще нанесат щети на отношенията между двете сестрински църкви\". Писмото е изпратено на 17 април тази година. Миналата есен Македонската православна църква - Охридска архиепископия поиска от Българската православна църква съдействие за уреждане на нейния каноничен статут и тя да бъде нейна Църква - майка. В края на ноември Св. Синод на БПЦ създаде и специална комисия са уреждане на статута на МПЦ начело с митрополит Киприан. В началото на месец януари в Св. Синод на БПЦ се проведе среща с архиепископ Стефан - главата на МПЦ- ОА и няколко митрополити. На Великден България даде и благодатния огън на Македония, която за първи път го получи официално. Съвсем неочаквано и в противоречие на всички нейни стъпки от ноември месец 2017 г., на 14 май Св. Синод на БПЦ реши да не изпраща свои представители за празнествата по повод 1000-годишнината на Охридската архиепископия, която се проведе на 28 май в Охрид, Р Македония.", "date": "2018.07.14", "title": "Сръбската църква с обиди и закани към Българската заради отношенията й с Македония"}
{"url": "https://www.24chasa.bg/novini/article/6961428", "text": "Изключително голям интерес регистрира Българската асоциация на рекламодателите (БАР) към най-новата си награда в традиционния конкурс BAAwards. Тя е за студентски екип, разработил най-добър проект на тема “Пускане на пазара на нов брандиран продукт или услуга в съществуваща категория”. С нея за първи път в петгодишната история на конкурса рекламодателите ще премират студенти. Заради големия интерес асоциацията удължи срока за кандидатстване до 17 юли и увеличи броя на подаваните проекти до 6 от университет. “В процеса на получаване на проекти дойде обратна връзка от някои университети за много голям интерес и сериозно затруднение да се изберат само три проекта от учебно заведение, каквото беше сегашното изискване на регламента. Изразена беше и молба за удължаване на срока за подаване на заявките”, каза Росен Мисов, изпълнителен директор на БАР. За да изпълни основната цел на конкурса - генериране и разпространение на ноу-хау в маркетинговите комуникации, да уважи труда на студентските екипи и техните преподаватели и да се улесни процеса на подаване на заявки в конкурса, асоциацията промени регламента за студентската награда. Студентските проекти трябва да са в един от следните бизнес сектори: - Храни, вода и безалкохолни напитки - Бира и сайдер - Нехранителни бързооборотни стоки (почистващи, козметика) - Лекарства без рецепта - Автомобили - Телекомуникации - Банки и небанкови финансови услуги - Търговски вериги. Петото издание на конкурса BAAwards стартира преди месец. В него се отличават рекламодатели с най-добрите и иновативни маркетингови стратегии, реализирани през изминалата година. Мотото на BAAwards'2018 е “БАРкод на успеха”, с което организаторите изразяват идеята, че добрите маркетолози умеят да разшифроват нагласите на потребителите и намират точния ключ към техните нужди и потребности. Кандидатите за бизнес награда могат да подават документи до 2 септември. ", "date": "2018.07.14", "title": "Голям интерес към студентската награда на рекламодателите, броят на подаваните проекти се увеличава до 6 от университет"}
{"url": "https://www.24chasa.bg/novini/article/6961485", "text": "Кремъл смята президента на САЩ Доналд Тръмп за партньор, с когото може да се водят преговори, заяви днес външнополитическият съветник на руския президент Владимир Путин, Юрий Ушаков, по повод на предстоящата в понеделник среща на върха в Хелзинки между двамата президенти, съобщиха Франс прес и ТАСС, цитирани от БТА. \"Тръмп заяви, че смята Путин за съперник. Аз бих казал, че ние разглеждаме Тръмп като партньор на преговорите\", посочи Ушаков, който изрази надежда, че контактите между двамата президента ще продължат след срещата на върха. \"На всички е ясно, че в последно време взаимодействието между нашите страни се намира в криза\", заяви Ушаков. По думите му възникналото напрежение няма обективни причини или обективни основи. \"Епохата на острото идеологическо противопоставяне между Съветския съюз и Америка е отишла в миналото, обстановката в света коренно се промени\", отбеляза помощникът на Путин. Той изтъкна, че двете страни се сблъскват с общи заплахи като тероризма и екстремизма, регионалните кризи, въпросите на разоръжаването. \"В такива условия нашите държави биха могли и са длъжни да работят заедно, съвместно да противодействат на тези сложни предизвикателства\", добави Ушаков. Той разкри някои подробности по организацията на срещата на върха на 16 юли. Тя ще се започне в 13.00 часа местно време в президентския дворец в Хелзинки. Тръмп ще пристигне във финландската столица по-рано, а Путин - в понеделник. Двамата президенти отначало ще разговарят на четири очи, в присъствието на преводачи, след което ще се състоят руско-американски преговори във формат работен обяд, с участието на някои членове на делегациите. След това лидерите ще проведат съвместна пресконференция. Предвидено е изказване на президентите, след което те ще отговорят на четири въпроса: по два от всяка страна.", "date": "2018.07.14", "title": "Помощник на Путин: Кремъл смята Тръмп за партньор, а не за съперник"}
{"url": "https://www.24chasa.bg/novini/article/6961297", "text": "През следващата учебна година за първи път ще се разделят матурите на абитуриентите от външното оценяване след VII клас. Сега зрелостните изпити и тези за влизане в гимназиите се провеждат в един и същи ден. За 21 и 23 май 2019 г. са планирани зрелостните изпити, а 17 и 19 юни са датите за националното външно оценяване. Идеята вече е приета на отраслов съвет за тристранно сътрудничество в министерството на образованието. Решението обаче не е окончателно. Предстоят още обсъждания, накрая графиците ще бъдат определени със заповеди на министър Красимир Вълчев, поясниха от просветното ведомство. Досега двата изпита винаги се провеждаха в едни и същи дни, които са неучебни за останалите класове. Промяната ще донесе по още един ден без занятия в училищата, в които има изпити. Новата учебна година ще започне в понеделник, 17 септември, тъй като 15-и се пада в събота. Две седмици по-рано бие звънецът в спортните училища - тази есен ще е на 3 септември. И през следващата учебна година ще има четири ваканции. Есенната е между 2 и 6 ноември. Следва коледната, когато учениците ще почиват общо 11 дни - от 22 декември до 1 януари. Четири дни ще продължи Пролетната обаче ще е с ден по-кратка от тази през 2018 г. - девет дни. Засега е заложено да е от 31 март до 7 април. За дванадесетокласниците обаче тя ще е едва тридневна - 5, 6 и 7 април. Общо 32 учебни седмици чакат децата от начален етап (от 1-и до 4-и клас), разделени на 18 в първия и 14 през втория срок. Това прави 160 учебни дни в класните стаи. За най-малките учебната година приключва на 31 май 2019 г. 34 седмици ще продължи тя за учениците от пети до седми клас. Те ще учат общо 170 учебни дни до 14 юни догодина. За тийнейджърите след 7-и клас годината ще продължи 36 седмици, т.е. до 28 юни. Завършващите XII клас ще учат общо 31 учебни седмици до 15 май 2019 г. На съвета е обсъден и план-приемът за 2019/2020 учебна година. Едно от предложенията е сроковете за прием да се оптимизират така, че Сега част от кандидатстването се прави през август, когато семействата са планирали ваканциите си, обясняват идеята експертите. Възпитателното училище интернат “Св. св. Кирил и Методий” в габровското село Керека ще бъде закрито. В него сега са настанени 9 деца, които вече са преминали индивидуална оценка, съобщиха от МОН. Три от тях ще бъдат реинтегрирани в семейна среда, след като възпитателните им мерки бяха прекратени. Едно дете ще бъде насочено към социална услуга, а останалите ще бъдат прехвърлени в други интернати. Преди година бе закрит и социално-педагогическият интернат в сливенското с. Драгоданово, в който живееха 37 деца. Така остават четири интерната – социално-педагогическият интернат в село Варненци и три възпитателни училища–интернати в селата Завет, Ракитово и Подем. В тях следващата учебна година ще учат общо 86 деца. От следващата учебна година ще бъдат закрити центровете за специална образователна подкрепа в Роман и в разградското село Осенец. Децата, които са ги посещавали, ще продължат образованието си в местни училища. ", "date": "2018.07.14", "title": "Промяна! Матурите и изпитите  след 7-и клас вече в различни дни"}
{"url": "https://www.24chasa.bg/novini/article/6950900", "text": "Бизнесът на лизинговите компании продължава успешно да конкурира банките. Вземанията от клиенти към края на март са 3,633 млрд. лв., което е 3,5% от БВП, докато преди една година общата сума на финансовия и оперативния лизинг бе 3,332 млрд. лв., отчете официалната статистика на БНБ. Увеличението на годишна база е с цели 9%, или с 301,2 млн. лв. Водещ в тази ниша продължава да бъде финансовият лизинг. Сключените за първото тримесечие на 2018 г. нови договори са за 441,9 млн. лв., което е с 94,5 млн. лв. повече в сравнение със същия период на миналата година. Съизмерен с последното тримесечие на 2017 г. има лек спад - с 8,6 млн. лв. Чистият финансов лизинг е за 3,437 млрд. лв. , ръстът е 7,2%. Неговият дял в общия размер на вземанията по лизингови договори леко е спаднал - от 96,2% в края на март 2017 г. до 94,6% в края на март тази година. Най-много българи са купили автомобили на лизинг, показват данните. Договорите за лизинг на леки коли са за 1,26 млрд. лв. За година ръстът им е с 20,3%, или с 212,1 млн. лв., а на тримесечие - 3,6% (43,2 млн. лв.). Расте и относителният им дял - от 32,7% в края на март 2017 г. до 36,6% за март 2018. Бизнесът също предпочита такива покупки. В края на първото тримесечие на тази година вземанията по договори за финансов лизинг на товарни и лекотоварни автомобили са 1,15 млрд. лв. Ръстът при тях е малко по-висок от този при домакинствата - с 5,1%, или 55,5 млн. лв. спрямо година по-рано. Относителният им дял в общия размер на вземанията по финансов лизинг за една година леко се е понижил - от 34% до 33,3% към 31 март. За машини и съоръжения за малко над половин милион са сключените договори към края на март, отчита БНБ. Това е с 3,7%, или с 24,4 млн. лв. повече в сравнение с първите три месеца на миналата година. Леко понижение има в относителния им дял от общите договори - от 20,5% година по-рано на 19,9%. Бизнесът и нефинансовите предприятия са най-активни в покупките на лизинг, показват още данните на централната банка. Те дължат на лизинговите компании общо 2,99 млрд. лв., което е с 2,9%, или с 84,7 млн. лв. повече спрямо края на първото тримесечие на м.г. 90,6% от тях се дължат от този сектор. Вземанията от сектор домакинства са 431,7 млн. лв. , което е със 142,7 млн. лв. повече от миналата година. Предпочитани от ползвателите на лизинг са тези със срок на погасяване над 1 до 5 години - 2,607 млрд. лв. Тези договори нарастват за втора поредна година с около 10,3%. Расте и техният относителен дял в общия размер на вземанията. Размерът на вземанията с матуритет над 5 години вече е за 508,5 млн. лв. Към края на март 2018 г. необслужваните вземания на лизинговите компании намаляват до 255,6 млн. лв. , т.е. с 14,3% (42,7 млн. лв.) за една година. Вземанията по оперативен лизинг в края на март 2018 г. са за 195,7 млн. лв., като се увеличават с цели 56,2%, или със 70,4 млн. лв. на годишна база. В края на март пасивите на лизинговите дружества са се увеличили до 4,359 млрд. лв., докато преди година бяха 4,052 млрд. лв. От структурата на пасивите става ясно, че най-много са кредитите, въпреки че относителният им дял намалява от 74,4% в края на март 2017 г. до 74,1% в края на същия месец на 2018 г. В края на първото тримесечие на тази година размерът им е 3,232 млрд. лв. 82,5% от тях са кредити с матуритет над 1 година. Техният размер е 2,665 млрд. лв., което е с 522,1 млн. лв. повече в сравнение с март 2017 г. В структурата на получените кредити преобладават кредитите от нерезиденти - 2,201 млрд. лв., които намаляват с 6,8% за година. Относителният дял на тези заеми в общия размер на получените кредити намалява от 78,3 до 68,1%. Лизинговите дружества са емитирали ценни книжа за 31,1 млн. лв., т.е. с 3,6 млн. лв. повече в сравнение с края на март 2017 г. През 2017 г. средната цена на най-търсените стоки, купувани на изплащане, се повиши и доведе до ръст от 10% на средния размер на молбите за финансиране 5 от 10-те най-търсени продукта в класацията са с по-висока средна цена в сравнение с 2016 г., а някои от тях са от много по-висок клас. Рейтингът за всяка стока е изготвен от БНБ Париба Лични финанси измежду 330 000 стоки, които могат да се купуват на изплащане. През 2016 г. най-търсеният среден клас телевизор е струвал средно 700-750 лева. Година по-късно модел с почти същите параметри е на цена 800-850 лева. При климатиците най-търсеният модел, купуван на изплащане през 2016 г., е бил за 950-1000 лв., а за 2017 г. е с около 100 лева по-скъп. През 2017 г. смартфоните заеха лидерската позиция в рейтинга. През 2017 г. 16% от молбите за покупка на изплащане са били за мобилни телефони. При това най-търсеният модел смартфон за 2017 г. е над два пъти по-скъп от победителя за 2016 г. Хората най-често са кандидатствали за финансиране на покупката на премиум клас при средна цена 1250-1300 лева. Телевизорите са на второ място и също са по-скъпи. Победителят за 2017 г. е със средна цена 800-850 лева, което е с около 250 лева повече в сравнение с 2016 г. При обзавеждането за спалня също има ръст на цените. През 2017 г. най-популярният модел е бил с 200 лева по-скъп в сравнение с 2016 г. При диваните поскъпването е със 150 лева. Ръстът на средните цени доведе и до ръст на средната стойност на молбите за финансиране на покупката на стоки на изплащане. През 2017 г. тя нарасна с 10% и достигна 770 лева. Година по-рано беше 700 лева. Средният период за изплащане на покупка остава непроменен – около 12 месеца. е европейски лидер на финансовия пазар с постоянно място в челните позиции на класациите. Компанията е част от международната финансова група “УниКредит Груп”. Стабилно позиционирана в 19 страни, тя подкрепя бизнеса на своите клиенти на местно и международно ниво. е водеща българска лизингова компания, част от белгийската банково-застрахователна група “КВС груп”. Насочена е основно към финансов и оперативен лизинг. В последните няколко години успешно партнира и с множество държавни и общински структури, осигурявайки удобна форма на финансиране за изпълнение на инвестиционните им програми. е 100% собственост на Райфайзенбанк (България) ЕАД. “Райфайзен Лизинг България” EООД и Райфайзенбанк България пък са част от австрийската финансова група Райфайзен Банк Интернешънъл. Те покриват целия периметър на лизинговите услуги- от финансов и оперативен лизинг, услуги и търговска дейност, отдаване на лизинг на движими вещи и недвижими имоти.  - дружествата са собственост на унгарската финансова група ОТП. Предлага пълен набор от лизингови услуги, има и специализация за финансиране покупката на автомобили. е лизинговото дружество на Юробанк в България. Фокусирано е в разработване и предлагане на различни продукти за отделни клиентски сегменти, за да се отговори на спецификата на конкретните им нужди. е специализирана във финансов лизинг за нови и употребявани автомобили от концерна Volkswagen. Тя предлага оперативен лизинг и други услуги, свързани с обслужването и поддръжката на автомобилите. ", "date": "2018.07.14", "title": "3,5% от БВП - на изплащане"}
{"url": "https://www.24chasa.bg/novini/article/6961319", "text": "Съкратен съдебен процес ще поиска 21-годишната Габриела Медарова, която се прочу, след като пияна и надрусана помля десет коли в Пловдив, а месец по-късно разби носа на студентка. Двете дела са обединени в едно, а срещу Габриела има 4 обвинения - за шофиране в пияно състояние и каране на кола след употреба на дрога,за нанасяне на значителни материални щети и за причиняване на лека телесна повреда по хулигански подбуди. “Довереничката ми ще се признае за виновна и по четирите. Очаквам условна присъда, тъй като тя е с чисто досие”, заяви адвокатът ѝ Орлин Търновалийски. Той допълва, че по смисъла на закона извършените от Габриела престъпления не са тежки. Най-голямо наказание - от 1 до 3 г. лишаване от свобода, се предвижда за шофиране след употреба на алкохол или на наркотици. Бившата танцьорка в нощен клуб все още е в ареста. Според разследващите максималният двумесечен срок, в който може да остане под ключ, изтича на 22 юли. Защитникът ѝ обаче твърди, че трябва да излезе на 14-и, и е пуснал молба в прокуратурата за освобождаването ѝ. “Габриела има 8 дни полицейско и прокурорско задържане. Явно разследващите не са ги приспаднали”, посочи Търновалийски. По думите му двумесечният арест на Медарова е бил прекалена мярка. Семейството ѝ също смятало така. “Дъщеря ни ли е най-опасният престъпник, че я държат толкова време”, питали родителите. Бащата е началник на склад, а майката работи в лаборатория. “Те казват, че Габриела трябва да понесе отговорност за извършеното, но не и да бъде измъчвана с дълъг престой зад решетките”, обяснява адвокат Търновалийски. Семейството едва ли е подозирало, че по-голямата от двете им дъщери ще добие такава печална слава. Като ученичка Габриела тренирала при Ива Пранджева и специалистите ѝ предричали блестяща кариера на атлетка. Впоследствие обаче Медарова се отказала от тренировки. Кандидатствала маркетинг в ПУ “Паисий Хилендарски” и я приели. Първокурсничката се хванала да танцува в нощен клуб. По думите на адвоката ѝ - за да си изкара някой лев и да помогне на родителите си в издръжката ѝ. Не била на трудов договор, а на хонорар. На участие вземала 100 лв. “Заради това танцуване бе разпъната на кръст от медиите. Имаше и други намеци”, възмути се Търновалийски, след като снимки на Габриела в предизвикателен сценичен костюм обиколиха социалните мрежи. На 15 април т.г. тя била на работа, пила около 150 г водка и пушила марихуана. Тъй като не ѝ платили, нямала пари за такси и подкарала джипа БМВ-5 на приятеля си Пламен Николов-Пачо към комплекс “Оазис-4” в Пловдив, където той живеел. Под влияние на алкохола и тревата Медарова се движела с висока скорост, не успяла да овладее автомобила и помляла возилата, паркирани по улица на метри от комплекса. Пострадали нямало заради ранния час - сигналът за инцидента бил получен в I РУП в 6,20 ч. Колите обаче са претърпели значителни щети. По предварителни изчисления - за около 40 000 лева. След зрелищното меле Димитър Далчев от “Оазис 4” не можеше да се начуди на късмета си. “Хондата ми беше в редицата потрошени коли и единствено е оцеляла. Полицаите се шегуваха, че трябва да дам курбан”, каза мъжът пред “24 часа”. Другите собственици обаче бяха съкрушени. Колите на някои заминаха направо за моргата като неизползваеми. Медарова попадна в ареста заради положителни проби за алкохол и наркотици. Оказа се, че е шофирала с 1,3 промила. Прокуратурата внесе искане в съда танцьорката да бъде под стража, тъй като поведението ѝ било опасно за обществото. Опитала се и да заблуди разследването. След като потрошила колите, се обадила по телефона на майка си и я помолила да дойде на място и да поеме вината Тя обаче отказала. “Дъщеря ми трябва да си понесе наказанието за извършеното”, заяви родителката пред журналисти при разглеждане на мярката на Габриела. Съдът ѝ определи 20 000 лв. парична гаранция, като се аргументира със значителните щети, нанесени от нея. Адвокат Орлин Търновалийски обжалва пред по-горната инстанция. “Никъде в закона гаранцията не се обвързва с повредите. В чл. 63 от НПК се посочва единствено, че трябва да е съобразена с имотното състояние на обвиняемия”, посочи правистът. В залата той даде пример, че на шофьорката от магистрала “Тракия” Цвета Таскова, която причини смъртта на 6 души, ѝ били определени 5000 лв. гаранция. Магистратите взеха предвид факта, че Медарова няма трудов договор, и намалиха паричната гаранция на 5000 лева. Ефект имаше и разкаянието на момичето. “Искрено съжалявам. Искам да бъда при родителите си и да продължа обучението си”, разплака се тя, когато ѝ бе дадена последната дума. След решението на съда излезе видимо облекчена. Не мина и месец обаче и името ѝ отново разбуни духовете. 21-годишната Катя Ангелова, второкурсничка в специалността “Педагогика” в Пловдивския университет, обвини Габриела, че я нападнала без повод и ѝ разкървавила носа със силно кроше. Инцидентът е станал в същия нощен клуб, където по-рано танцувала Медарова. Пострадалата била поканила компания, за да отпразнуват рождения ѝ ден. Малко преди 3 ч сутринта Ангелова отишла до тоалетната със своя приятелка. “Бях пред огледалото, когато вратата на една от кабинките се отвори. Оттам излязоха момче и момиче. После ръка с татуировки се заби в лицето ми”, твърди Катя. От неочаквания удар се свлякла на пода и от носа ѝ потекла кръв. “Полудя ли, защо го направи?”, развикал се на биячката придружителят ѝ. В полицията ударената студентка се видяла с Габриела. Катя твърди, че не ѝ се извинила. Отново плачела и се разкайвала пред разследващите. Казала, че без да иска е блъснала непознатото момиче с вратата на тоалетната. “Това не е вярно, отваряше се навътре, а не навън”, категорична е Андреева. Заради крошето Габриела се оказа в ареста за втори път, а прокуратурата я привлече към наказателна отговорност за нанасяне на лека телесна повреда по хулигански подбуди и внесе искане в съда за задържане под стража. “По-леката мярка явно не върши работа”, заяви представителят на обвинението Димитър Махмудиев. Защитникът на Медарова пледира тя да остане под парична гаранция, като лансира версията за непредпазливо деяние. Танцьорката за пореден път се разплака, помоли да остане при родителите си и да продължи образованието си. Съдът обаче не се трогна и я прати в пловдивския арест. По думите на адвоката ѝ на делото тя възнамерява да признае, че е налетяла на студентката по хулигански подбуди. Ще приеме и фактите, събрани по случая с помлените коли. Така има шанс процесът да приключи в един ден и да получи условна присъда, намалена с една трета заради съкратения ред на съдебното следствие.", "date": "2018.07.14", "title": "Танцьорката Габриела, която помля  10 коли пияна и надрусана, ще признае вина и  може да излезе от ареста днес"}
{"url": "https://www.24chasa.bg/novini/article/6961573", "text": "На 12-и т.м. в Брюксел НАТО свикна спешна среща на върха за увеличаване на разходите за отбрана. След срещата американският президент Доналд Тръмп заяви, че неговите съюзници в НАТО са съгласни да увеличат значително военните разходи и по-бързо да заделят 2% от БВП за отбрана. Обаче по думите на канадския премиер Джъстин Трюдо и други лидери засега още няма подобно единодушие, съобщава bulgarian.cri.cn. Според репортажи на местни медии, увеличаването на разходите на Алианса е било най-голямата цел на Тръмп на настоящата среща на върха. Недоволен от резултатите от срещата, Тръмп дори е заплашил да оттегли САЩ от НАТО, което е накарало генералния секретар на Организацията Йенс Столтенберг да свика спешно съвещание. На брифинга след срещата, Тръмп каза, че страните-членки вече са съгласни значително да увеличат разходите си за отбрана и по-скоро да реализират целта от 2% от БВП. Анализатори в САЩ считат, че разминаванията в изказванията на Тръмп и съюзниците след срещата са израз на различията в позициите между САЩ и другите членове на Организацията. Американските медии считат, че разговорите не са били толкова успешни както Тръмп се опитва да внуши. В съвместното комюнике на НАТО ясно се посочва, че целта е военният бюджет на страните членки да заеме 2% от БВП до 2024 г., и не да достигне 4%, както Тръмп изиска по-рано.", "date": "2018.07.14", "title": "Големи различия в позициите на САЩ и членките на НАТО спрямо военните разходи"}
{"url": "https://www.24chasa.bg/novini/article/6961575", "text": "Френският президент Еманюел Макрон, който ще посети Москва, за да подкрепя френския национален отбор по футбол на финала на Мондиала срещу отбора на Хърватия утре, ще се срещне в Кремъл от руския си колега Владимир Путин, обявиха от администрацията на руския президент, предаде Франс прес. В Кремъл очакват Макрон да осведоми Путин за наскоро завършилата среща на върха на НАТО, каза пред репортери представител на Кремъл, цитиран от Ройтерс. Путин и Макрон възнамеряват също да обсъдят предстоящата среща на върха между руския и американския президент в Хелзинки, съобщи пред журналисти външнополитическият съветник на Путин Юрий Ушаков, цитиран от ТАСС. \"Очакваме френският президент да ни информира за резултатите от срещата на върха на НАТО и, естествено, ще бъдат засегнати така или иначе различни аспекти на нашия предстоящ контакт с (американския президент Доналд) Тръмп в Хелзинки\", каза Ушаков. Той отбеляза ,че Макрон се е срещнал с Тръмп в Брюксел и \"ще сподели своите виждания\", предаде БТА. \"Ние също ще разкажем за това, с какъв \"багаж\" отиваме на тази среща на върха\", подчерта Ушаков. Руският президент ще има \"отделни срещи\" в Кремъл с френския президент Еманюел Макрон и с хърватския президент Колинда Грабар-Китарович, която също ще е в Москва за финала на Мондиала, уточни съветникът на Путин. Според администрацията на френския президент, срещата между него и руския му колега е била договорена във вторник по време на кратък телефонен разговор между двамата лидери по повод полуфинала между Франция и Белгия (1-0) в Санкт Петербург, на който присъства Еманюел Макрон. След финала на Мондиала утре Владимир Путин също така ще има срещи с емира на Катар шейх Тамим бин Хамад Ал Тани и с унгарския премиер Виктор Орбан, съобщи Ушаков. Днес руският президент ще приеме палестинския лидер Махмуд Абас, чиято визита ще се състои два дни след тази на израелския премиер Бенямин Нетаняху, посочи помощникът на Путин. Владимир Путин ще се срещне и с президентите на Молдова Игор Додон, на Габон - Али Бонго Ондимба и на Судан - Омар ал Башир, който вече е идвал в Русия през ноември 2017 г., допълни Ушаков. Като цяло около дузина държавни глави, както и премиери и високопоставени представители на чужди държави ще присъстват на финала на Мондиала в Москва, обобщи Юрий Ушаков.", "date": "2018.07.14", "title": "Макрон в Москва при Путин, обсъждат срещата на върха на НАТО и предстоящата в Хелзинки"}
{"url": "https://www.24chasa.bg/novini/article/6961577", "text": "Руското външно министерство заяви, че няма доказателства обвинените от САЩ 12 души да са свързани с руското военно разузнаване или да са проникнали в компютри на Демократическата партия на САЩ, предаде Ройтерс. Вчера  Руското външно министерство заяви, че това обвинение цели да развали атмосферата преди срещата на върха между президентите на САЩ и Русия Доналд Тръмп и Владимир Путин в понеделник в Хелзинки. \"Целта очевидно е да се влоши атмосферата преди руско-американската среща на върха. Влиятелни политически сили в САЩ се противопоставят на нормализацията на отношенията между страните ни и вече две години фабрикуват откровени клевети\", заяви руското дипломатическо ведомство, цитирано от ТАСС. Русия никога не се е месила и не възнамерява да се меси в предизборните кампании в САЩ, заяви външнополитическият съветник на руския президент Владимир Путин, Юрий Ушаков по повод сигналите, че американската страна ще повдигне тази тема на срещата в Хелзинки. Това е особено важно да се подчертае на фона на \"шумотевицата, която се надига с наближаването на междинните избори\" за Конгрес на САЩ през ноември т.г., отбеляза Ушаков. Кремъл се надява, че САЩ ще проявят политическа воля за започване на нормализация на отношенията с Русия, заяви в интервю за телевизия РТ говорителят на Путин Дмитрий Песков. На срещата на върха в Хелзинки \"ще бъдат съпоставени позициите, ще бъдат взаимно изяснени позициите, за да се потвърдят или разсеят взаимните опасения по редица въпроси\", каза Песков и отбеляза, че влошаването на отношенията между Вашингтон и Москва не е станало по инициатива на Русия.", "date": "2018.07.14", "title": "Руското външно: Няма доказателства срещу разузнавачите, обвинени от САЩ в пиратство"}
{"url": "https://www.24chasa.bg/novini/article/6961598", "text": "Парламентът отваря днес врати за посетители по повод годишнината от приемането на Конституцията на Република България от Седмото велико народно събрание. Денят на отворени врати ще започне в 10.00 часа и ще продължи до 16.00 часа, съобщиха от пресцентъра на Народното събрание. Гостите на парламента ще могат да видят оригинала на съвременната българска Конституция, както и фотоизложба със знакови моменти от приемането на Основния закон. Първите посетители ще бъдат посрещнати от председателя на Народното събрание Цвета Караянчева. Гражданите ще могат да разгледат сградата на парламента, пленарната зала на Народното събрание, както и постоянната експозиция, свързана с историята на законодателната институция.", "date": "2018.07.14", "title": "Днес е ден на отворените врати в Народното събрание"}
{"url": "https://www.24chasa.bg/novini/article/6961581", "text": "Кметът на град Чикаго обяви решението планираният проект с китайския производител на мотриси да продължи напред, като добави, че той не трябва да става жертва на търговската политика на американското правителство. Рам Емануел заяви след визитата си в Китай, че е провел успешни разговори с китайската страна, съобщава bulgarian.cri.cn. През 2016 г, китайската компания CRRC Sifang спечели договор за производството на 846 нови мотриси на стойност 1.3 милиарда долара. Първата партида се очаква да бъде въведена в експлоатация през ноември и замени старите мотриси на чикагското метро, които работят вече повече от 30 години. Тъй като частите за мотрисите ще бъдат внесени от другаде, включително Китай, скорошните ходове на администрацията на Тръмп да наложи тарифи на китайските стоки породиха въпроси около проекта. „Този проект и стотиците работни места, които ще създаде, не трябва да стават жертва на търговската война на Тръмп“, каза Емануел в изявлението си. „Благодарение на силните международни партньорства на Чикаго, този проект продължава напред и ще се превърне в нов икономически двигател за града“, добави той.", "date": "2018.07.14", "title": "Чикаго дава зелена светлина на проекта за мотриси с Китай"}
{"url": "https://www.24chasa.bg/novini/article/6961606", "text": "Германският външен министър Хайко Маас отхвърли внушенията, че Берлин може да бъде принуден от президента на САЩ Доналд Тръмп да увеличи военните разходи и каза, че страната му може да взима свои \"суверенни\" решения, предаде Ройтерс. Тази седмица Тръмп предизвика смут на срещата на върха на НАТО в Брюксел с обвиненията си, че европейците се възползват безплатно от разходите за отбрана на САЩ и каза, че Германия е \"пленник\" на Русия, защото двете държави имат тесни енергийни връзки, предаде БТА. Германските гласоподаватели и политическата класа са дълбоко разделени по въпроса за разходите за отбрана и мнозина се опасяват от регионална несигурност и настъпателността на следвоенна Русия. \"Не сме пленници на Русия или САЩ\", каза външният министър пред седмичното сп.\"Шпигел\". \"Вземаме свободни суверенни решения за нашия бюджет, енергийни доставки и търговски отношения, на базата на факти\", подчерта Маас. Всички членки на НАТО, включително и ФРГ, се ангажираха да повишат разходите си за отбрана до 2 процента от БВП до 2024 г., цел, която Тръмп иска да е постигната до догодина. Докато канцлерката Ангела Меркел и преобладаващата част от консервативния й блок подкрепят увеличаване на разходите за отбрана, нейните коалиционни партньори от Социалдемократическата партия (ГСДП) са по-разделени по въпроса. Мартин Шулц - бивш лидер на ГСДП, отиде още по-далеч от съпартиеца си Маас и каза пред \"Шпигел\": \"С преднамереното разделяне на западния алианс и презрението си към неговите ценности Тръмп застрашава световния мир\". Социологическо проучване на в. \"Зюддойче цайтунг\" показа, че 45 процента от гласовоподателите в най-богатата европейска държава искат ФРГ да достигне целта от 2 на сто от БВП разходи за отбрана, а 49 процента се обявяват против.", "date": "2018.07.14", "title": "Хайко Маас: Германия взима самостоятелни решения за военните си разходи"}
{"url": "https://www.24chasa.bg/novini/article/6961608", "text": "Министърът на отбраната на САЩ Джеймс Матис заяви, че действията на Русия в Югоизточна Европа имат дестабилизиращ характер, предаде ТАСС. \"Действията на Русия в Югоизточна Европа са дестабилизиращ фактор. Те (руснаците) подкопават демократическата структура на страните (от този регион) чрез разпространяване на лъжлива информация, икономически мерки и вмешателство\", е казал Матис в разговор с журналисти на път от Хърватия за Норвегия, съобщи пресслужбата на Пентагона, предаде БТА. В Загреб Матис се срещна с министрите на отбраната на страните от Адриатическата харта. Обединението е създадено през 2003 г. от Албания, Македония и Хърватия за улесняване на влизането на тези страни в НАТО. През 2008 г. към тях се присъединиха Черна Гора и Босна и Херцеговина. Матис заяви, че на тази среща е подчертал подкрепата, която САЩ оказват на Югоизточна Европа. \"Срещата беше много продуктивна. Обсъдихме как да напредваме по въпросите за обезпечаване на сигурността в региона. От петте страни в това обединение три вече са членки на НАТО, а още една (Македония) е в началото на пътя към влизане в алианса\", заяви Матис. На 11 и 12 юли Матис придружаваше президента Доналд Тръмп на срещата на върха на НАТО в Брюксел. Днес в Осло той ще се срещне с министрите на външните работи и на отбраната на Норвегия.", "date": "2018.07.14", "title": "Джеймс Матис: Действията на Русия в Югоизточна Европа са дестабилизиращи"}
{"url": "https://www.24chasa.bg/novini/article/6961619", "text": "Алпинистът Боян Петров ще бъде удостоен посмъртно със звание „Почетен гражданин на Перущица“, предаде  . Днес в Дановото училище ще се състои официална церемония за връчване на грамота и почетен плакет на неговите роднини. В едно от интервютата си преди да се отправи към последния си връх в Хималаите, откъдето не се завърна, Боян сподели: „Единственият човек, който ме спира редовно„ е дядо ми Боян от Перущица. Той винаги казва: Не ти ли стигат тези върхове?“", "date": "2018.07.14", "title": "Удостояват посмъртно Боян Петров със званието „Почетен гражданин на Перущица“"}
{"url": "https://www.24chasa.bg/novini/article/6961610", "text": "Агенцията за кредитен рейтинг Фич (Fitch) съобщи, че е понижила оценката на държавния дълг на Турция, защото е преценила, че \"рисковете за макроикономическата стабилност на страната са се усилили\", предаде Франс прес. Оценката спада от \"ВВ+\" на \"ВВ\" (латински букви), което още повече поставя турския дълг в спекулативната категория. Тя е придружена от негативна перспектива, което значи, че може да бъде отново понижена, предаде БТА. В изявление Фич обръща внимание на по-трудната финансова среда, увеличението на инфлацията и въздействието на спада на курса на турската лира върху частния сектор, чийто дълг е силно свързан с чуждестранните валути. \"Надеждността на икономическата политика се влоши през последните месеци, а първите мерки, които бяха взети след изборите от юни усилиха несигурността\", подчертава Фич. Експертите се безпокоят от девалвирането на турската лира, която от началото на годината изгуби 30 процента от стойността си спрямо щатския долар, и от инфлацията, която през юни достигна 15,39 процента на годишна база - рекорд от 2003 г. насам. Пазарите се тревожат и от авторитарния уклон в държавното управление. Тази седмица Турция официално премина от парламентарна система към президентски режим, който превръща Реджеп Тайип Ердоган в единствен носител на изпълнителната власт. В прехода бе премахната длъжността министър-председател. Турският президент си даде с указ правомощието да назначава шефа на централната банка, с което дава знак, че иска да контролира и икономическите лостове. Той освен това назначи зетя си Берат Албайрак за министър на финансите, отбелязва АФП.", "date": "2018.07.14", "title": "Агенция Фич понижи оценката на дълга на Турция"}
{"url": "https://www.24chasa.bg/novini/article/6961228", "text": "37-годишният съдия Стефан Милев открива първото заседание по едно от знаковите дела през последните месеци срещу бившия директор на НДК Мирослав Боршош. Той е подсъдим по няколко обвинения, едното от тях е за присвояване на близо 4 млн. лева. Делото е особено, попада в категорията сложни. Съдия Милев облече черната тога през 2016 г. след спечелен конкурс, преди това е прокурор на най-ниско ниво в кариерата. Съдебната зала е препълнена с репортери, а пред нея чакат фотографи и оператори. Милев проверява самоличността на Боршош и дава старт на делото. Без да изневерява на стила си, една от най-вещите адвокатки - Даниела Доковска, която защитава Боршош, иска съдът да върне делото заради процесуални нарушения. Пледоарията ѝ трае повече от половин час. Според Доковска за едни и същи деяния прокуратурата веднъж казва, че е извършена безстопанственост, а друг път – неизгодна сделка. Освен това не били посочени време, място и начин, по които Боршош не е положил грижи за повереното му имущество, а за неизгодните сделки не ставало ясно в какво се изразява престъплението. Доковска успява да убеди младия съдия в правотата на думите си и той след съвещание с 2-ма заседатели решава да върне делото на поправителен заради нередности в обвинителния акт. Съдия Милев е един от към 30 юни т.г. Оказва се, че жените в тога са 2 пъти повече от мъжете - 1479 жени срещу 743-ма мъже според официалната статистика на Висшия съдебен съвет (ВСС). Най-младият съдия в България е жена, на 27 г. Как у нас обаче се става съдия? Не е никак лесно, но въпреки това, ако сте отличник, дори и на 25 г. може да облечете черната тога. 583-ма кандидати са се явили през т.г. на писмен изпит за 31 свободни позиции за младши съдии в окръжните съдилища. През м.г. те са били 754-ма и са се състезавали за 29 места. Първата стъпка е, разбира се, да сте завършили право и да сте взели държавните изпити. Стъпка №2 е да преминете през задължителен 6-месечен стаж. След него полагате изпит по правоспособност и едва тогава се явявате на конкурс за младши съдия. Голяма част от кандидатите имат стаж като адвокати, сътрудници, юрисконсулти, разследващи полицаи и съдебни помощници. Задължението на ВСС е да прецени в кои окръжни съдилища има нужда от младши съдии и колко да са те. Не за всеки съд се обявява конкурс. Красимир Шекерджиев е член на Висшия съдебен съвет (ВСС), избран от квотата на съдиите. Освен като съдия във Върховния касационен съд (ВКС) е познат и като временен преподавател в т.нар. магистратско училище - Националния институт на правосъдието (НИП). Шекерджиев завършва право през 1994 г. Полага изпит за правоспособност година по-късно и на 15 януари 1996 г., когато е 25-годишен, става младши съдия в Софийския градски съд (СГС). Минава през Софийския районен съд и на 30 г. вече правораздава като редови съдия в СГС. Докато е младши съдия, една от годините излиза в отпуск и отива в казармата. Казва, че колегите му там били на възраст между 25 и 28 г. “Сега тенденцията е същата. Повечето младши съдии, които завършват НИП, нямат навършени 30 г.”, обяснява членът на ВСС. Може да сте рамо до рамо с прочути съдии и да правораздавате с тях, след като завършите висшето си образование. “В класическите европейски правни системи практиката млад човек да стане съдия не е непозната. Например във Франция в институцията, която се занимава с обучение на бъдещите съдии, повечето са млади като в България. В Англия обаче е почти невъзможно човек, който не е навършил 30 г., да стане съдия. Там като че ли редът е обратният – първо професионален стаж в някакво друго поприще и едва след това като своеобразен финал на професионалното развитие се става съдия. “Познавам английски съдии, говорил съм си с тях и повечето твърдят, че са станали съдии, когато са имали над 20 г. юридически стаж”, казва Шекерджиев. Правилно ли е съдия на 26-27 г. да решава тежки дела, без да има необходимия житейски опит? “Участвал съм в постановяването на съдебни актове, преди да съм навършил 30 г. Ако кажа, че системата е лоша, значи да кажа, че е сбъркана от гледна точка на правораздаването, което не е така. Един млад човек може да изпитва затруднения, когато решава дела, свързани със семейното право, бракоразводни процеси или упражняване на родителски права”, обяснява Шекерджиев. За да се стане младши съдия, се минава през тясно сито, тъй като конкуренцията е голяма. Писменият изпит за влизане в системата е сложен казус, на който трябва да получите оценка над 4,50, за да бъдете допуснат до устен. Освен казус се решава и тест по право на ЕС. Изпитната комисия се състои от 5-има съдии, изтеглени на случаен принцип от съдийската колегия на ВСС измежду всички съдии в окръжните съдилища. След като кандидатите за съдии вземат писмения и устния изпит, те задължително минават през 9-месечно обучение в НИП. “Целта на обучението е да не се повтаря това, което те са научили в университета. Идеята е теоретичната подготовка да бъде надградена със специфични прокурорски, съдийски и следователски познания. Имах честта да преподавам като временен преподавател на няколко випуска съдии и прокурори. Например това, което се застъпва в обучението, е да се изготвят съдебни или прокурорски актове. Младшите съдии да пишат присъди, определения, разпореждания, а прокурорите – постановления и обвинителни актове. Включено е и посещение на истински съдебни заседания по граждански, наказателни и търговски дела”, казва Шекерджиев. В края на учебната година в НИП също се полага изпит. След препитването младшият съдия се връща за 2 г. в окръжния съд, за който е кандидатствал. По време на обучението Това е 70 процента от заплатата на младши съдия, която е 2100 лв. “Младшият съдия винаги работи в състав. Ако е в гражданско или търговско отделение, той е заедно с други 2-ма старши съдии. Ако е в наказателно отделение, тогава е в състав със старши съдия и 3-ма съдебни заседатели. На практика младшият съдия има същите права като всеки един от съдиите и заседателите. Той обаче не действа еднолично. Това е все едно да участваш в управление на самолет, като не носиш отговорността. Тя е винаги на старшите съдии”, обяснява членът на ВСС. След като изтекат двете години, младшите съдии се назначават като съдии в районен съд. Правилото гласи, че ако си бил младши съдия в окръжния съд в Монтана, трябва да те назначат в някое от районните съдилища, които влизат в района на окръжния съд, например в съда в Берковица или Лом. “Има два варианта - да попаднеш на съд със специализация, в който съдиите са разделени на граждански и наказателни, или да идеш в съд без специализация, където ще гледаш всички дела”, казва Шекерджиев. Законът позволява да се става съдия и като се прескочи нивото на младшия съдия след т.нар. външни конкурси. Ако ги издържите, може да станете съдия само в районен или окръжен съд. “Изискването за районен съд е да имате 3 г. юридически стаж, а за оркъжен е 8 г. Кандидатите държат писмен и устен изпит. Доскоро беше възможно да има външно назначение за апелативен или върховен съд, като с предпоследните изменения на закона това отпадна”, обяснява членът на ВСС. Шекерджиев е трето поколение юрист. Майка му е била съдия и прокурор, а междувременно и съдебен инспектор. “Но тя не ме е агитирала да стана съдия, въпреки че, когато някой от родителите ти е съдия, ти от доста малък се сблъскваш с тази професия. Помня, че бях на 5 г., когато за първи път влязох в Съдебната палата в София. А след това няколко пъти съм влизал в заседания на майка ми и съм я прекъсвал”, разказва Шекерджиев. Първите му дни като съдия в Софийския районен съд не са минали леко. “Няма да забравя как Теодора Стамболова, сега съдия във ВКС, ми отдели 2 дни, за да ми напише т.нар. сламка кое след кое следва в процеса. Тогава задавах безумни въпроси – например като попиташ подсъдимия дали разбира в какво е обвинен и той ти каже: “Не!”, какво прави съдът? Това не го пише в учебниците. Първото заседание, в което влязох, сбърках. След това, както ме бяха учили, с определение отмених погрешното, постанових вярното и продължих нататък”, спомня си Шекерджиев. Признава, че първите 3 месеца имал чувството, че нищо не знае. “Бях сигурен, че съм глупав и че нищо не разбирам, защото непрестанно мислех за това какво следва да се направи съобразно процеса. Следващите 3 месеца спрях да мисля за процеса и започнах да следя много по-лесно случващото се в залата - тогава имах чувството, че всичко знам. След края на шестия месец съдията започва да разбира, че някои неща знае, други - не, и така до края на кариерата му. Повярвайте ми, изключително впечатляващо е, когато влезеш в залата, всички да станат прави, всички да ти говорят на “вие”, да се отнасят към теб с почтителност, която не ти, а професията изисква”, казва Шекерджиев. Но уточнява, че важно е съдията да разбере, че това не се случва заради личностните му качества, а заради службата, която изпълнява. Един от мотивите да искаш да си съдия е, че работното място не е проветриво. “Ако работиш като юрисконсулт в едно предприятие, твоето трудово правоотношение може да бъде прекратено при случай на реорганизация или обявяване в несъстоятелност. При съдията има предвидимост – ако си съвестен и си изпълняваш задълженията, на практика имаш гарантирано работно място, заплата и възможност за кариерно развитие”, добавя членът на ВСС. Друг плюс е, че “Няма опция, на когото и да е съдия, включително и на младшия съдия с ден трудов стаж, някой да отиде и да му каже какво да направи по делото или поне така трябва да бъде”, обяснява Шекерджиев. Според него проблем може да има, когато самочувствието на съдията в залата надхвърля пределите на нормалното. “Българският процес е организиран така, че в съдебната му фаза по наказателни дела съдията има най-голяма власт. Образно казано, той кара влака. Той е човекът, който осъществява всички важни действия в рамките на процеса. Много е трудно за един млад човек да потисне желанието си да доминира, което позицията на съдия му дава”, казва Шекерджиев. Съдията търпи ограничения, които са нетипични за други професии. Той няма право да работи нищо друго, освен да преподава, да издава книги, да пише статии. “Съдията търпи вмешателство в личната сфера, не може да се противопостави някой да го снима и запише. Аз не мога да ви изгоня от залата си, защото не искам да бъда сниман. Не мога да откажа и да публикувате мой съдебен акт”, казва Шекерджиев. Членът на ВСС разказва, че например колегата му в Каварна търпи много по-големи ограничения, отколкото магистратът в София. “Ако аз сложа дънки и фланелка в извънработно време, много рядко мога да бъда разпознат като съдия. Докато съдията в Каварна никога не спира да е съдия. Той е съдия навсякъде – в събота, когато е с децата си на кафе, съдия е в неделя, когато е на плаж. Хората в Каварна очакват от него винаги да се държи като съдия”, обяснява Шекерджиев. Над 40% от кандидатите да станат младши съдии отпаднаха след писмения изпит през тази година, тъй като не получиха оценка над 4,50. От 583-ма явили се на препитването 339-има стигнаха до втората част на конкурса - устния изпит. 143-ма избраха да решават казус по гражданскоправни науки, а 440 - по наказателно право. Те за младши съдии в окръжни съдилища. Ето казуса по наказателно право, върху който кандидатите за съдии са умували 5 часа: Един от въпросите към изпитваните е дали квалификацията на извършените престъпления, приета от съда, е правилна. тъй като съдът не взел предвид, че Иванов е осъждан преди това за друго изнасилване. А от излизането му от затвора не са изтекли 5 г. Заради това престъпленията трябвало да се квалифицират като опасен рецидив. Друг от въпросите е на кой съд е подсъдно делото и дали законосъобразно съдът е отказал да го разгледа по съкратената процедура, заради което автоматично Иванов можеше да получи по-леко наказание. В ключа за верните отговори пише, че делото е подсъдно на окръжен съд. След като Иванов не признал изцяло обвинението срещу него, а само за грабежите, съдът съвсем правилно отказал да разгледа делото по съкратения ред. Кандидатите са мислили и по въпроса дали съдът правилно е отложил делото заради разпит на психолог, както е поискала ищцата Мариана Петрова. Ако са написали: “Не”, са отговорили вярно. Според НПК искане не може да става причина за отлагане на наказателното дело. ", "date": "2018.07.14", "title": "На 25 г. съдия? Може, ако си отличник и вземеш 3 тежки изпита"}
{"url": "https://www.24chasa.bg/novini/article/6961614", "text": "Броят на жертвите на поройните дъждове и предизвиканите от тях наводнения в Япония достигна 209 души, съобщи националната полиция, цитирана от ТАСС. По последни данни още около 40 души са в неизвестност. Местните служби за реакция в извънредни ситуации с подкрепата на полицаи и войници продължават издирвателно-спасителните операции. Хиляди доброволци от цялата страна са отишли в западните райони на Япония да помагат на пострадалите от природното бедствие. Местните власти очакват около 18 000 доброволци, предаде БТА. Заради наводненията и свлачищата в 31 от 47 японски префектури са напълно унищожени 160 жилища, около 700 са понесли тежки щети, а над 25 000 са наводнени. Почти 6000 души още се намират в евакуационни центрове без възможност да се върнат по домовете си. Положението допълнително се усложнява от горещото време - от сутринта температурите вече са надхвърлили 30 градуса.", "date": "2018.07.14", "title": "Жертвите на наводненията в Япония вече са 209, още около 40 са в неизвестност"}
{"url": "https://www.24chasa.bg/novini/article/6961156", "text": "С благословението на българския патриарх Неофит манастирът „Св.Св. Козма и Дамян“ край брезнишкото село Гигинци възражда традицията около стените на манастира да се организира голям събор. До неделя там ще се проведе първият Църногорски събор „В сърцето на Граово“. В светата обител ще има църковна програма, а на поляните наоколо ще се организира голям фермерски пазар. На специална алея ще се продават вкусни натурални продукти от манастирски производители. Сцена с фолклорна програма и атракции за малки и големи също очакват посетителите. Целта на събитието е да покаже красотата и богатството на българския фолклор, както и да акцентира върху традициите, културата, бита, поминъка, талантите и духа на Граово в миналото и днес. Спектакъл на ансамбъл „Българе“, изпълнения на оркестър „Кенарите“ и „Гласовете на Граово“ са акцентите в програмата на събора. Началото бе дадено в петък вечер с водосвет и молебен за здраве и благоденствие. Официалното откриване на събитието е в събота от 12 часа на обяд, когато приветствие ще поднесат земеделският министър Румен Порожанов и областният управител на Перник Ирена Соколова. В последният ден от събитието ще има неделна света литургия, в която ще вземат участие изпълнителите на фолклорна музика – българският квартет „Славей\" и „Бело Платно\" от Белград, Сърбия. Програмата на Църногорския събор е целодневна, а входът е свободен. Събитието ще събере хиляди посетители и над 800 изпълнители на сцената. Повече от 200 са професионалистите и над 600 – любителите, включително индивидуални изпълнители и самодейни състави от цяла България. Майстори на художествените занаяти ще демонстрират различни български изкуства. Ще има Алея на манастирските производители и Поляна на животновъдите с изложение на характерните за региона породи. Гостите на събора ще могат да видят възстановка на старо българско село и да се включат в състезание по доене, уроци по гайда и много други. „Хайдушки игри“ и „Училище за юнаци“ очакват най-смелите, а „Игрите на баба и дядо“ са за най-малките. За спомен ще си тръгнете със снимка с автентична българска носия. Ателие „Да славим Бога“, работилница „Камбанен звън“ и църковни сръчности за деца ще се провеждат в манастира. Като част от програмата на събора се проведе колоквиум на тема „Развитие и бъдеще на културния и на поклонническия туризъм в област Перник“ с участието на министъра на културата Боил Банов и с подкрепата на министъра на туризма Николина Ангелкова. Паркинг зона за 5000 автомобила, допълнителен обществен транспорт и зона за къмпинг предвиждат организаторите. С амбициозната задача да се поддържа жив духа на Граово са се заели пернишката организация от Конфедерацията на работодателите и индустриалците в България и областната управа на Перник. Под патронажа на министъра на земеделието, с участието на общините в региона и на много съмишленици се реализира първото по рода си събитие в Община Брезник. Богатата програма е възможна благодарение на спонсорите „Асарел-Инвестмънт“ ЕАД, ОЗК „Застраховане“ и „Обединени български животновъди“. Мястото на Църногорския събор е символ за региона на Граово. Първоначално манастирът се е намирал в местността Китка в подножието на връх Тумба (1129 м). Това е най-високият връх на планината Черна гора и именно там е пресечната точка на границите на четири общини - Перник, Земен, Ковачевци и Брезник. На граовския диалект Черна гора се нарича Църна гора и Църногорие. Своето основаване манастирът дължи най-вероятно на заселили се в планината отшелници. Самото име Черна гора се свързва именно с множеството монаси, наречени на старобългарски „черноризци\". Най-старите постройки на Църногорския манастир са датирани около ХІ-ХІІ век. Проучвания разкриват запазени останки от правоъгълно монашеско крило на манастира и на правоъгълна защитна кула, подобно на защитните съоръжения на Рилския, Хилендарския, Зографския манастири. Някога манастирът е имал богато стопанство. Ежегодно край неговите стени е ставало голямо пазарище. През XVIII век светата обител била подпалена, по-късно - ограбена и разрушена. Няколко години след това хилендарски монаси открили лековития извор в близост до сегашните постройки и решили да преместят манастира там.", "date": "2018.07.14", "title": "Три дни веселие на събора „В сърцето на Граово“"}
{"url": "https://www.24chasa.bg/novini/article/6961621", "text": "През последните месеци от кампанията за президентските избори в САЩ през 2016 г. десетки хиляди имейли на високопоставени представители на Демократическата партия са били хакнати от руски агенти и публикувани в интернет. Според Хилари Клинтън това е била една от причините тя да загуби надпреварата за Белия дом, предаде Франс прес. От вчера се знае малко повече за начина, по който руснаците са действали срещу над 300 души от Демократическата партия на САЩ и предизборния екип на Клинтън. Това е бил един от елементите от руската намеса в изборите, която е включвала и операции по дезинформация в социалните мрежи, вече описани от Конгреса и от американското разузнаване, предаде БТА.  В документ от 29 страници той описва методите на действие на хакерските атаки, извършени от два екипа на руското военно разузнаване ГРУ от два адреса - 20, булевард \"Комсомолски\" в Москва и 22, улица \"Киров\" град Химки, Московска област. На 19 март 2016 г. един от обвинените руснаци изпраща лъжливо съобщение на личния адрес в уеб пощата Джимейл на ръководителя на предизборната кампания на Клинтън Джон Подеста. То имитира съобщение от Гугъл за сигурността с цел злонамерено придобиване на информация (фишинг). Джон Подеста кликва на линка, който го препраща към фалшива страница на Гугъл, където той въвежда паролата си и по този начин неволно дава на ГРУ достъп до електронната си поща. В продължение на няколко месеца хакерите се опитват по този начин да проникнат в тайните на екипа на Клинтън. Те създават фалшив акаунт на името на един от членовете на този екип и излъгват тридесетина негови колеги чрез връзка към екселски файл. Нападнати са и други представители на демократите. Чрез служител на една от организациите им, който става жертва на фишинг, хакерите постепенно проникват в сървърите на ръководството на Демократическата партия и инсталират вреден софтуер (малуер) за шпионаж на 33 компютъра, с който получават скрийнкапове и данни за последователността на използване на клавишите. Те преравят харддисковете и в продължение на месеци крадат огромно количество данни. През май 2016 г. партията осъзнава, че е жертва на кибератака и започва да предприема мерки. Вирусите обаче остават скрити до октомври. Хакерите търпеливо изчакват подходящи моменти да разпространят откраднатите документи. Едва на 8 юни сайтът DCLeaks.com, създаден по заобиколен път за прикриване на самоличността им, е лансиран с публикуването на първа партида файлове. Хакерите стоят и зад ника Guccifer 2.0, който се представя за румънец, извършил кибератаката срещу Демократическата партия. И най-вече, те използват добре познатия сайт Уикилийкс, който в края на юни и началото на юли се свързва с Guccifer 2.0 и иска от него \"всичко свързано с Хилари\", насърчавайки го да прехвърли плячката си преди конгреса на Демократическата партия през юли. В крайна сметка Уикилийкс разпространява хиляди имейли три дни преди началото на конгреса, което предизвиква оставката на председателката на партията заради разкриването на някои вътрешнопартийни тайни. В последния месец преди вота през ноември 2016 г. отново Уикилийкс разпространява 50 000 имейла на Джон Подеста. След изборната си загуба Хилари Клинтън публично заявява, че е щяла да ги спечели, ако не са били две намеси: на бившия шеф на ФБР Джеймс Коми, който според нея ненужно е възобновил точно преди изборния ден отделното разследване на личния й сървър, който е ползвала докато е била държавен секретар (този сървър не е бил хакнат), и на руснаците. \"Бях поела към победата, докато писмото на Джим Коми от 28 октомври и руският Уикилийкс не породиха съмнения в главите на хората, които бяха склонни да ме подкрепят и в крайна сметка се уплашиха\", каза тя през май 2017 г. Клинтън изрази и убеждението си, че е имало контакти между предизборния екип на Тръмп и Русия - нещо, което президентът републиканец винаги е отричал като измислица, и което не е установено при разследването, отбелязва АФП.", "date": "2018.07.14", "title": "\"Франс прес\": Как руснаците са се намесили в президентските избори в САЩ"}
{"url": "https://www.24chasa.bg/novini/article/6961624", "text": "В понеделник, 16 юли, започва изплащането на обезщетенията на земеделските стопани за евтаназираните овце и кози в огнищата с констатирано заболяване чума по дребните преживни животни в Ямболска и Бургаска области. Това съобщи пресцентърът на Министерството на земеделието, храните и горите. Фермерите ще получат парите според заявеното желание - по посочена от тях банкова сметка или в брой на касите на Областните дирекции по безопасност на храните - Ямбол и Бургас. Всички стопани - кандидати за подпомагане по схемите за животни по линия на директните плащания от засегнатите общини, в срок от 15 дни след ликвидирането на огнището, трябва да подадат заявление за форсмажорни обстоятелства в областните дирекции на ДФ \"Земеделие\". Засилват се и мерките за сигурност в засегнатите общини в Ямболска и Бургаска области. На входно-изходните пътища на населените места в 10-километровата зона за наблюдение около огнищата ще има площадки за дезинфекция, на която подлежат всички преминаващи превозни средства и хора, пише в съобщението", "date": "2018.07.14", "title": "В понеделник започват да обезщетяват собствениците на евтаназирани овце и кози"}
{"url": "https://www.24chasa.bg/novini/article/6961640", "text": "Според мен това, което се случи, е свързано с народопсихологията на тайландците. Три са стожерите на това възпитание. Те от малки са приучавани на три основни принципи - да не са лакоми, да могат да чакат и да могат да мислят. Това заяви пред Би Ти Ви почетният консул на Тайланд у нас Виктор Меламед. \"Това не е изолиран случай. Ако си спомняте през 2006 г. Пукет бе ударен от цунами. И тогава имаше примери на изявени морални качества, каквито виждаме и сега\", припомня той. \"Този случай има два основни аспекта. Първият е, че тайландците отново превърнаха негатива в позитив или по-скоро дефекта в ефект. Вторият е морално-етичния. Цялата тази комбинация роди цялото това медийно внимание и разтърси хората в цял свят, защото това са неща, които хората чувстват, обичат. Хората искат да видят, че има надежда, че хората могат да бъдат спасени\", смята Меламед. \"Бяхме свидетели на всичко възможно в истинския му вид. Начинът, по който децата посрещаха своя спасител с усмивка\", каза още той. \"Един от най-светлите дни в Тайланд е свързан с деня на майката. Няма тайландец, който да не уважава майката. Денят е свят и тържествен. Тайландците са като всички други хора по света, но начинът, по който се възпитават, е друг\", обясни Меламед. \"Децата ще бъдат изписани в началото на другата седмица. Всички са в добро здраве. Доста време ще бъдат медийни герои, но според мен герой е техният треньор. Мисля, че холивудски филм няма да има, защото историята е прекалено хубава\", смята консулът.", "date": "2018.07.14", "title": "Консулът на Тайланд у нас за спасяването на децата: Хората искаха да видят, че има надежда"}
{"url": "https://www.24chasa.bg/novini/article/6961584", "text": "Данъчният орган на Китай съобщи в петък, че е наредил на местните власти да засилят събирането и управлението на данъци в кино и телевизионната индустрии. Компаниите и служителите в сектора трябва да декларират честно своите данъци и ги плащат според закона, се казва в изявление на Държавната данъчна администрация, съобщава bulgarian.cri.cn. Данъкоплатците в индустрията трябва да се придържат към реалната сума, при издаването на фактури, предупреждават още от администрацията. Данъчните органи ще отнемат данъчната отстъпка от данъкоплатците, ако намаленията, които получават, се оказват в противоречие с правилата, се добавя в изявлението. Органът съветва отделите да подобрят данъчното управление във филмовия сектор, като координират усилията си с други държавни органи, както и да се придържат стриктно към мерките и политиките за данъчни преференции, за да се поддържа здравото развитие на филмовия и телевизионен сектор. Неотдавна властите стартираха проверки в киноиндустрията, след като стана ясно, че някои знаменитости не декларират целите си хонорари.", "date": "2018.07.14", "title": "Китай ще регулира плащането на данъци във филмовата индустрия"}
{"url": "https://www.24chasa.bg/novini/article/6961639", "text": "Италианският вътрешен министър Матео Салвини заяви, че кораб с 450 мигранти на борда, за който се смята, че е в малтийски води, не може да дойде в Италия, предаде ДПА. \"Нека Малта, трафикантите на мигранти и хуманитарно настроените хора от цяла Италия и цял свят да знаят, че този кораб НЕ МОЖЕ и НЕ БИВА да идва в италианско пристанище\", написа Салвини в Туитър. Вътрешното министерство на Малта обаче заяви, че корабът се е намирал на 53 морски мили от италианския остров Лампедуза и на 110 морски мили от Малта, когато координационният център за морски спасявания в Рим е уведомил малтийските власти. Министерството добави, че хората на борда на кораба са изявили желание да отидат в Лампедуза и тъй като корабът се е намирал в открито море Малта не е можела да им дава наставления.", "date": "2018.07.14", "title": "Италия и Малта отново спорят кой да приеме кораб с 450 мигранти"}
{"url": "https://www.24chasa.bg/novini/article/6961736", "text": "Точно месец измина от скандалния случай, в който велосипедист наряза гумите на линейка, спряла на велоалея в центъра на София, за да помогне на момче с тежък диабет. Извършителят все още е неизвестен. Не е намерен, нито се е предал. А за лекарите от Спешна помощ агресията продължава да бъде ежедневие, разказва  . Д-р Делян Георгиев е завеждащ смяната в деня на неприятния инцидент. Той все още се надява извършителят да бъде открит и да понесе отговорност за деянието си. „Който работи в Спешна помощ се среща с агресията ежедневно. Аз си спомням назад във времето, докато учехме, всички мои колеги с какво желание прекрачвахме прага на университета. С желание да помагат, с желание да бъдат част от нещо красиво, достойно. В един момент, когато започнеш да практикуваш професията и се сблъскаш с едно неблагодарно отношение на обществото спрямо теб, ти се обезверяваш… Българския лекар е изолиран, той вече не е уважаван както някога. А това са грешки на обществото”, споделя д-р Георгиев.", "date": "2018.07.14", "title": "Велосипедистът, срязал гумите на линейка, все още не е заловен и наказан"}
{"url": "https://www.24chasa.bg/novini/article/6961735", "text": "На четвъртия ден след бягството е заловен 59-годишният затворник Младен Младенов. Той е бил задържан тази сутрин на територията на Трето РУ в Пловдив, съобщи полицията. Пандизчията духна на 11-и от университетската болница \"Св. Георги\", където бил настанен за лечение. Дни наред полицията беше на крак да го издирва. Заловен е в района на Гребната база, разпознал го служител на Трето РУ. След задържането е предаден  в затвора. 4 месеца са му оставали да излежи наказанието си от година и половина за кражба. Сега срещу него ще бъде повдигнато обвинение за бягство и може да получи до 3 г.  Той излежавал шеста поредна присъда. Не е бил с охрана в болницата, тъй като се водел на лек режим. Постъпил на 9-и, а два дни по-късно сутринта избягал, без да предупреди никого.", "date": "2018.07.14", "title": "Задържаха избягалия затворник в Пловдив"}
{"url": "https://www.24chasa.bg/novini/article/6961240", "text": "В чужбина може да станете съдия веднага след като завършите право, но по-голям шанс да облечете черната тога ще имате след дълъг стаж на други поприща. Как се става съдия във  ? Там подобно на нашия Национален институт на правосъдието има Национална школа на магистратурата, която се занимава с обучение на съдии. “Кандидатите се явяват на магистратски конкурс. Полагат входящ изпит, като идеята е да бъдат избрани най-добрите”, обяснява членът на ВСС Красимир Шекерджиев. Освен правните познания по време на препитването във Франция се проверяват и уменията на кандидата за анализ и синтез, общата му култура и т.н. “Прави се прецизен подбор. След това класиралите се обучават 31 месеца, Преминават и през стаж. Предварително не се определя кой ще стане прокурор и кой съдия”, казва членът на ВСС. Обучението на новите попълнения за френската съдебна система както и у нас завършва с изпит. В   можете да станете съдия по няколко начина. Първият е чрез изпит. Изискванията към кандидатите да се явят на него са да имат бакалавърска степен по право и да са преминали през 1-годишен стаж, който може да е в съдебната системата или адвокатурата. “Там обучението за прокурори е 18 месеца, а за съдии - 36 месеца”, казва Шекерджиев. И добавя, че вторият начин е чрез изпит за професионална правоспособност, а третият е предназначен за адвокати с не по-малък от 20 г. стаж “Идеята е да се осигури баланс между младите, които правораздават, и тези, които са с по-голям опит, макар и той да не е съдийски”, казва Шекерджиев и посочва, че процедурата е подобна на нашите конкурси за външни назначения на съдии. Логично кандидатите за съдии в   трябва да са завършили право. “Те държат изпит, който се нарича магистратски конкурс. Състои се от три писмени части - гражданско, наказателно и административно право. Има и устен изпит по основни правни отрасли, включително и римско право. Преминава се през обучение в школа, стаж в съда или прокуратурата, където кандидатът се обучава под надзора на наставника”, разказва Шекерджиев. В   желаещите да работят в съдебната система полагат т.нар. държавни изпити. “Те са близки до държавните изпити у нас, които се държат в края на обучението по право в университета. Там обаче има ограничение - всеки кандидат може да се яви само 2 пъти на подобен изпит. Т.е. имаш право да се провалиш само веднъж”, казва Шекерджиев. Тези, които успешно издържат изпитите, се наричат референдъри (стажант-юристи). Те работят 3 г. в съд и прокуратура. “Там има едно нетипично за България като много често в рамките на кариерното си развитие съдиите стават прокурори, след което пак съдии”, обяснява Шекерджиев. В  институциите, които се занимават с обучението на магистрати, се наричат Център за правни изследвания в Барселона и Испанска съдебна школа към Генералния съвет на съдебната власт в Мадрид. Там кандидатите също преминават през обучение и изпити. В   съдия може да станете по два начина. “Първият е сходен като в България веднага след завършване на юридическото образование. Ако кандидатите вземат входния изпит, те след това се обучат 6 г. за магистрати. Преподава се теория и има много практика”, посочва Шекерджиев и обяснява, че кандидатите имат статут на действащи магистрати в процеса на обучение. Вторият начин е за юристи с 6 г. стаж. “Обичайно кандидатите са държавни служители, университетски преподаватели по право и адвокати. След като бъдат приети, те минават през задължително обучение”, обяснява членът на ВСС.", "date": "2018.07.14", "title": "Адвокати с 20 г. стаж стават магистрати в Белгия"}
{"url": "https://www.24chasa.bg/novini/article/6961747", "text": "Нанси Синатра - първата от четирите съпруги на певеца и актьор Франк Синатра и майка на трите му деца, почина на 101-годишна възраст, съобщиха Ройтерс и Асошиейтед прес, цитирани от БТА. \"Майка ми почина мирно на 101-годишна възраст\", оповести на страницата си в Туитър дъщеря й, която също се казва Нанси Синатра. Майка й бе омъжена 12 години за една от най-големите знаменитости на 20-и век. Франк Синатра се е снимал в редица блокбастъри, като \"Оттук до вечността\" и \"Момчета и кукли\", а като певец е известен с изпълнението на легендарни песни, сред които \"New York, New York\". Двамата са родом от Ню Джърси и имат три деца. Развеждат се, след като Франк има редица извънбрачни връзки, които стават публично достояние. Той се оженва за холивудската актриса и секс бомба Ава Гарднър само 10 дни след развода си с Нанси Синатра. Нанси и Франк обаче остават близки приятели до неговата смърт от инфаркт през 1998 г. на 82-годишна възраст. Нанси не се омъжва повторно и води тих и спокоен живот в Бевърли хилс, Калифорния, като фокусира вниманието си върху благотворителна дейност.", "date": "2018.07.14", "title": "Почина Нанси Синатра - първата съпруга на \nпевеца Франк Синатра"}
{"url": "https://www.24chasa.bg/novini/article/6961750", "text": "НАСА увери, че космическите апарати \"Викинг 1\" и \"Викинг 2\", които стигнали до марсианската повърхност още през 1976 г., \"изгорили\" образци от почвата в химичния анализатор, съобщи Лайф като цитира сп. \"Ню сайънтист\". Именно поради тази причина събирането на образци от почвата в района на кацането не дало никакви резултати и двата космически апарата \"напразно\" кацнали на Марс. В пробите от грунта не било открито нищо, предаде БТА. Изследователи от центъра за космически полети \"Годард\" смятат, че всички образци от почвата са били прегрети в рентгенофлуоресцентния спектрометър и затова молекулярният състав на почвата преди 40 години се сторил \"абсолютно мъртъв\" на учените. Повторният анализ на данните за наличие на органични съединения показал, че марсианската почва съдържа химични елементи, които е възможно да се формират единствено при определени условия, а това теоретично доказва съществуването на прости форми на живот на повърхността на Червената планета.", "date": "2018.07.14", "title": "Преди 40 години случайно унищожили доказателства за живот на Марс"}
{"url": "https://www.24chasa.bg/novini/article/6961758", "text": "Столичното Осмо РУ издирва Асен Манолов Асенов от София. 72-годишният мъж е видян за последен път вчера следобед /13 юли /, когато е напуснал дома си в столичния квартал „Младост“-3 и оттогава е в неизвестност, съобщиха от пресцентъра на МВР. Възрастният мъж е висок около 180 см, късо подстригана прошарена коса, кафяви очи, носи очила. Облечен е бил с тъмно син анцуг, раирана блуза, кафяви обувки. От полицията призовават хората, които имат информация за Асен Асенов, да сигнализират при гарантирана анонимност на тел. 112, 02/9825310, 02/9827339 или в най близкото районно управление.", "date": "2018.07.14", "title": "Издирват 72-годишния Асен Манолов Асенов от София"}
{"url": "https://www.24chasa.bg/novini/article/6961768", "text": "Председателят на Народното събрание Цвета Караянчева посрещна първите гости на парламента в , станало на 12 юли 1991 г.,предаде БТА. Сред най-ранобудните посетители бяха деца от пети до седми клас, трениращи волейбол и баскетбол в отборите на Локомотив - София от район \"Надежда\". Караянчева поздрави децата с добре дошли в Народното събрание в седмицата, в която честваме подписването на новата Конституция. По думите на Караянчева едно знаменателно събитие, което прави българската държава изключително демократична, дава равноправие и политически плурализъм. Тази сграда има много история, но тя има и бъдеще, каза още председателят на парламента, допълвайки, че много млади хора я посещават и черпят от извора, от историята. Председателят на Народното събрание разказа на децата за приемането на Конституцията и им показа откритата вчера изложба. Тя говори и за приключилото преди седмици българско председателство на Съвета на Европейския съюз. Благодарение на всички министерства и на парламента ние се представихме толкова добре, че получаваме комплименти от цяла Европа и цял свят, каза Караянчева и допълни, че сме показали България различна и просперираща. България беше център на Европа шест месеца, а сега сме вече безспорният лидер на Балканите след като вкарахме темата за Западните Балкани в дневния ред на Европа, посочи тя и отбеляза, че това е тема, изключително важна за сигурността на България. След изложбата, Караянчева показа на децата и пленарната зала, където се \"коват\" законите. Денят на отворени врати ще продължи до 16.00 ч., като в това време всеки столичанин или гост на столицата може да посети парламента. Гостите ще могат да видят оригинала на съвременната българска Конституция, както и фотоизложба със знакови моменти от приемането на основния закон.", "date": "2018.07.14", "title": "Караянчева посрещна първите гости на парламента в Деня на отворените врати (Снимки)"}
{"url": "https://www.24chasa.bg/novini/article/6961765", "text": "Японският премиер Шиндзо Абе бе принуден да отмени посещението си в пострадалата от порои и земни свличания префектура Хирошима поради здравословен проблем, съобщи агенция Киодо, цитирана от ТАСС. Личното запознаване на Абе с последствията от стихията бе планирано за 15 юли, но заради \"изострен артрит на тазобедрената става\" премиерът бил принуден да отмени пътуването. Вместо него там ще замине държавният министър по извънредните ситуации Хатиро Оконоги, предаде БТА. По последни данни броят на жертвите от природната стихия в префектурата вече достигна 209 души. Още около 40 души се смятат за изчезнали или с тях не може да бъде установена връзка. В пострадалите от бедствието райони работят спасителни екипи при подкрепа от армията, полицията и доброволци, пристигащи от всички краища на Япония.", "date": "2018.07.14", "title": "Шиндзо Абе няма да посети пострадалите от наводнения райони заради изострен артрит"}
{"url": "https://www.24chasa.bg/novini/article/6961776", "text": "Районната прокуратура във Велико Търново внесе в съда обвинителен акт срещу мъж, системно крал пари от църква, съобщиха от пресцентъра на Апелативната прокуратура. Обвинението срещу Й. И. е за това, че в периода от 10 дни през януари т.г. четири пъти задигал пари от църквата \"Св.Марина\" във  В. Търново. Общата стойност на откраднатото е 340 лева, сочи обвинителният акт. Обвиняемият е осъждан три пъти за извършени кражби. През януари, младият човек посещавал църквата и при закупуване на свещи или светена вода, използвайки невниманието на клисарката, бъркал в чекмеджето на пангара през прозорчето на гишето и вземал от парите. Липсите били установени при ревизия, а при преглед на записите на камерите бил установен извършителят, който крадял парите. Предстои насрочване на делото за разглеждане от съда.", "date": "2018.07.14", "title": "Изправят на съд нагъл крадец,  системно обирал църква във Велико Търново"}
{"url": "https://www.24chasa.bg/novini/article/6961806", "text": "Първите полети на Турските авиолинии, държавната въздухоплователна компания на Турция, от новото трето летище на Истанбул по международните линии ще бъдат за Азербайджан и за признатата само от Анкара Севернокипърска турска република, а по вътрешните линии първият полет ще бъде за столицата Анкара, предаде БТА. Това съобщи на пресконференция генералният директор на авиокомпанията Билал Екши. По думите му евакуирането на съоръженията от международното летище \"Ататюрк\" ще започне на 31 октомври в 02,00 ч. и ще продължи 12 часа. То ще се извърши с 800 тира. През това време летището няма да приема и изпраща самолети. Официалното откриване на новото трето летище на Истанбул, което е много близо до българско-турската граница в черноморския регион, ще стане със специална церемония на 29 октомври. Датата е знакова, това е националният празник на Република Турция, обявена през 1923 г. Турският президент Реджеп Тайип Ердоган ще открие новото трето летище на Истанбул. За церемонията ще бъдат поканени гости от различни страни.", "date": "2018.07.14", "title": "Първите полети от новото летище на Истанбул ще бъдат за Баку и  Кипър"}
{"url": "https://www.24chasa.bg/novini/article/6961823", "text": "Четиридесет и четири годишен видинчанин е починал при трудова злополука в рудник край село Кошава. Това съобщават от Областна дирекция на МВР Видин. Инцидентът е станал вчера следобед, като мястото на злополуката са посетили дежурна оперативна група, окръжният прокурор, директорът на областната дирекция на МВР, следовател и прокурор от Окръжна прокуратура-Видин. Според първоначалните данни мъжът е починал при трудова злополука - срутване на гипсова облицовка от тавана на галерията в рудника. Разследването на инцидента продължава под ръководството на наблюдаващ прокурор.", "date": "2018.07.14", "title": "Видинчанин почина при трудова злополука в рудник"}
{"url": "https://www.24chasa.bg/novini/article/6961817", "text": "Испанските здравни власти оповестиха, че по време на последната гонка с бикове в рамките на фестивала \"Сан Фермин\" в Памплона шестима души са получили контузии, предаде Асошиейтед прес. Става въпрос за най-бързата гонка с бикове на тазгодишния фестивал, предаде БТА. Говорител на провинциалната болница в Навара поясни, че шестима души получили контузии, след като били стъпкани от бикове по 850-метровото трасе по паважа на улиците в Памплона. Биковете изминали разстоянието за 2 минути и 12 секунди. Мъж бил влачен няколко метра, след като бик омотал рога си в шалчето му. Мъжът бил отнесен на носилка. Общо 28 души получиха контузии в рамките на тазгодишния фестивал, а двама бяха намушкани от рога на бикове. Фестивалът всяка година привлича около 1 милион посетители.", "date": "2018.07.14", "title": "Шестима са контузени в най-бързата гонка с бикове в Памплона"}
{"url": "https://www.24chasa.bg/novini/article/6961953", "text": "Изненадващият успех на Хърватия, чийто национален отбор по футбол ще участва утре във финалния мач на Мондиала в Москва, предизвиква смесени чувства и силни емоции в белязания от войни район, където футболът е силно политизиран, съобщава Асошиейтед прес. От Черна гора и Сърбия на изток до Словения на запад, хърватските съседки са разделени в това дали да подкрепят Хърватия или Франция на финалния мач в неделя, предаде БТА. Макар много от тези народи да са горди от това, че балканска страна успя да се класира на финала, огромното постижение на Хърватия предизвиква също завист и националистически изблици, напомнящи за периода на войните през 90-те години на миналия век. \"Световното първенство обикновено е радостно събитие, но ние на Балканите някак успяваме да превърнем дори ритането на топка в сблъсък,\" казва Дража Петрович, редактор на либералния сръбски в. \"Данас\". \"Не е минало кой знае колко време от войните и хората не приемат нещата чисто и просто като спорт\", добавя той. В потвърждение на поствоенното напрежение, сръбският президент Александър Вучич публично заяви, че ще подкрепи Русия срещу Хърватия на четвъртфиналите, а външният министър на Сърбия открито подкрепи Англия на полуфинала. Дори най-обожаваният спортист на Сърбия - тенисистът Новак Джокович, си навлече критики от страна на депутат националист, след като открито се обяви в подкрепа на Хърватия. Въпросът предизвика разпалена дискусия \"за\" и \"против\" в социалните и конвенционалните медии. В Словения, която принципно е съюзник на Хърватия, но има тлеещ граничен спор с нея през последните години, стотици фенове се очаква да отидат в Хърватия, за да се присъединят към хърватите, които ще гледат мача на екрани на открито в неделя. Словенски запалянко приветства победата на Хърватия в мача с Англия, като се пошегува: \"Искаха Брекзит, получиха го!\". В Черна гора разделението около лоялността на страната към православна и славянска Сърбия се отрази и в подкрепата за хърватския отбор. \"Няма начин да подкрепя Хърватия, защото те са ни врагове\", заяви Милан Булатович от Подгорица. Пенсионерът Игор Николич, също от черногорската столица, споделя обаче пред АП, че е ликувал, когато Хърватия победи Англия и се класира за финал. \"Почувствах се, сякаш се е сбъднала някогашната ми мечта Югославия да бъде на върха\", казва той.", "date": "2018.07.14", "title": "Футболният успех на Хърватия предизвика смесени чувства на Балканите"}
{"url": "https://www.24chasa.bg/novini/article/6961956", "text": "НАТО трябва да засили каналите си за диалог с Русия, заяви турският президент Реджеп Тайип Ердоган пред журналисти, които го съпровождаха на срещата на върха на НАТО в Брюксел, съобщава в. \"Дейли сабах\". \"Откроихме необходимостта от засилване на политическия и военен диалог с Русия, за да бъдат минимализирани военните рискове и да бъде установена прозрачност\", каза вчера Ердоган на борда на самолета на връщане в Турция, предаде БТА. По повод на очаквания в понеделник разговор между президентите на САЩ Доналд Тръмп и Русия Владимир Путин в столицата на Финландия, Ердоган каза, че смята тази среща за много важна и че Анкара ще следи как ще протече тя. Турският президент посочи, че има планиран разговор с Путин за днес, на който ще предложи на руския си колега да се съберат на среща на върха в Турция, за да обсъдят регионални въпроси. \"Ако той (Путин) приеме, това би било добре и за нас. Бихме могли да поканим още една-две държави на срещата. По този начин, смятам, бихме направили обстановката в региона по-стабилна\", заяви Ердоган. Лидерът на Турция каза, че при разговора си с Тръмп покрай срещата на НАТО е обсъдил с него ситуацията в Манбидж, Северна Сирия, и покупката на изтребители Ф-35 от САЩ. Ердоган е получил уверения от американския президент, че сделката за самолетите, за които Турция вече е платила 800 милиона долара и остава последна вноска от 100 милиона долара, ще бъде изпълнена както следва. По повод на Манбидж Ердоган увери, че продължава реализирането на пътната карта, договорена със САЩ. Той обаче подчерта, че същинската цел на Анкара е САЩ да прекратят сътрудничеството си със сирийската кюрдска милиция Сили за защита на народа. Но по думите му това изглежда не е в дневния ред на Вашингтон засега. По време на срещата на върха в Брюксел на 11 и 12 юли Ердоган разговаря и с германския канцлер Ангела Меркел, с която е обсъдил споразумението между Турция и ЕС за възпиране на миграцията към Европа. \"На срещата обсъдихме прехвърлянето на средствата, договорени в рамките на споразумението от 18 март. Ние казахме, че трансферът трябва да бъде ускорен\", посочи Ердоган. Той добави, че Анкара продължава да има безпокойства и по отношение на присъствието и дейностите на членове на Фетхуллахистката терористична организация (ФЕТО) и на активисти на Кюрдската работническа партия (ПКК) в Германия. По думите му тези тревоги са били изразени пред Меркел, като е бил поискан по-решителен подход в това отношение от страна на Берлин. Ердоган подчерта също, че Турция полага усилия да поеме своя дял от осигуряването на финансирането на НАТО, като посочи, че подкрепата на Турция в момента е около 1,8 процента от БВП. \"Разбира се, ние сме похарчили също така около 30 милиарда долара за оборудване и муниции\", изтъкна още президентът на Турция.", "date": "2018.07.14", "title": "Ердоган: НАТО трябва да засили диалога \nс Русия"}
{"url": "https://www.24chasa.bg/novini/article/6961961", "text": "Учени от университета \"Джонс Хопкинс\" в град Балтимор, щата Мериленд, са разработили компютърен метод за тестване на токсичността на отровите, без използване на опитни животни, пише сп. \"Toxicological sciences\", цитирано от БТА. Способът се оказва много по-точен, в сравнение с тестовете върху животни. Известно е, че токсикологични опити се провеждат от многобройни фармацевтични и козметични фирми. Те са необходими, за да се провери безопасността на произведената продукция за здравето на човека. Учените от университета \"Джонс Хопкинс\" под ръководството на Томас Хартунг провели изследване, за да може да се ограничи количеството на животните, подлагани на опити. Специалистите използвали данните от 80 хиляди химически вещества от досие, което било съставено от специалисти от Европейската агенция по химикали. Във всички тях се съдържала информация за опитите с животни. Използвайки компютърен модел, специалистите успели да се сдобият с точен токсикологичен анализ в 87 процента от случаите. Отбелязва се, че единичен опит с участието на животно има точност от 57 процента, а повторен опит - от 81 процента.", "date": "2018.07.14", "title": "Учени разработиха компютърен метод за тестване токсичността на отровите"}
{"url": "https://www.24chasa.bg/novini/article/6961968", "text": "Пътният инцидент между маршрутка и тежкотоварен автомобил след разклона за село Пушево е станал в 14.24 часа, съобщиха от пресцентъра на МВР. По първоначални данни камионът е спукал гума, шофьорът е загубил контрол над движението и странично ударил микробус, превозващ хора. И двете превозни средства са извън пътното платно. Веднага към мястото на инцидента са насочени екипи на Пътна полиция и Спешна помощ. Обстоятелствата се изясняват", "date": "2018.07.14", "title": "Камион спука гума и се вряза в маршрутка край Велико Търново, има загинал"}
{"url": "https://www.24chasa.bg/novini/article/6961971", "text": "30-годишен циганин наби приятелката си в столичния парк \"Редута\" в събота по обяд и вдигна на крак полиция и Бърза помощ. Момичето е на 18 г., с регистрация като проститутка. Мъжът я открил в парка и започнал да я псува. След това я набил. Удрял я по главата,ритал я по тялото и я влачил за косата. Накрая взел 600 лв. от нея и си тръгнал. Сигнал подава гражданин, който е станал свидетел на скандала. Линейката откарала момичето в болница, а мъжът се издирва.                                                                                                                                                                                                                                                                                                                       ", "date": "2018.07.14", "title": "Пиян циганин преби проститутка в столичен парк"}
{"url": "https://www.24chasa.bg/novini/article/6961980", "text": "Във връзка с публикации в социалните мрежи, че било установено, че неправомерно са били издавани от Министерството на туризма категоризации на заведения върху пясъчната ивица на плажовете в област Варна уточняваме, че Министерството на туризма не е издавало категоризации на самостоятелни заведения за хранене и развлечения на плажната ивица във Варна. Това написа във фейсбук министърът на туризма Николина Ангелкова. \"Според действащото законодателство Министерството на туризма категоризира хотели с категория 3,4 и 5 звезди и прилежащите към тях заведения, както и самостоятелни заведения за хранене и развлечения с категория 4 и 5 звезди. Самостоятелни заведения за хранене и развлечения с категория 1, 2 и 3 звезди се категоризират от общините\", пише още министърката.", "date": "2018.07.14", "title": "Ангелкова: Не сме категоризирали самостоятелни заведения на плажа във Варна"}
{"url": "https://www.24chasa.bg/novini/article/6962023", "text": "Специализирана работилница, в която през епохата на Древния Египет, били балсамирани телата на умрелите, бе открита при разкопки в Сакара, южно от столицата Кайро, съобщиха ТАСС и Асошиейтед прес,  цитирани от БТА. За новата находка оповести пред журналисти министърът по въпросите на паметниците на културата на Египет Халед ел Анани. \"Екип от египетски и германски специалисти откри работилница, в която древните египтяни балсамирали високопоставени особи от епохата на фараоните\", заяви той. В работилницата, която е на дълбочина 30 метра под земята, са съхранени редица специални хирургични инструменти и съдове, съдържащи останки от използвани при мумифицирането вещества. \"Учените започнаха да изследват химичния състав на тези вещества и останки от масла, които в древността били смятани за секретни\", допълни министърът. Работилницата датира отпреди около 2500 години. Освен нея, екипът открил в същия район некропол, в който са съхранени редица древни артефакти. Ел Анани отбеляза, че специалистите попаднали на 5 закрити каменни саркофага. \"Досега е повдигнат единствено капакът на един от саркофазите, в който има мумия и златни предмети\", поясни министърът.", "date": "2018.07.14", "title": "В Египет откриха древна работилница за балсамиране на телата на умрели"}
{"url": "https://www.24chasa.bg/novini/article/6962021", "text": "С историческа възстановка на последното сражение на четата на Хаджи Димитър и Стефан Караджа на връх Бузлуджа през лятото на 1868 г. днес бе отбелязана 150-годишнината от подвига на нейните 125 войводи и четници. Възстановката се проведе за седми пореден път, този път в нея участваха 150 членове на регионални клубове на националното дружество \"Традиция\" от 23 различни селища в страната. В \"сражението\" проехтяха 3 хиляди изстрела с халосни патрони. За седми пореден път в ролята на войводата Хаджи Димитър се превъплати председателят на казанлъшкия клуб \"Традиция\" Николай Байнов. На върха дойде и вицепремиерът и военен министър Красимир Каракачанов, под чийто патронаж се проведе честването. В словото си, произнесено пред паметника на Хаджи Димитър, политикът каза: \"Днес отбелязваме 150 години от подвига на четата на Стефан Караджа и Хаджи Димитър - две велики личности в българската история, които оставиха светла диря в борбата ни за освобождение от турско робство. Днес много ни призовават да бъдем политически коректни, да не бъдем крайни, и какво ли не още. Но трябва да казваме истината такава, каквато е. А истината за тези 125 млади българи, които преминаха Дунава и след 4 епични сражения положиха костите си по Балкана, а някои от тях бяха избесени по центровете на Казанлък, Стара Загора или Русе, дойдоха да се борят не срещу някакво присъствие, те дойдоха да се борят срещу черното 500-годишно турско робство. И това трябва да бъде ясно на всички. /Тези му думи бяха посрещнати с аплодисменти от хората, дошли на тържеството от цяла България/. Тези хора - 125 млади български мъже, минаха Дунава, за да вдигнат народа на всеобщо въстание. Това е първият голям организиран опит за повдигане на българския народ с организирани чети. В тази чета от 125 човека има българи от всички български земи. Има българи от Македония, Куманово, Велес, Прилеп, има българи от Северна Добруджа, има българи от Одринска Тракия. Онези земи, които днес ние забравяме и забравяме българите там, може би орисани от някакви нови хоризонти. Всички тези хора, от всички краища на България, дойдоха да мрат за свободата на целокупния български народ. Те умряха за онази България, част от която днес не е в пределите на България, на съвременната ни държава и това също не трябва да се забравя. Днес отбелязваме подвига на последната голяма група, която дава сражение с турския поробител. Тези хора, обединени от българската идея, положиха живота си не да бъдем днес разделени, противопоставени и един друг да се гледаме накриво. Те си мечтаеха за друга България, за една България, в която ние, българите, ще бъдем единни, след като извоюваме свободата си. И това не трябва да го забравяме. Не трябва да забравяме, че родът на войводата Хаджи Димитър продължи да дава своя принос за освобождението на останалите под турско робство етнически българи. Племенникът му Кръстьо Асенов положи живота си за освобождението на поробените българи в Македония, загивайки като войвода на чета в Егейска Македония, днес намираща се в Гърция. Виждаме, че в тези хора няма нищо случайно. Това не са едни хаймани, това не са едни луди глави, както може би са ги наричали тогава. Това не са една авантюристи. Това са хора, възпитавани за това да отдават живота си за България. И всеки пък, когото се събираме на други подобни тържества, нека си зададем въпроса - ние почитаме тези хора, защото те пренебрегнаха личните си чувства, пренебрегнаха личните си човешки амбиции, пренебрегнаха семейство и възможност за някаква кариера и идваха да се сражават и умираха за България. Следва ме ли техния пример? Ние готови ли сме и какво сме готови да направим за България. Защото, стоейки пред телевизора и мрънкайки, обсъждайки световната политика или футбола, ние не правим нищо за България. Нека всеки един от нас, всеки родолюбив българин си зададе въпроса, ако не живота си, готов ли съм да отделя от личното си време, готов ли съм да отделя нещо свое, малко, материално, за България. Преди да искаме, трябва всички заедно да се запретнем и да изграждаме тази България заедно така, както го правеха нашите предшественици, както го направиха и тези 24 четници, които положиха тук костите си за свободата на България и на целокупния български народ\". По повод на годишнината на върха бе валидирана пощенска карта. По традиция община Казанлък раздаде и курбан - този път приготвен от 190 килограма овче месо. \"Месото е повече от миналата година, защото за първи път сега организирахме и събор-надпяване на самодейни състави с патриотични и възрожденски песни под надслов \"Балканът пее хайдушка песен\", обясниха от община Казанлък.", "date": "2018.07.14", "title": "Възстановка, курбан и 3 хиляди изстрела в памет на четата на Хаджи Димитър на Бузлуджа (Снимки)"}
