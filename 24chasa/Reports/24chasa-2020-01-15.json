{"url": "https://www.24chasa.bg/novini/article/8076575", "text": "Камарата на представителите на САЩ прие резолюция за изпращане на двете основания за импийчмънт на президента Доналд Тръмп в Сената, където да започне съдебният процес за евентуалното му сваляне от длъжност, предаде ДПА. Контролираната от демократите долна камара на Конгреса прие документа с 228 на 193 гласа, които се разпределиха основно по партийна линия. С тази резолюция се назначават седемте прокурори, чиито имена обяви по-рано председателката на Камарата Нанси Пелоси, осигурява се финансиране на процеса и се предават основанията за импийчмънт на горната камара. \"Днес сме тук, за да прекрачим един много важен праг в американската история\", заяви Пелоси преди гласуването. Днешният вот в долната камара на Конгреса идва четири седмици след като Камарата на представителите гласува за импийчмънт на президента за злоупотреба със служебно положение и възпрепятстване работата на Конгреса заради отношенията му с Украйна. Не се очаква съдебният процес на президента Тръмп да трае повече от две седмици, заяви пожелал анонимност високопоставен представител на администрацията на САЩ, цитиран от Франс прес. \"Мисля, че е много слабо вероятно да продължи повече от две седмици\", каза източникът. Според него Белият дом смята, че Тръмп би трябвало бързо да бъде оневинен от горната камара на Конгреса, в която мнозинство имат републиканците. Очаква се процесът на Тръмп в Сената да започне във вторник 21 ноември.", "date": "2020.01.15", "title": "Приеха резолюция: Изпращат в Сената обвиненията за импийчмънт срещу Тръмп"}
{"url": "https://www.24chasa.bg/novini/article/8075647", "text": "Ще направя всичко за Перник, очаквам решения и от Министерски съвет - подписват се заповеди. Това каза в \"Още от деня\" по   новоизбраният министър на околната среда и водите Емил Димитров - Ревизоро. Във връзка с водната криза в Перник, той заяви, че трябва да се отиде в града. \"Утре отивам, днес направихме оперативна среща с екипа на Нанков\". Той допълни, че макар и промишлеността не искала питейна вода, в крайна сметка пак са получавали такава.  \"За Перник е могло много да се помогне, но инициативността на ВиК или финансовото състояние на дружеството не са били на добро ниво\", каза още той, уточнявайки, че има такива фабрики, в които не може да тече друга вода, освен питейна.                                                                                                                                                                                                                                                                                                                                ", "date": "2020.01.15", "title": "Ревизоро: Ще направя всичко за Перник, чакам решения и на Министерски съвет"}
{"url": "https://www.24chasa.bg/novini/article/8075938", "text": "Пазарите на акции на Уолстрийт се поздравиха с нови рекордни върхове непосредствено преди очакваната церемония в Белия дом по подписването на \"първа фаза\" от търговската сделка между САЩ и Китай, предаде  . Подкрепа за възходящото движение на фондовата борса оказа и изказването на Лари Къдлоу, че администрацията на Тръмп обсъжда втори кръг от данъчни съкращения, които ще бъдат оповестени по време на президентската предизборна кампания и че преговорите за \"втора фаза\" на търговската сделка с Китай ще започна непосредствено след днешното подписване на \"първата фаза\". Индексът DJIA нараста със 160 пункта (с 0,58%) към нов исторически връх от 29 121,15 пункта, широкият индекс S&P500 се повишава с 0,41% към рекорден връх от 3 297,37 пункта, а технологичният индекс Nasdaq Composite - с 0,46% към пореден рекорден пик от 9 298,82 пункта. Сега вниманието на инвеститорите се насочва към официалната церемония по подписването на частичната търговска сделка между САЩ и Китай (от 18:30ч. българско време), когато се очакват и по-конкретни детайли относно тази \"първа фаза\" от една по-всеобхватна търговска спогодба между двете на-големи икономики в света.", "date": "2020.01.15", "title": "Уолстрийт с нови върхове преди търговската сделка САЩ-Китай"}
{"url": "https://www.24chasa.bg/novini/article/8076005", "text": "Много демонстранти в Иран са били ранени при стрелба със сачми от силите за сигурност на 11 и 12 януари, заяви днес правозащитната организация \"Амнести интернешънъл\", която осъди \"незаконната употреба на сила и грубата репресия на мирни събирания\", предаде Франс прес, цитирана от БТА. Тя каза, че твърденията й се основават на проверени кадри и показания на пострадали и очевидци. В изявлението се уточнява, че иранските сили за сигурност освен сачми са използвали гумени куршуми, сълзотворен газ и спрей с черен пипер за разпръсване на демонстрантите. Използвана е била и физическа сила - ритници, юмручни удари и удари с палка - и са били извършени своеволни арести, каза базираната в Лондон правозащитна организация. След като два дни отричаха, че украинският пътнически самолет \"Боинг 737\" е бил свален от иранска ракета, въоръжените сили на Иран признаха в събота, че носят отговорност за станалото, и заявиха, че самолетът е бил свален по погрешка. Загинаха всички 176 души на борда. Повечето бяха иранци и канадци. Признанието на иранската армия предизвика вълна от гняв и антиправителствени протести в Иран.", "date": "2020.01.15", "title": "\"Амнести интернешънъл\": Има много ранени демонстранти в Иран"}
{"url": "https://www.24chasa.bg/novini/article/8075648", "text": "Пасторът от нигерийски произход Майкъл Олуронби е обвинен за многократни изнасилвания на 7 души, сред които и момче, в английския град Бирмингам, съобщи Би Би Си. 60-годишният свещеник примамвал жертвите си с обещания за пречистване от зли сили. \"Ритуалът\" е включвал три стъпки - събличане, измиване със \"светена\" вода и полов акт. Тормозът за жертвите продължава 20 години, като някои от момичетата са били още деца, когато е започнало сексуалното насилие от страна на пастора. Част от момичетата са забременели и съпругата на духовника, Юлиана Олуронби, помогнала за абортите им. Междувременно полицията коментира: \"Той е имал толкова голяма влияние над паството, че всичко, което е казвал, е взимано за даденост\". Съдът е признал Майкъл Олуронби и съпругата му за виновни в отвличания, изнасилване на пълнолетни и непълнолетни лица и прикриване на престъпна дейност.", "date": "2020.01.15", "title": "Пастор изнасилвал многократно жервите си, за да ги \"пречисти\" от злите сили"}
{"url": "https://www.24chasa.bg/novini/article/8076099", "text": "Руското правителство неочаквано , които могат да му позволят да остане на власт след края на президентския му мандат, съобщиха Ройтерс и Асошиейтед прес. Министър-председателят Дмитрий Медведев каза, че се оттегля от поста, за да даде възможност на Путин да извърши промените. Ако бъдат реализирани, те ще делегират власт на парламента и премиера и по този начин могат да позволят на 67-годишния Путин да управлява, заемайки друга длъжност след края на президентския му мандат през 2024 г. Медведев, дългогодишен съюзник на Путин и бивш президент, обяви оставката си в ефира на държавната телевизия, седнал до президента, който му благодари за работата. Путин каза, че Медведев ще бъде назначен на нова длъжност като заместник-ръководител на на Съвета за сигурност на Руската федерация, оглавяван от Путин. В днешното си обръщение пред руския парламент президентът предложи промени в конституцията, които да позволят на депутатите да номинират премиерите и министрите в кабинета. Сега това право принадлежи на президента на Русия. С този ход много анализатори смятат, че Путин подготвя собственото си бъдеще, след като напусне президентския пост през 2024 година. Човекът, когото избере за премиер, ще бъде смятан и за възможен негов приемник на президентския пост. След оставката на правителството днес президентът внесе в парламента кандидатурата на ръководителя на Федералната данъчна служба Михаил Мишустин за министър-председател По подобен начин Путин напусна президентството през 2008 г., за да стане премиер на Медведев, който четири години по-късно се оттегли, за да може Путин отново да стане президент. Путин, който е на власт от 1999 г., не е казвал какво планира да прави, когато изтече сегашният му четвърти мандат. По силата на конституцията той няма право да се кандидатира отново за президент, тъй като това му е втори последователен мандат. Политическият анализатор Кирил Рогов каза, че предложенията на Путин показват намеренията му да остане на ръководен пост, като преразпределя правомощия между отделните клонове на властта. \"Такъв модел напомня китайския. Той ще позволи на Путин да остане безсрочно начело, като насърчава вражда между потенциалните приемници\", написа Рогов във \"Фейсбук\". Опозиционният лидер Алексей Навални коментира в \"Туитър\", че речта на президента показва желание да продължи да \"дърпа конците\" след края на мандата. \"Единствената цел на режима на Путин е той да остане пожизнен едноличен лидер, цялата страна да е негова собственост, да присвои за себе си и за приятелите си нейните богатства\", каза Навални. Наблюдатели спекулират, че Путин може след 2024 г. да заеме премиерския пост, след като увеличи правомощията на парламента и кабинета и ограничи президентската власт. Политическият анализатор Дмитрий Орешкин каза, че речта на Путин е показала ясно, че той обмисля този вариант. Друга възможна опция е сливане на Русия със съседна Беларус, което би създало нов пост на ръководител на новообединената държава. Този вариант бе отхвърлен от беларуския президент Александър Лукашенко.", "date": "2020.01.15", "title": "Експерти: С оставката на кабинета Путин планира да е на власт и след 2024 г."}
{"url": "https://www.24chasa.bg/novini/article/8076152", "text": "Ритуал по изпращане на базов миночистач „Прибой“ от състава на Флотилия бойни и спомагателни кораби за участие в задграничен поход като част от състава на Втората постоянна противоминна група на НАТО се проведе днес в пункт за базиране Бургас, съобщиха от пресцентъра на министерството на отбраната. До 5 февруари българският военен кораб, с командир капитан ІІІ ранг Христо Гинев, ще посети пристанищата Констанца, Варна и Ерегли. Целта на съвместното плаване е да се повиши нивото на оперативна съвместимост с военноморските сили на съюзническите страни, да се усъвършенстват способностите на личния състав на кораба за участие в провеждането на противоминни операции в съюзнически формат като се отработят тактиките, техниките и процедурите при съвместни действия с кораби от страни-членки на НАТО. В обръщението си към екипажа на „Прибой“ командирът на Флотилия бойни и спомагателни кораби флотилен адмирал Мален Чубенков изрази своята увереност в професионализма на военните моряци и им пожела успешно изпълнение на всички поставени задачи и безаварийно плаване. На ритуала присъстваха началникът на щаба на флотилията капитан I ранг Велко Велков и командирът на дивизион противоминни кораби капитан I ранг Павлин Щерев. Отец Стилиян от църквата „Св. Никола” в Черноморец отслужи водосвет за здраве и успешно плаване на екипажа на базов миночистач „Прибой“.", "date": "2020.01.15", "title": "Миночистачът „Прибой” ще участва в поход на група на НАТО"}
{"url": "https://www.24chasa.bg/novini/article/8076203", "text": "Според Пунчева генералният директор Емил Кошлукав имал сключен договор със СЕМ, който му давал право да уволнява по лично усмотрение всеки служител на БНТ. Всъщност това право не идва от договора му, а е според Трудовия кодекс и е в рамките на 9 месеца от встъпването в длъжност. Боряна Пунчева работи на \"Сан Стефано\" от години. Напоследък ръководеше студио \"Екран\", което е било в изключително тежко състояние според хора от телевизията. На нейно място е назначен служителят на центъра Миладин Гергов. Пунчева е завършила кинорежисура при проф. Янко Янков във ВИТИЗ \"Кръстьо Сарафов\" през 1981 г. Работи в студио \"Екран\" през 1981-1993 г., после е главен режисьор в БНТ. Ръководила е предаването \"Вдъхновителката\". Беше режисьор на забавното предаване \"Клуб НЛО\" от 1996 до 2004 г.", "date": "2020.01.15", "title": "Боряна Пунчева е уволнена от БНТ"}
{"url": "https://www.24chasa.bg/novini/article/8076187", "text": "Момиче на 12 години беше открито живо 18 часа след като лавина затрупа дома му в Кашмир, съобщи Ройтерс. Самина Биби си спомня как е крещяла и викала за помощ, когато останала затрупана в стая под снега. Кракът й бил счупен, а от устата й е течала кръв. Тя е сред щастливците, които са оцелели, пише БТА. \"Мислех, че ще умра\", каза Самина пред Ройтерс от болничното легло в Музафарабад, където са приети десетки ранени, откарани с вертолет от зоната на лавините. За майка й Шахназ Биби, която е загубила сина си и другата си дъщеря, спасяването на Самина е истинско чудо. Шахназ е извадена от снега по-рано, но вече се е била отчаяла и е мислела, че Самина няма да бъде намерена жива. Нещастието ги е връхлетяло много бързо. Тътен не са чули.", "date": "2020.01.15", "title": "Момиче на 12 години оцеля след лавина в Кашмир"}
{"url": "https://www.24chasa.bg/novini/article/8076251", "text": "Изминалото десетилетие е най-горещото в историята на Земята, като е приключило с втората най-жарка година в историята на измерванията, съобщиха световните информационни агенции, цитирани от БТА. Данните бяха обявени от Световната метеорологична организация и две водещи агенции в САЩ - НАСА и Националното управление по изследване на океаните и атмосферата. Средната температура в света през второто десетилетие на 21-и век е била 14,7 градуса по Целзий. Това е с 0,8 градуса по Целзий повече от средната температура за 20-и век и с 0,2 градуса над средната температура от предходното десетилетие, което е най-горещото досега. Това обяви Националното управление по изследване на океаните и атмосферата. В изминалото десетилетие са 8 от 10-те най-горещи години в историята, другите две са 2005 г. и 1998 г. Измерванията на температурите се правят от 140 години. „Пет други глобални екипа изследователи, които наблюдават температурата на повърхността на Земята, се съгласяват с оценката на НАСА и Националното управление по изследване на океаните и атмосферата, че 2019 г. е втората най-гореща година, откакто се води статистика. Измерванията въз основа на спътникови данни се колебаят в оценката за 2019 г. между най-горещата и третата най-гореща година. Няколко учени предупредиха, че следващите години могат да бъдат дори по-горещи. \"Ако си мислите, че това сте го чували и преди, бъдете сигурни, че още нищо не сме видели. Така ще е отчасти всяка следваща година, докато стабилизираме парниковите газове от изгарянето на въглища, нефт и газ\", каза Гавин Шмид, директор на института \"Годар\" за космически изследвания в НАСА. Той добави, че Земята сега е с около 1,2 градуса по Целзий по-топла в сравнение с началото на индустриалната епоха. През 2015 г. световните лидери определиха цел да не се допусне затопляне с над 1,5 градуса от нивата на възхода на промишленото производство. Според Шмид тази цел няма как да бъде постигната, имайки предвид последните данни. \"2020 г. има ужасяващо климатично начало и се страхувам какво ни очаква до края на годината\", каза климатологът от Технологичния институт на Джорджия Ким Коб. Учените смятат, че данните за десетилетието са по-показателни, отколкото измерванията година за година, където влияят естествени вариации като Ел Ниньо и периодичното затопляне на Тихия океан например.", "date": "2020.01.15", "title": "Предишното десетилетие било най-горещото в историята на измерванията"}
{"url": "https://www.24chasa.bg/novini/article/8076270", "text": "Държавният фонд \"Земеделие\" отпуска 2,5 млн. лева за 2020 г. по схемата на държавна помощ \"Инвестиции за изграждане на кланични пунктове\". Това съобщиха от пресцентъра на земеделското министерство. Целта на помощта е подпомагане на собственици на животновъдни ферми, които произвеждат храни от животински произход, за изграждането на кланични пунктове, отговарящи на изискванията за добив и транжиране. Максималният интензитет на помощта е до 50 на сто от приемливите разходи за един инвестиционен проект на един стопанин, но не повече от 90 000 лева. Предстои да бъдат утвърдени указания по схемата, след което ще бъде отворен и прием за кандидатстване. Държавният фонд отпуска и 34,5 млн. лева за хуманно отношение към птици, съобщиха от пресцентъра на земеделското министерство. Помощта се предоставя на едно стопанство за покриване на допълнителни разходи или пропуснати доходи, свързани с изпълнение на доброволни ангажименти за хуманно отношение към животните, поети за най-малко 5 години. В обхвата на помощта за хуманно отношение към птиците са включени няколко мерки. Необходимо е използване на фуражи, съдържащи деоксиниваленол не повече от 2,5 мг/кг. Осигурената свободна подова площ трябва да е не по-малка от 10 на сто над задължителния стандарт. Изисква се също подобряване на условията за хуманно отношение към птиците по време на транспорт (само за доставки до кланицата), както и намаляване на емисиите на амоняк с 30 на сто.", "date": "2020.01.15", "title": "Фонд \"Земеделие\" отпуска милиони за изграждане на кланици и хуманно отношение към птици"}
{"url": "https://www.24chasa.bg/novini/article/8076246", "text": "България е на 58-ото място в света според доклад за най-добрите държави за 2020 г. Това е проект за класиране и анализ на САЩ на News & World Report, BAV Group и Wharton School на университета в Пенсилвания. На първо място в класацията е Швейцария, втора е Канада, трета е Япония.  В Топ 10 влизат и Германия, Австралия, Великобритания и САЩ. Общо 73 държави са оценени в различни категории на изследването - от икономическо влияние и военна мощ до образование и качество на живот. Целта е да се определи кои страни имат най-голямо влияние в глобален мащаб. Според класацията след нас се нареждат Литва, Боливия и Латвия. Оман, Сърбия и Либия са на опашката. Сред критериите, които са оценявани, са възможностите за забавления на гражданите, културното наследство на страната, възможностите за правене на бизнес, както, разбира се, климатът и природата.", "date": "2020.01.15", "title": "България е 58-а в класация на най-добрите държави (Таблици)"}
{"url": "https://www.24chasa.bg/novini/article/8076388", "text": "Нивата на серен диоксид в Перник вече са няколко пъти по-ниски от измерените рано сутринта, съобщи БТА. В автоматичната измервателна станция в центъра на града е отчетена стойност от 79,94 микрограма на кубичен метър серен диоксид, при средночасова норма 350 микрограма на кубичен метър. Рано сутринта бе отчетено превишение на показателя до 500 мкг/км, но още в 12,00 ч. спадна под средночасовата норма. Експертите на РИОСВ-Перник продължават да следят променящата се метеорологична обстановка.", "date": "2020.01.15", "title": "Нивата на серен диоксид в Перник вече са няколко пъти по-ниски от сутринта"}
{"url": "https://www.24chasa.bg/novini/article/8076415", "text": "Земетресение с магнитуд 4,8 по Рихтер бе регистрирано около 18.30 часа българско време в Косово, предаде Танюг, цитирана от БТА. Епицентърът му е бил в района на езерото Газиводе в северно Косово. Последвали са два по-слаби труса, първият от които с магнитуд 4 в района на Косовска Митровица, съобщи Сеизмологическият институт на Сърбия. Ерицентърът на третия трус с магнитуд 2,6 бил в Балевац на Ибър. Земетресенията са почувствани от местното население.", "date": "2020.01.15", "title": "Трус с магнитуд 4,8 бе усетен в Косово"}
{"url": "https://www.24chasa.bg/novini/article/8070881", "text": "Една дървесна жаба беше различна от всяка друга жаба на планетата Земя. Обитавайки единствено и само горите на Панама, тя имаше изключително харизматични кафяви очи и стъпала, толкова големи, че изглеждаха карикатурно. Но това, което правеше жабата наистина специална, бе начинът, по който тя се грижеше за своите попови лъжички. Ecnomiohyla rabborum, или дървесна жаба на Раб, принадлежи към разред безопашати земноводни и беше единственият родител, за който е известно, че В първите дни от живота си поповите лъжички буквално ядат от кожата на гърба на баща си. Доста умно решение от гледна точка на еволюцията. Природата е изпълнена с подобни странни методи на оцеляване, които са се развивали в течение на стотици хиляди, ако не и милиони години. Но през 2016 г. в зоологическата градина в Атланта, Джорджия, умря последната известна дървесна жаба на Раб - мъжка, с прякор Toughie (от англ. - човек, който е твърд, решителен). Със смъртта на последния екземпляр от лицето на Земята бяха изтрити данните за биологичния механизъм на този вид жаби. Загубата ѝ е само кратък епизод от екологичната история на десетилетието - уникалното биоразнообразие на Земята намалява толкова бързо, че Миналата 2019 г. започна с изчезването на мъничък хавайски охлюв и завърши със загубата на една от най-големите сладководни риби в света. Около две дузини видове бяха обявени за изчезнали (или почти изчезнали) само през 2019 г., въпреки че общият брой на изгубените видове вероятно надвишава хиляда. Обикновено учените чакат години или дори десетилетия, преди да обявят даден вид за истински изчезнал, и то чак след провеждане на обширни търсения. Промяната на статута се отлага, защото в момента щом тя стане факт, средствата и усилията за търсене на вида моментално спират. Общо 467 вида са обявени за изчезнали през изминалите 10 години, сочат данни на Международния съюз за опазване на природата (IUCN). Други са доведени до ръба, а при все повече се забелязва значителен спад в числеността.  Екип от изследователи в Европа искаше да отговори на един прост въпрос: Колко време ще отнеме на еволюцията да замени всичките 300 вида бозайници, изчезнали заради човешкото присъствие на Земята? Техният отговор: от 3 до 7 млн. години. Т.е. щетите, които вече сме причинили, са толкова големи, че най-вероятно ще надживеят нашия вид. И това са само бозайниците. Междуправителствената платформа към ООН за научни политики в областта на биоразнообразието и екосистемите изчислява, че около 1 милион вида са изложени на риск от изчезване, ако не предприемем мерки да ги спасим. Този брой включва 40% от всички видове земноводни, 33% от коралите и около 10% от насекомите. IUCN класифицира жабата на Раб като “критично застрашена, вероятно изчезнала”, отразявайки лека надежда, че в пустинята на Панама все още може и да скачат представители на вида. Друг вид от списъка на 467-те вече изчезнали животни са меломите от малкия песъчлив австралийски остров Брамбъл Кей, разположен в пролива Торес, между щата Куинсланд и Папуа Нова Гвинея. Смята се, че дребният гризач Melomys rubicola е Меломите от Брамбъл Кей обитаваха едва 40 000 кв. м на север от Австралия. Открити са през 1845 г. от европейски моряци, които ги отстрелвали със стрели. През 1978 г. популацията им все още наброявала няколкостотин екземпляра. До 1992 г. тя спада толкова рязко, че правителството на Куинсланд класифицира вида като застрашен. През 2002 и 2004 г. остават едва 12 гризача. Представител на вида е видян за последно през 2009 г. Проучване от 2014 г., включващо 60 нощни камери и по два часа интензивни всекидневни търсения, не открива нито един от гризачите на острова. От 2009 г. никой не е виждал малкия гризач от вида меломи, живеещ единствено на австралийски остров Брамбъл Кей.  През 2012 г. почина Самотния Джордж - гигантската галапагоска костенурка, считана за последния представител от своя вид и най-рядкото живо същество в света. Деликтано и без много шум австралийското правителство ги обяви за официално изчезнали през февруари 2019 г. Повишаващите се нива на моретата - до голяма степен следствие на бързо топящите се ледници и ледените покривки, унищожиха 97% от единственото местообитание на меломите, разположено на по-малко от 3 метра над морското равнище. Трагична бе съдбата и на хавайския охлюв Achatinella apexfulva: Последният известен представител на вида - 14-годишният Джордж, почина в първия ден на 2019 г. в аквариум в хавайска лаборатория. “Обикалял съм планините, опитвайки се да намеря още от неговия вид”, каза Дейвид Сишо, координатор на програмата за предотвратяване на изчезването на хавайските безгръбначни. “Хората ги търсят от над 20 години.” Видът Achatinella apexfulva бил първият, за който писали чуждестранни учени. През 80-те години на XVIII век на Хаваите съществували удивителните 752 различни вида охлюви - почти толкова, колкото живеят общо на територията на Канада и САЩ в момента. Преди 10-тина години Държавният департамент по земеделие на Хавай умишлено засели инвазивен вид - розовия вълчи охлюв Euglandina rosea, за да контролира популацията на друг пришълец - гигантския африкански охлюв, чиито черупки биха могли да пробият автомобилна гума. Планът завърши с гигантски провал - неуправляемите розови мекотели изядоха Achatinella apexfulva.  Джордж бе местна знаменитост. Охлюви като него играли важна роля в песните и легендите на местната хавайска култура, според която техните звуци са “гласът на гората\". Въпреки звездния си статус той не бе от най-красивите. Дейвид Сишо описва охлюва Джордж като “стар и посивял” и допълва, че Джордж бил “отшелник\", който предпочитал да остане в черупката си. Видът бе необичаен с това, че ражда малки с дължина от 4 до 5 мм, но започва да се възпроизвежда едва като достигне 5-годишна възраст, при това само няколко пъти в годината. Охлювите са хермафродити. Achatinella apexfulva обаче не се чифтосват без партньор, затова Джордж не успя да остави поколение. Черупката и тялото му са съхранени наред с 2 мм жива проба от “крака\" му, която пази надеждата някой ден да бъде клониран, а видът - възкресен. На другите сухоземни охлюви на Хавай също предстои трудна битка за оцеляване с изменението на климата и инвазивните видове, които засягат крехките екосистеми на островите. Прочутият охлюв бе кръстен на гигантската галапагоска костенурка, известна като Самотния Джордж, считана за последния представител от своя вид и най-рядкото живо същество в света. Самотния Джордж почина през лятото на 2012 г. на около 100 години. Той бе открит през 1972 г. на остров Пинта, след като се считаше, че костенурките от неговия вид - подвид на слонската костенурка, са изчезнали. В опит видът да бъде запазен еколозите се опитаха да намерят партньорка на Самотния Джордж, но това не даде резултат. Костенурката продължи да живее в развъдник на остров Санта Крус в Еквадор и се превърна в символ на еквадорските острови Галапагос. Още по-ярък символ на кризата с изтребването на видовете, причинена от човека, е изчезването на Plectostoma sciaphilum - малък охлюв, наричан Малайзийското микробижу заради красивата си, сложна черупка. Той обитаваше един-единствен варовиков хълм в Малайзия. През 2000 година обаче циментова компания започна да копае и руши хълма заради ценните му ресурси, с което унищожи Малайзийското бижу. Бахамска горска зидарка (Sitta pusilla insularis) се води потенциално изчезнала. Преди ураганът Дориан да обиколи Бахамските острови през септември 2019 г., биолозите смятаха, че са останали само две птици от този вид. След това стихията от категория 5 удари островите и разруши единствения дом, който врабчоподобните птици са имали някога. първоначално описан като подвид на леопарда (Panthera Pardus adersi). Той обитавал танзанийслия архипелаг Занзибар. Местните обаче вярвали, че леопардите са обладани от вещици, и агресивно ги ловили. Животните имат слава на зли хищници, които трябва да бъдат унищожени - дори правителството е провеждало подобни кампании. Голямата бяла пеперуда (Pieris brassicae wollastoni) е намерена във вечнозелените широколистни гори на португалските острови Мадейра. Тя достига размер от 55 до 65 мм. Крилата ѝ са чисто бели с широк черен кант на върховете. Последният екземпляр е уловен през 1977 г. и повече не са срещани въпреки 15 г. изследвания през 80-те и 90-те години. Причина за изчезването ѝ е загубата на местообитания поради строителството и замърсяването от земеделски торове. в света. Някога обитател на река Яндзъ, тази риба не е виждана от 2003 г. и се смята, че е изчезнала между 2005 и 2010 г. Видът е открит през 1862 г. и получил името си заради необичайната форма на носа си. Поради дългата си стърчаща муцуна се нарича още китайска риба меч. Дължината на тялото на китайския веслонос може да достигне 3 м, а теглото - впечатляващите 250 кг. IUCN все още я описва като “критично застрашена”, но документ, публикуван на 23 декември 2019 г., обяви, че е изчезнала, след като няколко проучвания не успяха да намерят представител на вида. Най-дългата азиатска река Яндзъ е непрекъсната жертва на човешката дейност като строежите на язовири, риболова, речните пристанища и замърсяването. Вследствие на това китайският веслонос е третият вид, обитаващ Яндзъ, който е унищожен през последните години, след речния делфин Бейджи през 2006 г. и китайската херинга (Tenualosa toli) през 2015. Високите температури станаха причина за изчезването на златната жаба Bufo periglenes. Тя е открита през 1966 г. във високопланинските дъждовни гори в Коста Рика. Но последно е наблюдавана през 1989 г. Този вид земноводни не могат да издържат на горещини, което стана причина за тяхната гибел, след като световните температури започнаха да се покачват.  Стотици видове са докарани до ръба на изчезването през последите 10 години. Това е наричани още карибу, а стадата на север в Канада намаляват непрекъснато. В Африка в момента има само два оцелели северни бели носорога и те живеят в плен в Кения. И двата са женски, и то твърде стари, за да се възпроизвеждат. Последният мъжки, кръстен Судан, умря през 2018 г. и бе погребан в кенийско гробище за носорози. Суматранските носорози са вече изчезнал вид в Малайзия. Последната женска от вида Dicerorhinus sumatrensis в страната, кръстена Иман, почина от рак през ноември. “Регионалното изчезване на този вид е огромен срам”, каза Барни Лонг, старши директор по опазване на видовете към международната група “Глобално опазване на дивата природа” (GWC). Там пък се казваше последният мъжки носорог в Малайзия, но той също почина няколко месеца по-рано. От вида са останали едва 80 индивида, които живеят разпръснати из Индонезия. Носорогът Там бе открит в палмова плантация през 2008 г. Той бе заловен и транспортиран до резервата “Табин” в малайзийския щат Сабах, но усилията да създаде потомство с Иман и с друг женски носорог се увенчаха с неуспех. Изолацията е най-голямата заплаха за съществуването им. Това е така, защото при женските се образуват кисти и фиброми по репродуктивните органи, ако останат без партньор дълго време. Такъв бе случаят и с безплодието на Иман. В Калифорнийския залив популацията на делфина - калифорнийска морска свиня, се стопи едва до 12 индивида през последното десетилетие. През 1997 г. е имало около 600 от тях. Не е ясно дали останалите от този вид делфини ще оцелеят. Трагичното е, че учените дори не са открили и регистрирали всички видове на Земята. На нашата планета вероятно има около 8 или 9 милиона вида, а ние познаваме едва малко повече от милион. Жабата на Раб е открита през 2005 г., само 11 години преди да умре последният известен представител на вида. Можеше никога да не разберем за способността му да храни своите потомства със собствената си плът. Не са заплашени само животните. Растенията също се заличават от лицето на Земята. Неотдавнашно проучване изчислява, че приблизително 571 вида растения са изчезнали от 1750 г. насам. Какво причинява кризата с биологичното разнообразие? През май м.г. доклад на ООН определи пет основни фактора: 1. Промените в използването на сушата и водата - частите на света, които са непроменени и недокоснати от човека, се смаляват непрекъснато. Според доклада на ООН за биоразнообразието една трета от световната земя е превзета от селското стопанство или животновъдството. Около 100 милиона хектара тропическа гора са изчезнали между 1980 и 2000 г. 2. Директната експлоатация на организми - лов и бракониерство. 3. Изменението на климата - увеличава трудностите за видовете по толкова много начини - от полярните мечки в Арктика, губещи леда, на който ловуват, до факта, че когато океанските води се затоплят, те не могат да задържат толкова кислород или да поддържат толкова живот. 4. Замърсяването - огромно количество пластмаса навлиза в океана всяка година. 5. Инвазивните нетипични за района видове - благодарение на глобализирания свят видове от един континент могат да се преместят на друг, където няма естествени хищници и доминират над околната среда. Все още има време за действие. Знаем причините за кризата. Знаем и кои са решенията, които може да проработят - опазване и съхраняване на природата. “Преди време всеки вид на тази планета имаше право да бъде тук”, казва Джоузеф Менделсън, директор по изследванията в зоопарка в Атланта, където живееше жабата Toughie. “Нашите действия и егоизмът ни им отнемат това право.”  Защо това е важно? Качеството на нашето съществуване е пряко преплетено с биоразнообразието. Много от лекарствата, които днес приемаме за даденост, са получени от растения. Още много може би тепърва ще бъдат открити и синтезирани. Цялата ни храна се извлича от природата под една или друга форма. Екосистемите ни осигуряват чист въздух и вода. А когато видовете изчезнат, екосистемите се разпадат. Въпросът, който стои пред 2020-а: “Искаме ли да кажем на децата и внуците си, че мечките, лъвовете, тигрите и какви ли не още същества вече не са сред нас, защото ги заличихме от лицето на Земята?”", "date": "2020.01.15", "title": "467 вида животни е заличил човекът само за 10 години"}
{"url": "https://www.24chasa.bg/novini/article/8076390", "text": "Прокуратурата в Стара Загора разследва фирма от Гълъбово за съхранение на опасни за живота и здравето отпадъци, съобщиха от държавното обвинение в сряда. Лично окръжният прокурор Дичо Атанасов и районният Гриша Мавров са участвали в огледа на площадката за боклуци близо до голям ТЕЦ в района. Произходът на отпадъците е неясен. Проверяват се основанията за съхранението им, както и за какво ще се ползват. Боклукът е открит в сграда до площадка “Брикетопроизводство” в землището на село Обручище. Помещението е на територията на теца в Гълъбово, но е дадено под наем на друго дружество - “Траш Юнивърс”. Собственикът Георги Илиев има и други бизнес начинания. През лятото на 2019 г. “Траш Юнивърс” беше проверявана от екоминистерството като доставчик на “Траш еко пак”, която пък осигурява боклуци за горене на тецовете в Гълъбово и Сливен. Оказа се, че са складирани 635 тона отпадъци от пластмаса, каучук, хартия, картон, текстил и дърво. Беше стартирана процедура за изследване на отпадъците в международна лаборатория. На “Траш еко пак” беше предписано да изнесе отпадъците от площадката. Не е ясно дали намерените във вторник в наетото помещение от “Траш Юнивърс” са същите. Това е поредното разследване на прокуратурата, започнато, след като главният прокурор Иван Гешев нареди проверки на всички фирми, които внасят, съхраняват и горят боклуци. Такива бяха намерени в Плевен, Враца и в други градове. Освен в Гълъбово прокуратурата влезе в сряда и на площадка за отпадъци в ямболското село Дражево. ", "date": "2020.01.15", "title": "Разследват фирма, доставчик на боклуци в Гълъбово"}
{"url": "https://www.24chasa.bg/novini/article/8075723", "text": "ББР планира да инвестира най-малко 15% от своя кредитен портфейл в проекти на енергоспестяващата икономика и екоиновации. Това обяви главният изпълнителен директор на банката Стоян Мавродиев на годишния икономически форум във Виена. ББР ще подкрепя произвдството на чиста енергия от възобновяеми източници, декарбонизация, екологични иновации, зелена общинска инфраструктура и устойчивото земедение, акто през следващит три години планира да се фокусира върху зелените инвестиции. Мавродиев подчерта успеха на Национална програма за енергийна ефективност на многофамилни жилищни сгради, благодарение на която са реновирани 2021 сгради в страната. Това от своя страна щяло да намали въглеродните емисии с близо 309 хил. тона годишно. По думите на Мавродиев, в очакване на новите европейски регулации компаниите трябва да получат най-добрия шанс да се адаптират. “ББР ще подкрепи тези, които намаляват въглеродния си отпечатък и са еко ориентирани”, заяви Мавродиев и уточни, че банката планира да предложи гаранции и инстументи за споределе на риска от несигурна възвръщаемост, както и дългосрочен заемен ресурс на компании в сектора. По неговите думи банките за развитие в Европа ще имат ключова роля в зелената инвестиционна програма на Европейската комисия, ЕИБ и националните правителства, планират се и промени в националните законодателства. По време на форума се проведе и уъркшоп под надслов Invest in Bulgariq - expand in Europe, посветен на инвестициите у нас.", "date": "2020.01.15", "title": "Мавродиев: ББР ще инвестира поне 15% от кредитния си портфейл в екопроекти"}
{"url": "https://www.24chasa.bg/novini/article/8075736", "text": "І. МЕТЕОРОЛОГИЧНА ОБСТАНОВКА: Температурите са в интервала от - 1° до + 13°С Времето над страната е ясно. Пътните настилки са предимно сухи, на места мокри, по усойните и планински райони частично заледени или заснежени, обработени и проходими при зимни условия. Ограничена видимост поради мъгла: - до 100 м в районите на Стара Загора и Езерово; - до 150 м в района на Нова Загора. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г. Движението от км 16+760 до км 19+690 в посока Варна се осъществява с повишено внимание поради ремонт в аварийната лента на виадукт при км 19+260 /Потоп/. Срок 31.05.2020 г. АМ „Марица“: няма въведени ограничения. АМ „Черно море“: няма въведени ограничения. АМ „Струма“: Област София: Движението по АМ „Струма“ при тунел „Мало Бучино“ на км 8+600 се осъществява с повишено внимание, поетапно и в двете платна /посоки/, поради оборудване на електронна система за ползване на републиканската пътна мрежа. Срок от 08:30 до 17:00 часа на 16.01.2020 г. и 17.01.2020 г. Движението по АМ „Хемус“ при тунел „Топли дол“ на км 39+150 се осъществява с повишено внимание, поетапно и в двете платна /посоки/, поради оборудване на електронна система за ползване на републиканската пътна мрежа. Срок от 08:30 до 17:00 часа на 16.01.2020 г. и 17.01.2020 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ – отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Троянски“ - забранен за МПС над 12 т. - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Благоевград: Движението по път I-1 Благоевград – Железница от км 367+960 до км 368+405 се осъществява с повишено внимание поради изграждане на виадукт на АМ „Струма” над път I-1. Участъкът е сигнализиран с пътни знаци. Водачите да се движат с повишено внимание и съобразена скорост, съобразно създадената организация на движение. Срок до 28.02.2020 г.; Движението в участъка Благоевград – Симитли от км 381+000 до км 382+000 се осъществява в едната лента поради ремонтни дейности на асфалтовата настилка. Участъкът е сигнализиран с пътни знаци и се регулира от сигналисти. Срок до 17.01.2020 г. Област София: Въвежда се реверсивно движение по път I-1 София – Перник при Владая а именно: - от км 276+162 до км 277+610 – всеки работен ден се обособяват две ленти в посока София от 06:00 часа до 10:00 часа, както и последния празничен ден и всяка неделя от 10:00 часа до 19:00 часа. - от км 278+576 до км 281+800 – за последния празничен ден и всяка неделя от 10:00 часа до 19:00 часа се обособяват две ленти в посока София и една в посока Перник. Срок 31.12.2020 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.02.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.06.2020 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Ловеч: Движението по в района на Голец - Абланица от км 40+470 до км 41+130 се осъществява в едната лента поради окабеляване и монтаж на апаратура на стационарна контролна единица за ТОЛ. Водачите да се движат със съобразена скорост и повишено внимание. Срок 16.01.2020 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2020 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2020 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма въведени ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма въведени ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. Област Пазарджик: Движението по път I-8 Пазарджик – с. Мало Конаре се извършва в една лента от км 192+435 до км 197+684 поради извършване на ремонтни дейности. Ограничено е движението в лявата лента. Движението в посока Пловдив се извършва в дясната лента при спазване изискванията на ВОД и намалена скорост, като движението се регулира с пътни знаци. Движението в посока Пазарджик се извършва по обходен маршрут: по път III-8003 през с. Мало Конаре до кръстовището с път III-3703, през с. Добровница до гр. Пазарджик. Срок до 31.01.2020 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2020 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г.; Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; Движението в участъка Обзор – Сарафово от км 175+000 до км 230+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.03.2020 г.; Път III-906: Движение по път III-906 през Дюлински проход от км 14+100 до км 32+950 в участъка Паницово – Гюльовца е ограничено за МПС над 3,5 тона поради намаления габарит на пътното платно. Срок до 31.12.2020 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 31.12.2020 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок до 31.12.2020 г.; Ремонтни дейности: Път III-539: Движението по път III-539 Средец – Айтос от км 23+900 до км 25+100 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 31.03.2020 г.; ОПУ-Варна: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 31.03.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.03.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.03.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.03.2020 г.; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.01.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.03.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.01.2020 г.; ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.01.2020 г.; Ремонтни дейности: няма въведени ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2020 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2020 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2020 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: няма въведени ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.03.2020 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.03.2020 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2020 г. Ремонтни дейности: няма въведени ограничения. ОПУ-Ловеч: Временно са въведени следните ограничения за движение на МПС: Път ІІІ-358: Движението по път III-358 Шипково – Рибарица от км 13+145 до км 32+750 е ограничено за МПС над 12 т. поради намалена видимост и снегонавяване. Срок 31.03.2020 г. Ремонтни дейности: няма въведени ограничения. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.04.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 31.07.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.03.2020 г. Ремонтни дейности: няма въведени ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 28.02.2020 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.06.2020 г.; Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.03.2020 г. Ремонтни дейности: няма въведени ограничения. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2020 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2020 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.03.2020 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 21.01.2020 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма въведени ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 01.04.2020 г. ОПУ-Силистра: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма въведени ограничения. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2020 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2020 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.03.2020 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.03.2020 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 28.02.2020 г. ОПУ-Стара Загора: Временно са въведени следните ограничения за движение на МПС: Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Ремонтни дейности: няма въведени ограничения. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма въведени ограничения. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2020 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2020 г. Ремонтни дейности: няма въведени ограничение. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма въведени ограничения. ОПУ-Ямбол: Временно са въведени следните ограничения за движение на МПС: няма въведени ограничения. Ремонтни дейности: Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2020 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен център на Агенция „Пътна инфраструктура”", "date": "2020.01.15", "title": "Вижте състоянието и ограниченията по пътищата към 17,30 часа"}
{"url": "https://www.24chasa.bg/novini/article/8075743", "text": "Свидетели сме как държави-членки на Шенген не се справят с проблемите на миграцията и сигурността по своите граници и бяха принудени да въведат проверки по тях. На този фон България е пример за опазване на най-тежката сухопътна външна граница на ЕС – тази с Турция, където има нулев миграционен натиск. Изпълнили сме всички технически критерии ивъпреки това страната ни все още не е приета в Шенген. Тази позиция изрази в Страсбург българският евродепутат от ЕНП/ГЕРБ и зам.-председател на комисията по граждански свободи, правосъдие и вътрешни работи на ЕП Емил Радев, съобщиха от пресцентъра на ГЕРБ. Повод за коментара му бяха дебатите в Пленарната зала относно въведения контрол по вътрешните граници – този път от страна на Дания. Становището на Европейската комисия по темата„Трансгранична престъпност и нейното въздействие върху свободното движение“ беше представено от зам.-председателя на ЕК Марош Шефчович.„Шенгенската зона за свободно пътуване е изправена пред голямо изпитание, след като статистиката на бомбените атаки и стрелби,извършени в Швеция през миналата година, доведоха до въвеждането на постоянен граничен контрол на една от най-отворените граници. Заплахата от нелегална миграция и тероризъм наложи тези антитерористични мерки отстрана на Дания”, отчете Емил Радев, изразявайки тревога за състоянието на пространството за свободно движение. Той припомни, че Австрия и Германия удължиха за още шест месеца своите временни проверки – Австрия по вътрешните си граници с Унгария и Словения, а Германия – по границата с Австрия.Над 248 бомбени атаки и 334 стрелби са извършени в Швеция през 2019 г.,оставяйки 42 загинали и 120 ранени. Страната, която преди се отличаваше с ниските си нива на насилие спрямо останалите държави в Западна Европа, сега държи едни от най-високите показатели и води стряскащата класацията по брой на бомбените атентати. Най-тревожно е положението в град Малмьо,граничещ с датската столица Копенхаген.С въвеждането на граничен контрол от Дания и от Швеция държавите,затворили своите граници, вече са шест. Емил Радев призова за „бързо намиране на решение за справяне с организираната престъпност на европейско ниво, така че гражданите на ЕС да продължат да се възползват от предимствата, които им дава свободното пътуване в Шенген”.", "date": "2020.01.15", "title": "Емил Радев: България е пример за опазване на европейските граници"}
{"url": "https://www.24chasa.bg/novini/article/8075650", "text": "Момичето умря в четвъртък, на 9 януари. Открити са бактерии, които говорят за стафилококи, налични в санитарния материал, съобщава RTBF. Майка й разказа пред медиите, че тийнейджърката първо е хоспитализирана в болница с треска и повръщане. Едва когато е постъпила в интензивното отделение, тя е била диагностицирана със Синдрома на токсичния шок, предава MBS News. След сполетялата трагедия в семейството, майката решила да ходи в училища и центрове, за да запознае и разпространи информация сред подрастващите с потенциалните рискове от използването на тампоните. Целта е да се предотврати нов смъртен случай. Синдромът на токсичен шок (SCT), който причинява висока смъртност, е изключително рядък, но броят на случаите се увеличава през последните години, уточнява RTBF. Във Франция, например, през 2019 г. е имало не по-малко от 20 случая. В Белгия, в Намур, 16-годишно момиче е починало по същите причини през 2016 г.", "date": "2020.01.15", "title": "Млада жена умря от тампон (Видео)"}
{"url": "https://www.24chasa.bg/novini/article/8075803", "text": "Оръжие и боеприпаси без необходимите документи за притежание са открити от полицията в Раковски в лек автомобил на служител на Държавното ловно стопанство \"Тракия\", съобщиха от пресцентъра на ОД на МВР - Пловдив. Проверката е извършена по линия \"Контрол на общоопасните средства\". Мъжът е от с. Брезово, в семейните автомобили \"Тойота\" и ВАЗ са намерени 29 броя боеприпаси с различен калибър без съответното разрешително. Като служител на ловно стопанство, във връзка с изпълнение на служебните му задължения, му е зачислен служебен пистолет, който не е съхраняван по надлежния ред - бил е в автомобил, заедно с ловна карабина - аналог на автомат \"Калашников\", уточняват от полицейския пресцентър. Установено е още, че липсват боеприпаси за късо нарезно оръжие. Образувано е досъдебно производство по описа на РУ Раковски за извършено престъпление по смисъла на закона за оръжията и общоопасните средства. Работата по случая продължава.", "date": "2020.01.15", "title": "Откриха оръжия без разрешително в кола на служител на ловно стопанство"}
{"url": "https://www.24chasa.bg/novini/article/8075826", "text": "Задължително изучаване на македонския език във висшите учебни заведения в Северна Македония предлагат експертите, участващи в обсъждането на законопроекта за изменения и допълнения в закона за употреба на македонския език, съобщават местните медии, цитирани от БТА. \"Лично аз смятам, че има голяма необходимост от това. Защо да не го изучават медицински работници, стоматолози и др. Поне една година, за да се повиши нивото на грамотност\", смята професор Пановска-Димкова. Формирането на инспекторат за употреба на македонския език като специализирана институция в рамките на министерството на културата е включено в новия закон за употреба на македонския език. Идеята е не да се наказва на всяка цена, а да се помага, да се усъвършенства, за не се правят ненужни грешки, които не говорят добре за всички нас, каза председателят на Съвета за македонски език Людмир Спасов. Възобновяването и откриването на нови лекторати в чужбина е процес, който трябва добре да се осмисли, каза професор Весна Мойсова-Чепишевска, която посочва, че трябва да се установи контакт с посолствата и с правителствата на страните, в които ще бъде изпратен лектор. Законът за употреба на македонския език предвижда наставяване на работа на лектори със завършен македонски език във всички държавни и обществени институции, във всички субекти на държавния и обществения сектор и утвърждаване на македонския език в чужбина. По законопроекта се работеше две години и половина. Днес изтича срокът за коментари и забележки от оповестяването му на 27 декември 2019 г. След това ще започне парламентарната процедура", "date": "2020.01.15", "title": "Предлагат задължително да се учи македонски език в университетите"}
{"url": "https://www.24chasa.bg/novini/article/8075807", "text": "Първи братовчед на жертвата на бруталното убийство в с. Галиче Андреа отправи послание към нея във фейсбук. Публикуваме публикацията му без редакторска намеса:  \"Здравейте приятели !!! Пиша тези думи с голяма болка в сърцето!Всички сме майки,бащи,братя и сестри на Някой тази трагедия може да сполети,всички да не подминавате случилото се,защото такива хора с факт че ги има и в утрешният ден може да сме потърпевши и ние ако не бъдем единни и сплотени като народ!!!!! Искам да кажа няколко думи за Андреа, като пряк свидетел на всичко случващо се около нея и като моя 1-ва братовчедка!Андреа и Румен са мои 1-ви беатовчеди,братче и сестриче израснали в изключително трудни условия познаваики добре липсите и неволите на живота!Майка им ги напуска когато са малки.Те нямат баба и дядо живи,имат само татко си.На тях им се налага да се грижат един за друг от малки и въпреки всички трудности със които ги сблъсква живота,татко им успява да ги възпита по прекрасен начин познаваики моралат ,уважението,възпитанието и трудолюбието!Андреа е 11 клас ,баща и брат и заминават в англия за да работят и да съберът средства да и направят един прекрасен Бал ,но за жалост това няма да се случи. Андреа е на 18 гд и до този момент има само един приятел с които се обичаха много и бяха много щасливи заедно!Всички знаеха за тях, Андреа беше едно лъчезарно усмихнато и много позитивно дете ,изключително грижовна към татко си и брат си !!! болката е угромна от загубата на това крехко създание което с нищо не е заслужило да изживее този шок и да носи този кръст!кажете ми като хора,майки,бащи,братя и сестри как се приживява нещо подобно,как се живее с мисалта, че я няма ? как се живе с мисалта ,че някои се е подиграл с най ценното детето ти и какво заслужава ??? Законат не е ли благосклонен към тях?това изчадие немога да намеря друго определение за подобна постъпка сега е на 18 а на 35 ще излезе и да почерни още някои живот, защото ние знаем ,че нашите затвори не поправят а точно обратното, този изрод няма да се поправи ще стане още по зле и ще има други невини жертви ,нека бъдем единни и дадем гласност на този случай,за да си свършат добре работата органите на реда и нашето правосъдие да даде максимумът предписан в закона макар че за мен: за влизане в злом убиство по особено жесток начин и изнасилство присъдата е само една!!! Анди батко искам да ти кажа че мн те обичам но ме лишиха от тази възножност искам да се знае и да се помни че ти си едно прекрасно дете и аз като баща на дъщеря ще се гордея ако моята дъщеря прилича на теб! ще те помним всички и никога няма да те забравим ще те носим в сърцата ни дано си на едно по добро място поклон прет светлата ти памет Анди ;( ;( ;(\". Момичето бе открито мъртво на 11 януари. Неин съселянин -17-годишният Аксел - призна, че първо е заклал, а после изнасилил Андреа.", "date": "2020.01.15", "title": "Братовчед на убитата Андреа: Беше много грижовна, искам дъщеря ми да е като нея"}
{"url": "https://www.24chasa.bg/novini/article/8075832", "text": "Актуалното положение в Северна Македония и стремежът й към членство в Европейския съюз бяха главните теми на днешната среща на президента Стево Пендаровски с еврокомисаря по разширяването Оливер Вархели, предаде агенция МИА. Пендаровски пожела \"добре дошъл\" на Вархели, който е на първото си посещение след встъпването в длъжност на 1 декември 2019 г., и изрази очакване, че еврокомисарят ще подкрепя перспективата за разширяване на ЕС към Западните Балкани. Президентът изтъкна, че евроатлантическата интеграция на Северна Македония остава стратегическа цел за държавата. \"Северна Македония остава посветена на европейската перспектива, като се има предвид фактът, че съществува национален консенсус между политическите фактори и широка подкрепа от гражданите\", каза Пендаровски. Той добави, че се надява до март тази година да бъде определена новата методология за преговори за членство в ЕС. В контекста на предсрочните парламентарни избори в Северна Македония президентът призова към отговорност на всички политически сили и изтъкна, че изборите трябва да бъдат честни, свободни и демократични с оглед на аспирациите на страната за бъдеща страна членка на ЕС.", "date": "2020.01.15", "title": "Стево Пендаровски се срещна с еврокомисаря Оливер Вархели"}
{"url": "https://www.24chasa.bg/novini/article/8075903", "text": "Турският президент Реджеп Тайип Ердоган е разговарял по телефона с американския си колега Доналд Тръмп, предаде турският телевизионен канал НТВ, като се позовава на съобщение на дирекцията по комуникации в турското президентство. Двамата президенти са обсъдили двустранните отношения, положението в Либия и развитията в региона, се посочва в съобщението, допълва БТА.", "date": "2020.01.15", "title": "Ердоган и Тръмп обсъдиха по телефона ситуацията в Близкия изток"}
{"url": "https://www.24chasa.bg/novini/article/8075898", "text": "Четири ракети бяха изстреляни към Израел от ивицата Газ днес, предаде Франс прес. Това е първият ракетен обстрел по Израел след американския въздушен удар на 3 януари в Ирак, при който беше убит иранският генерал Касем Солеймани. Израелската армия съобщи, че две от четирите ракети са били прехванати от системата за противоракетна отбрана \"Железен купол\". Тя обаче не уточни дали другите две са ударили Израел. След този обстрел отекнаха алармени сирени в израелски села в близост до ивицата Газа, предаде БТА. Говорител на израелската армия потвърди, че това е първият ракетен обстрел по страната от началото на годината. Това означава, че това е и първият ракетен обстрел след убийството при американски въздушен удар в Багдад на иранския генерал Касем Солеймани, смятан за един от главните врагове на Израел заради организираните от него от Ливан и Сирия антиизраелски операции. Ивицата Газа се управлява от палестинското ислямистко движение Хамас, което осъди убийството на Солеймани, без обаче да призове за отмъщение, отбелязва Франс прес.", "date": "2020.01.15", "title": "Първи ракетен обстрел от ивицата Газа по Израел след убийството на Солеймани"}
{"url": "https://www.24chasa.bg/novini/article/8075957", "text": "Редовното правителствено заседание ще се проведе в четвъртък, 16 януари, от 10 часа при следния предварителен дневен ред: 1. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА НАГРАЖДАВАНЕ НА ВЛАДИМИР ГЕТОВ С ОРДЕН „СВ. СВ. КИРИЛ И МЕТОДИЙ“ ВТОРА СТЕПЕН. Внася: заместник министър-председателят по правосъдната реформа и министър на външните работи 2. ПРОЕКТ НА ПОСТАНОВЛЕНИЕ ЗА СЪЗДАВАНЕ НА ЦЕНТЪР ЗА КОМПЛЕКСНО ОБСЛУЖВАНЕ НА ДЕЦА С УВРЕЖДАНИЯ И ХРОНИЧНИ ЗАБОЛЯВАНИЯ - БУРГАС. Внася: министърът на здравеопазването 3. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 236 НА МИНИСТЕРСКИЯ СЪВЕТ ОТ 2007 Г. ЗА УТВЪРЖДАВАНЕ НА СПИСЪК НА ОБЩИНСКИТЕ ПЪТИЩА. Внася: министърът на регионалното развитие и благоустройството 4. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ НА ИМОТИ - ПУБЛИЧНА ДЪРЖАВНА СОБСТВЕНОСТ, ЗА УПРАВЛЕНИЕ НА МИНИСТЕРСТВОТО НА ОТБРАНАТА. Внасят: заместник министър-председателят по обществения ред и сигурността и министър на отбраната министърът на регионалното развитие и благоустройството 5. ПРОЕКТ НА РЕШЕНИЕ ЗА ПРЕДОСТАВЯНЕ ЗА УПРАВЛЕНИЕ НА НЕДВИЖИМА АРХЕОЛОГИЧЕСКА АРХИТЕКТУРНА ЦЕННОСТ - ПУБЛИЧНА ДЪРЖАВНА СОБСТВЕНОСТ, НА СТОЛИЧНА ОБЩИНА. Внася: министърът на културата 6. ПРОЕКТ НА РЕШЕНИЕ ЗА ОТНЕМАНЕ ОТ РЕГИОНАЛНАТА ЗДРАВНА ИНСПЕКЦИЯ - ТЪРГОВИЩЕ, ПРАВОТО НА УПРАВЛЕНИЕ ВЪРХУ ИМОТ - ПУБЛИЧНА ДЪРЖАВНА СОБСТВЕНОСТ. Внася: министърът на регионалното развитие и благоустройството 7. ПРОЕКТ НА РЕШЕНИЕ ЗА ОБЯВЯВАНЕ НА ЧАСТ ОТ ИМОТ - ПУБЛИЧНА ДЪРЖАВНА СОБСТВЕНОСТ, ЗА ИМОТ - ЧАСТНА ДЪРЖАВНА СОБСТВЕНОСТ. Внася: министърът на регионалното развитие и благоустройството 8. ПРОЕКТ НА РЕШЕНИЕ ЗА ОБЯВЯВАНЕ НА ИМОТ - ПУБЛИЧНА ДЪРЖАВНА СОБСТВЕНОСТ, ЗА ИМОТ - ЧАСТНА ДЪРЖАВНА СОБСТВЕНОСТ. Внася: министърът на регионалното развитие и благоустройството 9. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТ - ЧАСТНА ДЪРЖАВНА СОБСТВЕНОСТ, НА ОБЩИНА КРИЧИМ, ОБЛАСТ ПЛОВДИВ. Внася: министърът на регионалното развитие и благоустройството 10. ПРОЕКТ НА РЕШЕНИЕ ЗА ОБЯВЯВАНЕ НА ИМОТ - ПУБЛИЧНА ДЪРЖАВНА СОБСТВЕНОСТ, ЗА ИМОТ - ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА ДЖЕБЕЛ, ОБЛАСТ КЪРДЖАЛИ. Внася: министърът на регионалното развитие и благоустройството 11. ПРОЕКТ НА РЕШЕНИЕ ЗА ОТНЕМАНЕ ПОРАДИ ОТПАДНАЛА НУЖДА ОТ БЪЛГАРСКАТА АГЕНЦИЯ ПО БЕЗОПАСНОСТ НА ХРАНИТЕ ПРАВОТО НА УПРАВЛЕНИЕ ВЪРХУ ИМОТ - ПУБЛИЧНА ДЪРЖАВНА СОБСТВЕНОСТ, И ЗА ОБЯВЯВАНЕТО МУ ЗА ИМОТ - ЧАСТНА ДЪРЖАВНА СОБСТВЕНОСТ. Внася: министърът на регионалното развитие и благоустройството 12. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО МЕЖДУ МИНИСТЕРСТВОТО НА НАЦИОНАЛНАТА ОТБРАНА НА РЕПУБЛИКА ГЪРЦИЯ, МИНИСТЕРСТВОТО НА ОТБРАНАТА НА ЧЕШКАТА РЕПУБЛИКА, МИНИСТЕРСТВОТО НА НАЦИОНАЛНАТА ОТБРАНА НА РУМЪНИЯ, МИНИСТЕРСТВОТО НА НАЦИОНАЛНАТА ОТБРАНА НА РЕПУБЛИКА ТУРЦИЯ ОТ ИМЕТО НА ПРАВИТЕЛСТВОТО НА РЕПУБЛИКА ТУРЦИЯ ОТНОСНО ИЗГРАЖДАНЕТО, АДМИНИСТРИРАНЕТО И ФУНКЦИОНИРАНЕТО НА ЦЕНТЪР ЗА ИЗСЛЕДВАНЕ И УСЪВЪРШЕНСТВАНЕ НА СПОСОБНОСТИТЕ НА НАТО ЗА ИНТЕГРИРАНА ПРОТИВОВЪЗДУШНА И ПРОТИВОРАКЕТНА ОТБРАНА (IAMD СОЕ) И НА МЕМОРАНДУМ ЗА РАЗБИРАТЕЛСТВО МЕЖДУ МИНИСТЕРСТВОТО НА НАЦИОНАЛНАТА ОТБРАНА НА РЕПУБЛИКА ГЪРЦИЯ, МИНИСТЕРСТВОТО НА ОТБРАНАТА НА РЕПУБЛИКА БЪЛГАРИЯ, МИНИСТЕРСТВОТО НА ОТБРАНАТА НА ЧЕШКАТА РЕПУБЛИКА, МИНИСТЕРСТВОТО НА НАЦИОНАЛНАТА ОТБРАНА НА РУМЪНИЯ, МИНИСТЕРСТВОТО НА НАЦИОНАЛНАТА ОТБРАНА НА РЕПУБЛИКА ТУРЦИЯ ОТ ИМЕТО НА ПРАВИТЕЛСТВОТО НА РЕПУБЛИКА ТУРЦИЯ, КАКТО И ЩАБА ВЪРХОВНИЯ ГЛАВНОКОМАНДВАЩ НА НАТО ПО ТРАНСФОРМАЦИЯТА ОТНОСНО ФУНКЦИОНАЛНИТЕ ВЗАИМООТНОШЕНИЯ С ЦЕНТЪР ЗА ИЗСЛЕДВАНЕ И УСЪВЪРШЕНСТВАНЕ НА СПОСОБНОСТИТЕ НА НАТО ЗА ИНТЕГРИРАНА ПРОТИВОВЪЗДУШНА И ПРОТИВОРАКЕТНА ОТБРАНА (IAMD СОЕ). Внася: заместник министър-председателят по обществения ред и сигурността и министър на отбраната 13. ПРОЕКТ НА РЕШЕНИЕ ЗА ОДОБРЯВАНЕ ПРОЕКТИ НА НОТИ ЗА ПРИСЪЕДИНЯВАНЕ НА РЕПУБЛИКА СЛОВЕНИЯ, РЕПУБЛИКА ХЪРВАТИЯ И ЧЕРНА ГОРА И ПРОЕКТИ НА ТЕХНИЧЕСКИ СПОРАЗУМЕНИЯ ЗА ПРИНОС НА РЕПУБЛИКА ФИНЛАНДИЯ И КОНФЕДЕРАЦИЯ ШВЕЙЦАРИЯ КЪМ СЪВМЕСТНИЯ ЦЕНТЪР ЗА ИЗСЛЕДВАНЕ, ИЗГРАЖДАНЕ И УСЪВЪРШЕНСТВАНЕ НА СПОСОБНОСТИ ЗА КИБЕРЗАЩИТА НА НАТО В ТАЛИН. Внася: заместник министър-председателят по обществения ред и сигурността и министър на отбраната 14. ПРОЕКТ НА РЕШЕНИЕ ЗА ПРИЕМАНЕ НА ДОКЛАД ОТНОСНО ИЗПЪЛНЕНИЕТО НА ПЛАНА ЗА ДЕЙСТВИЕ ЗА 2019 Г. С МЕРКИТЕ, ПРОИЗТИЧАЩИ ОТ ЧЛЕНСТВОТО НА РЕПУБЛИКА БЪЛГАРИЯ В ЕВРОПЕЙСКИЯ СЪЮЗ КЪМ 31 ДЕКЕМВРИ 2019 Г. Внася: заместник министър-председателят по правосъдната реформа и министър на външните работи 15. ПРОЕКТ НА РЕШЕНИЕ ЗА ПРИЕМАНЕ НА ПЛАН ЗА ДЕЙСТВИЕ ЗА 2020 Г. С МЕРКИТЕ, ПРОИЗТИЧАЩИ ОТ ЧЛЕНСТВОТО НА РЕПУБЛИКА БЪЛГАРИЯ В ЕВРОПЕЙСКИЯ СЪЮЗ. Внася: заместник министър-председателят по правосъдната реформа и министър на външните работи 16. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО НА 5 ДЕКЕМВРИ 2019 Г. В БРЮКСЕЛ. Внася: министърът на финансите 17. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗАЕТОСТ, СОЦИАЛНА ПОЛИТИКА, ЗДРАВЕОПАЗВАНЕ И ПОТРЕБИТЕЛСКИ ВЪПРОСИ, ФОРМАТ „ЗДРАВЕОПАЗВАНЕ“, ПРОВЕДЕНО НА 9 ДЕКЕМВРИ 2019 Г. В БРЮКСЕЛ. Внася: министърът на здравеопазването 18. ДОКЛАД ЗА ОДОБРЯВАНЕ НА РЕЗУЛТАТИТЕ И ВЗЕТИТЕ РЕШЕНИЯ НА ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗЕМЕДЕЛИЕ И РИБАРСТВО, ПРОВЕДЕНО НА 16 И 17 ДЕКЕМВРИ 2019 Г. В БРЮКСЕЛ. Внася: министърът на земеделието, храните и горите 19. ДОКЛАД ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), КОЕТО ЩЕ СЕ ПРОВЕДЕ НА 21 ЯНУАРИ 2020 Г. В БРЮКСЕЛ. Внася: министърът на финансите 20. ПРОЕКТ НА РЕШЕНИЕ ЗА ДАВАНЕ НА РАЗРЕШЕНИЕ ЗА ПРЕХВЪРЛЯНЕ ИЗЦЯЛО НА ПРАВАТА И ЗАДЪЛЖЕНИЯТА ПО ПРЕДОСТАВЕНА КОНЦЕСИЯ ЗА ДОБИВ НА ПОДЗЕМНИ БОГАТСТВА - СТРОИТЕЛНИ МАТЕРИАЛИ - ДОЛОМИТИ, ОТ НАХОДИЩЕ „КРАЧОЛА“, УЧАСТЪК „ЦЕНТРАЛЕН“, РАЗПОЛОЖЕНО В ЗЕМЛИЩАТА НА С. БОЯДЖИК И С. ГЪЛЪБИНЦИ, ОБЩИНА „ТУНДЖА“, ОБЛАСТ ЯМБОЛ. Внася: министърът на енергетиката 21. ПРОЕКТ НА РЕШЕНИЕ ЗА ОДОБРЯВАНЕ НА ВИЗИЯ, ЦЕЛИ И ПРИОРИТЕТИ НА НАЦИОНАЛНАТА ПРОГРАМА ЗА РАЗВИТИЕ БЪЛГАРИЯ 2030 И ЗА ОПРЕДЕЛЯНЕ НА ВОДЕЩИ ВЕДОМСТВА ЗА ДЕТАЙЛИЗИРАНЕ НА СТРАТЕГИЯТА ПО ОТДЕЛНИТЕ ПРИОРИТЕТИ. Внася: министърът на финансите 22. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ НА ЗАКОНА ЗА АДМИНИСТРАТИВНОТО РЕГУЛИРАНЕ НА ПРОИЗВОДСТВОТО И ТЪРГОВИЯТА С ОПТИЧНИ ДИСКОВЕ, МАТРИЦИ И ДРУГИ НОСИТЕЛИ, СЪДЪРЖАЩИ ОБЕКТИ НА АВТОРСКОТО ПРАВО И СРОДНИТЕ МУ ПРАВА. Внася: министърът на културата 23. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ВЕТЕРИНАРНОМЕДИЦИНСКАТА ДЕЙНОСТ. Внася: министърът на земеделието, храните и горите 24. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА УСТРОЙСТВОТО И ДЕЙНОСТТА НА СЛУЖБА „ВОЕННА ИНФОРМАЦИЯ”. Внася: заместник министър-председателят по обществения ред и сигурността и министър на отбраната 25. ПРОЕКТ НА ПОСТАНОВЛЕНИЕ ЗА СЪЗДАВАНЕ НА НАЦИОНАЛЕН БОРД ЗА РАЗСЛЕДВАНЕ НА ПРОИЗШЕСТВИЯ ВЪВ ВЪЗДУШНИЯ, ВОДНИЯ И ЖЕЛЕЗОПЪТНИЯ ТРАНСПОРТ И ЗА ПРИЕМАНЕ НА ПРАВИЛНИК ЗА ДЕЙНОСТТА, СТРУКТУРАТА И ОРГАНИЗАЦИЯТА НА НАЦИОНАЛНИЯ БОРД ЗА РАЗСЛЕДВАНЕ НА ПРОИЗШЕСТВИЯ ВЪВ ВЪЗДУШНИЯ, ВОДНИЯ И ЖЕЛЕЗОПЪТНИЯ ТРАНСПОРТ. Внася: министърът на транспорта, информационните технологии и съобщенията", "date": "2020.01.15", "title": "Какво решава правителството утре"}
{"url": "https://www.24chasa.bg/novini/article/8075974", "text": "Американският конгресмен Адам Шиф ще ръководи екип от седем демократи, които ще играят ролята на прокурори в процеса по импийчмънт срещу президента Доналд Тръмп в Сената. Това съобщи днес председателката на Камарата на представителите Нанси Пелоси. Шиф, бивш федерален прокурор в Калифорния, ръководи разследването срещу Тръмп на контролираната от демократите долна камара на Конгреса, пише БТА. Демократът е председател на комисията по разузнаването към камарата. Председателят на комисията по правните въпроси Джери Надлър към Камарата на представителите ще бъде част от прокурорския екип в процеса в Сената. Миналия месец долната камара на Конгреса гласува за импийчмънт на президента заради злоупотреба с власт и възпрепятстване на работата на Конгреса. Тръмп е обвиняван, че е използвал поста си, за да окаже натиск върху Украйна да разследва демократа Джо Байдън - негов потенциален съперник на президентските избори през ноември.", "date": "2020.01.15", "title": "Демократът Адам Шиф ще е главен прокурор по делото за импийчмънт на Тръмп"}
{"url": "https://www.24chasa.bg/novini/article/8076011", "text": "Руският президент Владимир Путин внесе в парламента кандидатурата на ръководителя на Федералната данъчна служба Михаил Мишустин за министър-председател, предадоха ТАСС и Франс прес, цитирани от БТА. Номинацията бе направена непосредствено след изненадващата оставка на премиера Дмитрий Медведев, който заемаше тази длъжност от близо осем години. Оставката на Медведев беше обявена след реч на президента за конституционни реформи. 53-годишният Мишустин работи в руското правителство от 1998 г. и е ръководил Федералната данъчна служба от 2010 г. Той няма никаква политическа тежест и изборът му за премиер от Путин показва, че той няма да играе независима роля, отбелязва Асошиейтед прес. Мишустин е с репутацията на ефикасен висш чиновник, който е създал \"най-добрата система за събиране на данъци в света\", заяви руската телевизия \"Россия 24\", цитирана от Франс прес. По време на президентските си мандати между 2000 и 2008 г. Путин вече е номинирал за премиерския пост неизвестни за широката общественост хора - например, през 2004 г. тогавашния постоянен представител на Русия в ЕС Михаил Фрадков, отбелязва АФП. Държавната дума, долната камара на руския парламент, ще разгледа кандидатурата на Мишустин утре, съобщиха ТАСС и Ройтерс. От Кремъл поясняват, че Путин е внесъл кандидатурата на Мишустин за разглеждане в Държавната дума след среща с него. Москва обяви също, че Путин се е подписал под                                                                                                                             Мишустин е роден на 3 март 1966 г. в Москва. През 1989 г. завършва Московския машинно-инструментален институт с квалификацията „системен инженер“, през 1992 г. – прави аспирантура в този университет. През 2003 г. защитава в Руската икономическа академия дисертацията си за степен на кандидат на икономическите науки по темата \"Механизмът на държавната данъчна администрация в Русия.\" Доктор по икономика. През 2010 г. защитава дисертацията в Академията за национална икономика към правителството на Руската федерация на тема „Стратегията за формиране на данъчното облагане в Русия“. През 1998 г. заема поста помощник-началник на Държавната данъчна служба на Руската федерация . От 22 август 1998 г. става заместник-началник на Държавната данъчна служба на Руската федерация. На 23 декември 1998 г. на базата на Държавната данъчна служба е създадено Министерството на Руската федерация за данъци и такси. От март 1999 г. до март 2004 г. той е заместник-министър на Руската федерация по данъци и такси. От 22 март 2004 г. до 18 декември 2006 г. - ръководител на Федералната агенция за кадастър на недвижими имоти (закрит през март 2009 г.). От 18 декември 2006 г. до 29 февруари 2008 г. Михаил Мишустин оглавява Федералната агенция за управление на специални икономически зони (закрита през октомври 2009 г.). През 2008-2010 г е в частния бизнес на високи ръководни постове и се занимава с научна работа От 6 април 2010 г. става ръководител на Федералната данъчна служба на Руската федерация (Федерална данъчна служба на Русия). В същото време от октомври 2013 г. той е ръководител на катедрата по данъци и такси във Финансовия университет към правителството на Руската федерация. Член на надзорния съвет на хокейния клуб ЦСКА. Член на Академичния съвет на Руската президентска академия за национална икономика и публична администрация. Женен, има трима сина. Играе хокей.                                                                  ", "date": "2020.01.15", "title": "Путин предложи данъчния шеф Мишустин за премиер на Русия (Обновена, снимки)"}
{"url": "https://www.24chasa.bg/novini/article/8075996", "text": "Туристи се облекчили в световноизвестните руини на инките на Мачу Пикчу в Перу и са арестувани.  Полицията задържа шестима туристи, след като в храма са открити екскременти. Лицата се разследват за оскверняване на културното наследство. Нарушителите на реда ги грози 4 години затвор, пише германското издание \"Велт\". Шефът на полицията в Куско Уилберт Лейва заяви, че се води разследване за предполагаемо оскверняване на културното наследство на южноамериканската страна, предаде държавната информационна агенция Андина. Мачу Пикчу е свещеният град на инките, построен през 15 век. Той е една от най-големите туристически атракции в Южна Америка. Добавен е в списъка на ЮНЕСКО за световно наследство през 1983 г.", "date": "2020.01.15", "title": "Туристи се облекчиха в свещения храм на инките в Перу и ги арестуваха (Видео)"}
{"url": "https://www.24chasa.bg/novini/article/8076526", "text": "Шофьорите да карат с повишено внимание и съобразена скорост на АМ „Тракия“ в областите Сливен и Стара Загора поради мъгла с видимост до 20 метра. Това съобщиха от пресцентъра на АПИ Всички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието на тел. 0700 130 20 в АПИ.", "date": "2020.01.15", "title": "Мъгла се стеле над АМ \"Тракия\" в Сливенско и Старозагорско, шофьорите да са внимателни"}
{"url": "https://www.24chasa.bg/novini/article/8076546", "text": "Президентът на САЩ Доналд Тръмп и китайският вицепремиер Лю Хъ подписаха първата фаза от споразумението за уреждане на двустранните търговски спорове на церемония в Белия дом, предаде ДПА, цитирана от БТА. \"От това по-голямо няма. Задържането на тези две гигантски и могъщи държави в хармония е толкова важно за света. Светът днес ни гледа\", каза Тръмп при подписването на документа след 75-минутна церемония. Споразумението влиза в сила от следващия месец. Китай се ангажира да купи стоки от САЩ на стойност около 200 милиарда долара за две години, включително земеделски продукти за десетки милиарди долари. Сделката съдържа и механизъм за налагане на поетите ангажименти. Тръмп заяви, че ако се постигне съгласие за втората фаза, митата на САЩ върху китайски стоки ще бъдат намалени. \"Днес правим стъпка, която никой досега не е правил с Китай към едно бъдеще на справедлива и взаимна търговия с подписването на първата фаза на това историческо търговско споразумение. Заедно поправяме миналите несправедливости\", заяви Тръмп. \"Споразумението е добро за Китай, за САЩ и за света\", каза китайският вицепремиер Лю Хъ.", "date": "2020.01.15", "title": "САЩ и Китай подписаха първата фаза от споразумението по търговските спорове"}
{"url": "https://www.24chasa.bg/novini/article/8074869", "text": "„Благодаря Ви много, за мен беше чест и удоволствие Вашето присъствие днес, тук“. С тези думи президентът на Арабската република Египет Абдел Фаттах Ас-Сиси изпрати своя гост – българския премиер Бойко Борисов при заминаването му от новата военноморска база „Бернис“ на брега на Червено море. „Такъв скъп приятел - за мен винаги е чест и удоволствие, ще се видим в България, както се разбрахме много скоро“, добави египетският президент. Министър-председателят Бойко Борисов от своя страна му благодари за прекрасното учение, което демонстрираха египетските въоръжени сили.", "date": "2020.01.15", "title": "Президентът на Египет изпрати Борисов: Такъв скъп приятел, за мен винаги е чест, ще се видим в България"}
{"url": "https://www.24chasa.bg/novini/article/8074863", "text": "На Българска фондова борса /БФБ/ днес започна търговия с дялове от Националния договорен фонд Expat Bulgaria Short SOFIX, съобщиха от борсата. Фондът е създаден от управляващото дружество \"Експат Асет Мениджмънт\" ЕАД и следва обратното движение на индекса SOFIX, калкулиран от БФБ. Борсовият му код е BGXS. \"Стартът на търговията с първия \"къс\" индексен фонд е знаково събитие за българския капиталов пазар в началото на 2020 г., не само защото това е първият фонд с обратна инвестиционна стратегия, но и защото продуктовото разнообразие е предпоставка за засилване на инвестиционния интерес към пазарите на БФБ\". Това е казал днес Маню Моравенов, изпълнителен директор на БФБ по време на официалната церемония на началото на търговията с дяловете н фонда. Номиналната стойност на един дял от фонда е 1 лев. Дяловете са безналични, поименни, свободно прехвърляеми. Маркет-мейкър на емисията е инвестиционният посредник \"БенчМарк Финанс\" АД. Максималният размер на отклонението в процент между котировките \"купува\" и \"продава\" (спред) е 5 процента.", "date": "2020.01.15", "title": "Търговия с дялове от Националния договорен фонд Expat Bulgaria Short SOFIX"}
{"url": "https://www.24chasa.bg/novini/article/8074895", "text": "В резолюция, приета днес, евродепутатите правят оценка на правата на гражданите в контекста на Брекзит и подчертават, че тяхното одобрение на Споразумението за оттегляне ще вземе предвид \"придобития опит и дадените уверения\" във връзка с тяхната защита. Европейският парламент изразява своята загриженост най-вече за процедурата за кандидатстване за схемата за уседналост за ЕС, липсата на физическо доказателство за успешните кандидати, както и нейната достъпност, съобщи неговата пресслужба. Евродепутатите поставят под въпрос създаването на \"независим орган\" от Обединеното кралство, предвиден в Споразумението за оттегляне, като отбелязват, че биха приветствали създаването на съвместен механизъм за контрол от страна на Европейския парламент и Парламента на Обединеното кралство. Приетият текст призовава за започването на информационни кампании за подготвяне на гражданите и насърчаването на правителствата в 27-те държави членки на ЕС да приемат последователни и щедри мерки, които предоставят правна сигурност за гражданите на Обединеното кралство живеещи на тяхна територия. Резолюцията бе приета с 610 гласа \"за\", 29 гласа \"против\" и 68 \"въздържал се\", след дебата вчера, който наблегна до голяма степен на бъдещите свободи на движение и ограничаване на вредите от Брекзит върху живота на гражданите. За да влезе в сила, всякакво споразумение за оттегляне между ЕС и Обединеното кралство трябва да бъде одобрено от Европейския парламент с обикновено мнозинство от подадените гласове (член 50 от Договора на Европейския съюз). Парламентът ще гласува за споразумението за оттегляне след завършването на процеса на ратификация в Обединеното кралство.", "date": "2020.01.15", "title": "Евродепутатите загрижени за правата на гражданите след Брекзит"}
{"url": "https://www.24chasa.bg/novini/article/8074926", "text": "КНСБ приветства обявеното вчера от Европейската комисия начало на консултации със социалните партньори за Това се посочва в позиция на КНСБ, изпратена от пресцентъра на синдиката. Конфедерацията продължава да настоява за приемане на Рамкова директива за минималната работна заплата, която да предложи общи правила и критерии, съблюдавани от националните правителства и социалните партньори с цел ускоряване на конвергенцията и прекратяване на социалния дъмпинг. Предложението на КНСБ за това вече бе направено на конгреса на ЕКП във Виена през май миналата година, а през есента бе изпратена и позиция за определяне на механизъм за справедливо възнаграждение на работниците до ЕКП и ЕК, припомнят от синдикалната организация. Директивата трябва да бъде насочена към решаване на проблема с ниските нива на минимална работна заплата в голяма част от новите страни-членки (България - 286 евро, Румъния - 319 евро, Литва и Латвия - 380 евро, Унгария - 444 евро, Хърватия - 463 евро, Чехия - 477 евро, Словакия - 480 евро, Естония - 500 евро и Полша - 503 евро), се отбелязва в позицията на КНСБ. В нея пише още, че в този смисъл, не би трябвало да произтичат задължения за страна - членка на ЕС, чиито нива на минималната заплата отговарят на въведените принципи и гарантират издръжката на живота. Директивата ще бъде насочена към страни с относително ниски нива на минимална заплата, каквато е България. Според КНСБ директивата трябва да потвърждава автономността на социалните партньори и техния избор на механизъм за определяне на минимално възнаграждение. Приемливият вариант в краткосрочен план е достигане на съотношение 50 на сто от средната работна заплата за страната, допълват от КНСБ. КНСБ предлага социалните партньори да имат решаваща, а не само консултативна роля при определянето на минималната заплата; да има ускорено нарастване на минималното възнаграждение с цел достигане на 50 на сто от средната работна заплата за страната. Синдикатът иска размерът на минималната работна заплата постепенно да бъде ориентиран към необходимите средства за издръжка на живота; минималната работна заплата за страната да бъде надграждана с минимални заплати по икономически дейности и професионално-квалификационни групи и след преговори с работодателските организации. Минималната работна заплата за страната да важи за всички категории работници и за всички (традиционни и нетрадиционни форми на заетост), искат още от КНСБ.", "date": "2020.01.15", "title": "КНСБ настоява за директива за минималната работна заплата"}
{"url": "https://www.24chasa.bg/novini/article/8074894", "text": "Окръжна прокуратура – Благоевград е внесла за разглеждане в съда обвинителен акт срещу Илия Шопов за извършено от него престъпление по чл. 343, ал. 3 от НК. Впоследствие Шопов завил надясно товарния автомобил, в посока към МБАЛ – Благоевград. Междувременно Фатиме започнала пресичане на пешеходната пътека в посока от Студентско общежитие № 1 към кв. \"Освобождение\". В този момент обвиняемият вместо да спре продължил ускорителното движение на МПС, вследствие на което настъпил удар между управлявания от него автомобил и Фатиме и прегазването на пострадалата. Свидетел на автопроизшествието подал сигнал на тел. 112. Пристигналият екип на ЦСМП – Благоевград констатирал настъпилата смърт на момичето. От извършената в хода на досъдебното производство съдебно-медицинска експертиза е видно, че смъртта на Фатиме се дължи на тежка, несъвместима с живота комбинирана открита черепно и гръбначно-мозъчна, гръдна и коремна травми. Същата е настъпила много бързо, почти моментално и е била неизбежна. Предстои делото да продължи в съда.", "date": "2020.01.15", "title": "Съдят шофьор, убил студентка на пешеходна пътека в Благоевград"}
{"url": "https://www.24chasa.bg/novini/article/8074961", "text": "Полиция влезе в дома на холандец, обвинен в брутално изнасилване в София, предаде  .  вероятно ще бъде задържан отново. Повторният арест идва след жалба на още една жена, която твърди че е била изнасилена от мъжа през октомври 2019 г. Срещу чужденеца се очаква да бъде повдигнато второ обвинение. В сряда, около 12.00 ч., автомобил на Съдебна охрана и няколко патрулки пристигнаха пред кооперацията в столичния квартал „Зона Б-5”, в която Стелингверф е задържан под домашен арест. Последва обиск на жилището, което той обитава. Нидерландският гражданин бе арестуван в София на 26 декември 2019 г. след брутално изнасилване на 32-годишна жена. Жертвата бе настанена в болница с тежки травми и разкъсвания. Преди Нова година Софийският районен съд му наложи най-тежката мярка за неотклонение - задържане под стража, която той обжалва. На 3 януари обаче Софийският градски съд промени мярката за неотклонение и го пуска под домашен арест. Районната прокуратура издаде заповед за забрана Стелингверф да напуска България до приключване на делото. Обитателите на кооперацията, в която холандецът живее, са ужасени от разкритията за съседа им. Те се страхуват както от самия Йохан, така и от вероятността близки на пострадалите жени да потърсят отмъщение. Съседите от блока са събрали подписка, в която настояват той да бъде изселен. Охранителят на комплекса разказа, че до този момент Йохан не е нарушавал домашния арест, а храна му носи млада жена и собственикът на апартамента. Разказа също, че холандецът до преди няколко месеца имал връзка с младо момиче, прибирали се заедно, винаги поздравявали и изглеждали щастливи. Наскоро бил за два месеца в Германия.", "date": "2020.01.15", "title": "Обискират дома на холандеца, обвинен в брутално изнасилване в София"}
{"url": "https://www.24chasa.bg/novini/article/8075041", "text": "8 души са задържани за 24 часа за имотни измами. Предстои повдигане на обвинения и да се прецени на колко от тях ще бъде поискан постоянен арест, съобщи говорителят на главния прокурор Сийка Милева на брифинг. На него участваха шефът на спецпрокуратурата Димитър Петров и шефът на \"Вътрешна сигурност\" в МВР Стефан Банков.  Претърсени са 11 адреса, леки автомобили. Намерени са нотариални актове, пари.  \"Случаят е интересен, не съм срещал толкова арогантна група, в която да участват и служители на МВР\", каза Стефан Банков. Служителите на вътрешното ведомство подпомагали групата, като  предоставяли данни за възрастни хора, къде живеят, колко роднини имат и къде са те.  Членовете на групата се опитали днес със съответните неистински документи да изтеглят 600 хил. лева от банка. Служителите от банката и МВР обаче предотвратили  изтеглянето на сумата.  Един от набелязаните от измамниците имоти бил на столичния бул. \"Витоша\".  Очаквайте подробности! ", "date": "2020.01.15", "title": "8 задържани за имотни измами, сред тях и служители на МВР"}
{"url": "https://www.24chasa.bg/novini/article/8075072", "text": "Руското правителство, оглавявано от Дмитрий Медведев, е подало оставка, съобщиха световни агенции, цитирани от БТА. Путин е благодарил на Медведев и неговото правителство за свършената работа, добавя ТАСС. Путин ще назначи досегашния премиер Медведев на новосъздадения пост заместник-председател на Съвета за сигурност на Русия, допълват ТАСС и Ройтерс. Новата длъжност ще бъде създадена в скоро време, каза руският президент и отбеляза, че Медведев винаги се е занимавал с такива въпроси. Той изрази увереност в качествата на досегашния премиер да допринесе за повишаване на отбранителния капацитет на страната и нейната сигурност. Медведев, дългогодишен сътрудник на Путин, беше министър-председател от 2012 г., припомня Асошиейтед прес. Преди това той беше 4 години президент. По-рано в обръщение до Федералното събрание руският лидер предложи Държавната дума не само да съгласува, а и да избира премиера, което сериозно ще измени политическата система, но същевременно ще направи по-ефективно взаимодействието между представителната и изпълнителната власт. В речта, която произнесе по-рано днес, руският президент предложи промени в конституцията, които да увеличат правомощията на премиера и на правителството. Тези предложени стъпки бяха сметнати от анализатори като част от усилията на Путин да подготви нова позиция за себе си във властта, така че да остане на кормилото и след като изтече настоящият му президентски мандат през 2024 г. \"Владимир Владимирович изтъкна цяла редица фундаментални промени в Конституцията, както и съществени изменения в баланса на властта - изпълнителна, законодателна и съдебна. В този контекст е очевидно, че ние като правителство сме длъжни да предоставим на президента възможността да предприеме всички необходими за това решения. При тези условия предполагам, че ще бъде правилно действащият състав на правителството да подаде оставка\", заяви самият Медведев на срещата си с Путин. Владимир Путин благодари на членовете на кабинета за съвместната им работа, като същевременно уточни: \"Макар и не всичко да се получаваше при нея\". Президентът също заяви, че в близко време ще се срещне с всеки от министрите, а дотогава ги моли да изпълняват задълженията си в пълния им обем. Очаквайте подробности.                                                                                                                                                                                                                                                                                                                                ", "date": "2020.01.15", "title": "Руското правителство подаде оставка, Путин назначава Медведев на нов пост (Обновена)"}
{"url": "https://www.24chasa.bg/novini/article/8075118", "text": "Имотните измамници са включвали фиктивни бракове с богати, самотни столичанки и така са ставали наследници на имотите им в София, разказаха разследващите от МВР и прокуратурата на брифинг за акцията срещу бандата, която продължава и в момента. Служители на МВР търсят в базата данни информация за такива жени, с които член на бандата сключвал брак в Русия. Той и мнимата булка са задържани при опит да прехвърлят 4 имота в столицата. Арестувани са частен съдебен изпълнител, служители на МВР и адвокат. В дългата си кариера не съм срещат толкова арогантна и добре подготвяна банда, каза шефът на Вътрешна сигурност Стефан Банков. Разследването продължава и за други служители на МВР, участвали в схемата.                                                                                                                                                                                                                                                                                                                                ", "date": "2020.01.15", "title": "Фиктивен брак с богати баби без наследници - най-новата схема на имотните измами"}
{"url": "https://www.24chasa.bg/novini/article/8075092", "text": "Електронен документ за самоличност още от 12-годишна възраст планират в Румъния от 2021 г., съобщи в. \"Адевърул\". По искане на родителите и представителите пред закона документът ще може да се издава по желание и на лица под 12 години. Това предвижда проект за правителствено постановление, предложен за обществено обсъждане от министерството на вътрешните работи. Проектът цели привеждане на румънските лични документи към стандартите на равнище ЕС. Новите документи за самоличност ще имат допълнителни гаранции за защита, предаде БТА. Министерството на вътрешните работи посочва, че Румъния е задължена да издава електронни документи за самоличност от август 2021 г. съгласно европейски регламент 1157 от 2019 г. С новите документи за самоличност румънските граждани ще могат да взаимодействат онлайн с публичната администрация и да ползват обществени услуги независимо къде се намират (в Румъния или в чужбина). Тъй като самоличността се удостоверява чрез механизми, подобни на електронния подпис, физическото присъствие на гражданина на гише няма да бъде необходимо, посочва министерството. С новите документи гражданите ще могат да регистрират автомобил, да получат свидетелство за съдимост, различни разрешителни и документи, да внасят лични декларации, предвидени от закона и др.. Новият документ ще служи и като \"здравна карта\", тъй като ще може да бъде използван за удостоверяване в информационната платформа за здравните осигуровки. Министерството посочва още, че новите документи предлагат допълнителни гаранции за сигурност и засилват доверието сред държавните институции и организациите в частната сфера, че лицето, което представя документа, е именно титулярът. Новите документи ще притежават значителни подобрения спрямо използваните към момента, които бяха въведени през 1997 г., отбелязва румънското МВР. За онези, които не желаят електронна лична карта, ще остане възможността да им бъде издадена обикновена, уточнява ведомството.", "date": "2020.01.15", "title": "Румъния планира електронен документ за самоличност от 2021 г."}
{"url": "https://www.24chasa.bg/novini/article/8075162", "text": "Катар изявява желание да играе посредническа роля на фона на ескалиращото напрежение след   и изправил региона на ръба на пълномащабна война между Вашингтон и Техеран. Това заяви днес катарският външен министър шейх Мохамед бин Абдулрахман Ал Тани, цитиран от Асошиейтед прес. В изказване по време на официална визита в Ирак катарският външен министър каза, че страната му е установила контакт с регионални и извънрегионални сили с цел деескалация на напрежението. Преди броени дни емирът на Катар шейх Тамим бин Хамад Ал Тани посети Техеран. \"Катар заедно с някои приятелски държави се опитва да намали напрежението. Установихме международни контакти за повече консултации с братските ни страни\", каза катарският външен министър на обща пресконференция с иракския си колега Мохамед Али ал Хаким и добави: \"Днес виждаме признаци за намаляване на напрежението и се надяваме това да продължи.\" \"Обсъдихме пътищата за намаляване на напрежението в региона и полагаме общи усилия с приятелите ни в Иран и в Америка\", заяви Ал Хаким. Той отбеляза, че \"разговорите ни се съсредоточиха върху това Ирак да не става сцена на сблъсъци\". Предвидено е катарският външен министър да се срещне днес в Ирак също с премиера Адел Абдел Махди и с президента Бархам Салих.", "date": "2020.01.15", "title": "Катар иска да е посредник на фона на напрежението в Близкия изток"}
{"url": "https://www.24chasa.bg/novini/article/8075143", "text": "Над 100 души загинаха в резултат на най-обилния снеговалеж в Пакистан през последния век, предаде ДПА, цитирана от БТА. Агенцията отбелязва, че бедствието, предизвикано от суровите зимни условия, е задълбочило опасенията за влиянието на глобалното затопляне. Спасителите си проправят път през трудния терен и въпреки студените ветрове, за да издирят няколко десетки души, които може все още да са блокирани в северните хималайски долини. \"Окончателният брой на жертвите може да е много по-голям, отколкото смятаме сега\", каза говорителят на националната агенция за борба с бедствията Мухтар Ахмед, който потвърди смъртта на най-малко 106 човека след седмица на дъждове и снеговалеж. Най-силно засегнат е районът Нилум в контролираните от Пакистан части на Кашмир, където лавина отне живота на 76 души, каза началникът на местната спасителна служба Мохамед Ирфан. Повече от 200 къщи понесоха щети, а стотици километри пътища в планината бяха засипани, което остави блокирани жителите на отдалечени селища. Летище в северния район Гилгит-Балтистан бе покрито с дълбока снежна покривка, което доведе до спиране на полетите. Пакистанският премиер Имран Хан замина за Кашмир, но хеликоптерът му трябваше да се върне заради силния вятър. Животът бавно започна да се нормализира в пакистанската югозападна провинция Белуджистан, където загинаха най-малко 30 души.Метеоролозите съобщиха, че в северните долини снеговалежът е бил най-силният през последните 100 години, което според тях е сигнал за тревожното влиянието на климатичните промени, което Пакистан ще трябва да изпитва и в бъдеще.", "date": "2020.01.15", "title": "Над 100 загинали при най-обилния снеговалеж в Пакистан през последния век (Видео)"}
{"url": "https://www.24chasa.bg/novini/article/8075236", "text": "Тайванският президент Цай Ингвен подписа днес закон срещу намесата на Китай в демокрацията на самоуправляващия се остров, предаде ДПА, цитирана от БТА. \"Законът срещу инфилтрацията не е насочен срещу нормалните взаимоотношения (с Китай)\", каза Цай на излъчена на живо по телевизията пресконференция в президентството. Целта на закона е да бъдат гарантирани в още по-голяма степен демокрацията и свободите в Тайван, затова той не е насочен срещу нормалните отношения, а срещу инфилтрацията, заяви тя преди месец, когато нормативният акт бе одобрен от парламента, отбелязва ДПА. Според т. нар. Закон срещу инфилтрацията действия, подкрепяни от враждебни чужди сили - като изборна намеса и незаконни политически дарения - ще се наказват с до пет години затвор или глоба от до 10 милиона нови тайвански долара (около 334 000 щатски долара). Тайванската президентка подписа закона броени дни след като беше преизбрана. Нейнана изборна победа беше приписана на твърдата й съпротива срещу експанзионизма на Китай и на засилващите се антипекински настроения в Тайван, отбелязва ДПА. \"Китайското правителство трябва да се опита да разбере волеизлиянието на тайванския народ, направено от него на последните избори, и да започне да преосмисля сегашната си политика (по отношение на Тайван)\", каза Цай.", "date": "2020.01.15", "title": "Тайванският президент подписа закон срещу намесата на Китай"}
{"url": "https://www.24chasa.bg/novini/article/8075210", "text": "Ливанските сили за сигурност са арестували 59 души, съобщи днес полицията след сблъсъци пред централната банка през нощта, когато гневни демонстранти дадоха воля на гнева си срещу управляващия елит и задълбочаващата се финансова криза в страната, предаде Асошиейтед прес. При продължилите с часове сблъсъци, които започнаха вчера вечерта, са били ранени 47 полицаи. Част от демонстрантите счупиха витрини на частни банки в главния финансов район на Бейрут, допълва БТА. По-рано вчера протестиращи се събраха на митинг пред централната банка, заклеймявайки управителя й и предприетите от нея мерки, които според тях само задълбочават финансовите проблеми на Ливан. Митингът прерасна в насилие, след като демонстранти опитаха със сила да преодолеят разположените пред банката полицейски сили. При последвалите улични боеве, продължили повече от пет часа, силите за сигурност използваха сълзотворен газ срещу протестиращите, които отвърнаха с камъни и пиратки. Сблъсъците сложиха край на затишие в продължаващите три месеца протести в Ливан, отбелязва Асошиейтед прес. Ливан се сблъсква с най-тежките си икономически проблеми от десетилетия. Той е една от най-силно задлъжнелите страни в света, а същевременно внася почти всички основни стоки, но източниците на чуждестранна валута пресъхнаха. Местната парична единица се обезцени с над 60 процента, поевтинявайки за пръв път от близо три десетилетия от фиксиран курс от 1507 ливански лири за долар до 2400 л.л. за д. само през последните няколко седмици. За три месеца протести това беше първият път, в който финансовият център на Бейрут стана арена на сблъсъци. Районът, в който има и театри и ресторанти, беше опустял и в него имаше само демонстранти, полиция и дим от сълзотворния газ, отбелязва Асошиейтед прес. Днес автомобилното движение беше възстановено, магазините и банките отново отвориха, а тротоарите се разчистваха от счупените стъкла. Премиерът в оставка Саад Харири, който се оттегли малко след като в средата на октомври започнаха първите протести, заяви, че насилието в Хамра е \"неприемливо\", и призова за разследване. Миналия месец беше избран нов министър-председател, но той все още не може да състави правителство.", "date": "2020.01.15", "title": "59 арестувани при сблъсъци около Централната банка на Ливан"}
{"url": "https://www.24chasa.bg/novini/article/8075241", "text": "Според официалната китайска агенция Синхуа Лю Хъ е посочил по време на срещата във Вашингтон във вторник, че търговската сделка ще бъде от полза както за двете страни, така и за целия свят. Лю Хъ също така е казал, че Китай и Съединените щати могат да работят заедно за постигане на печеливши двустранни отношения въпреки различията в политическите и икономическите модели на двете държави., се казва в доклада. Китайският вицепремиер оглавява делегацията, която се намира във Вашингтон, за да подпише малко по-късно днес (от 18:30ч. българско време) в Белия дом \"първата фаза\" на по-всеобхватното търговско споразумение между САЩ и Китай, уточни  .", "date": "2020.01.15", "title": "Лю Хъ пред Кристалина Георгиева: От сделката на Китай със САЩ ще спечели целият свят"}
{"url": "https://www.24chasa.bg/novini/article/8075313", "text": "Турският министър на отбраната Хулуси Акар изрази мнение, че генерал Халифа Хафтар, командващ т.нар. Либийска национална армия, умишелно отлага одобрението си за споразумение за трайно примирие в Либия с цел да намали влиянието на Анкара и Москва преди международната конференция за мир в Либия, която ще се състои в Берлин в края на тази седмица, съобщава в.\"Хюриет дейли нюз\". Някои сили не харесват турско-руската доминираща роля в усилията за мир. Те са дали някои съвети на Хафтар. Както се вижда, той не изгори напълно мостовете, но отложи примирието, посочи Акар на пред журналисти в Анкара, цитиран от БТА. Акар заяви това по повод състоялите се понеделник в Москва непреки преговори за постигане на споразумение за трайно примирие между лидерите на двата враждуващи лагера в Либия - премиера на базираното в Триполи Правителство на националното съгласие Файез Сарадж и командващия т. нар. Либийска национална армия Халифа Хафтар. Преговорите се състояха, след като на 12 януари в полунощ влезе в сила режим на прекратяване на огъня в Либия по призива на Русия и Турция. Но въпреки усилията на Русия и Турция преговорите не се увенчаха с успех и Хафтар напусна Москва без да подпише споразумение за трайно прекратяване на огъня. Германският канцлер Ангела Меркел ще бъде домакин в неделя на международна мирна конференция за Либия в Берлин. Ние се надяваме, че те /Хафтар и Сарадж/ ще дойдат заедно в Берлин. Ние подкрепяме примирие и мир. Не искаме продължаване на стълкновенията. Усилията трябва да се съсредоточат върху примирие, така че страните в Либия да могат да започнат преговори за политическо решение, каза Акар. Той отрече съобщения, че силите на Хафтар са отменили прилагането на примирие в Либия, като изтъкна, че е рано да се казва, че прекратяването на огъня в Либия се е провалило напълно. Сега ние чакаме да приключат усилията на руската страна, посочи Акар, визирайки влиянието на Москва върху силите на Хафтар. Най-лошият сценарий във връзка с Либия е провал на мирните преговори и продължаване на въоръжения конфликт, каза още Акар.", "date": "2020.01.15", "title": "Турция: Хафтар отлага примирието, за да намали влиянието ни в Либия"}
{"url": "https://www.24chasa.bg/novini/article/8073964", "text": "Мъж от албански произход се е залял с бензин и се запалил във вторник край сградата на Европейския парламент в Страсбург, съобщи Радио \"Франс бльо\", цитирано от ТАСС. Според радиото пострадалият е получил силни изгаряния по лицето и ръцете. Той бил в съзнание, когато пристигнала повиканата от охраната пожарно-спасителната служба. Мъжът е бил откаран в една от местните болници. Причината за неговата постъпка е неизвестна, предаде БТА. ", "date": "2020.01.15", "title": "Албанец се самозапали пред Европарламента в\nСтрасбург"}
{"url": "https://www.24chasa.bg/novini/article/8073971", "text": "МВР напомня, че такава практика не съществува и всяко едно електронно съобщение следва да бъде разглеждано от получателите му като измамно. Затова – не го отваряйте и директно го изтрийте. От специализиран отдел „Киберпрестъпност“ на ГДБОП посочват, че в днешни дни СПАМ кампаниите излизат от обичайната си цел: разпращане на непоискани търговски съобщения с рекламна цел и придобиват вид на кибератаки, които целят заразяване на устройства на крайните интернет потребители. Сигнализират още и за други СПАМ атаки, при които получателите вече биват изнудвани да заплащат определени суми пари в крипто валута. Откупът се изисква, за да не бъдат разпространени нецензурирани снимки на получилите на съобщението. Ежемесечно се извършват съвместни действия с големите интернет доставчици в страната за филтрация на подобни атаки, но при смяна на източника на атаката има период, в който тя е активна и достига до интернет потребителите, до които е била адресирана.", "date": "2020.01.15", "title": "Пращат фалшиви мейли от МВР, заразяват, трийте"}
{"url": "https://www.24chasa.bg/novini/article/8074043", "text": "Тези язовири, за които Министерството на околната среда и водите отговаря ще проверя максимално бързо, посочи като първо свое действие новият министър на околната среда и водите Емил Димитров-Ревизоро пред журналисти на излизане от пленарната зала. До преди един час бях председател на комисия, която се занимаваше с граници, митници и контрабанда, цигари алкохол, горива. Трябва ми време да се запозная напълно със ситуацията около водната криза в Перник, каза още той. Като добър негов заместник в министерството Ревизоро определи народната представителка и бивш министър на околната среда и водите Ивелина Василева да стане негов заместник в министерството. Проблемът е, че аз съм от малкия коалиционен партньор, а тя да бъде зам. министър от големия, може да й се стори обидно. Ако тя би могла да ми окаже помощ, ще се радвам. Изключително много разчитам на нейната помощ и всички други експерти, каза още Емил Димитров. Той се закани да не сменя администрацията в новопоетото от него министерството, но ще наложи повече отговорности на всички в служители.", "date": "2020.01.15", "title": "Ревизоро първо се заема с проверки на язовирите като министър"}
{"url": "https://www.24chasa.bg/novini/article/8074004", "text": "Депутатите от здравната комисия ще изслушат утре шефът на НЗОК д-р Дечо Дечев във връзка с изнесените от него разкрития за източване на касата. Искането за това бе внесено от БСП и ДПС след консултации. Преди дни . И обяви, че касата плаща едно лекарство на частна болница на 7 пъти по-висока цена. ющ Очаква се утре в комисия за редовния парламентарен контрол да бъде и здравният министър Кирил Ананиев.", "date": "2020.01.15", "title": "Депутатите привикват шефа на здравната каса"}
{"url": "https://www.24chasa.bg/novini/article/8074062", "text": "Данните на Агенцията по заетостта сочат, че безработните, които през 2019 година са постъпили на работа със съдействието на бюрата по труда, са 216 256 . От тях 89,3 процента са се реализирали на първичния пазар на труда, съобщават от пресцентъра на Агенцията по заетостта. От началото на годината младежите до 29 г., устроени на работа, са 24 412. Продължително безработните, които чрез подкрепата на Агенцията по заетостта, са започнали своята трудова реализация са 24 398. Данните на Агенцията сочат още, че 43 975 безработни над 55 години, 13 954 хора с увреждания и 58 782 без квалификация също са постъпили на работа. Само през декември, когато икономическата активност е най-слаба, започналите работа са 11 324, като 94.3 процента са устроени в реалната икономика. 356 представители от групите на пенсионерите, учащите и заетите също са намерили своето ново работно място през месеца чрез съдействието на бюрата по труда. Равнище на регистрирана безработица в страната от 5.9 процента отчита през декември Агенцията по заетостта. Спрямо същия период на 2018 г. се наблюдава спад от 0.2 на сто. В края на годината регистрираните безработни в бюрата по труда са общо 194 715, като спрямо същия период през 2018 г. са с 6 751 по-малко ( с 3,4 на сто). За първи път в историята на Агенцията по заетостта броят на регистрираните безработни през декември е под 200 хиляди души. Активирането на неактивните остава приоритетна дейност на бюрата по труда през цялата година. Новорегистрираните безработни през декември са 24 689, като 1 267 от тях са били неактивни, т.е. не са били нито заети, нито учащи, и не са търсили работа. Информационните събития, трудовите борси, срещите на трудовите посредници с младежи, на които предстои завършване на средно или висше образование, мобилните бюра по труда са част от изпълняваните нови и модернизирани инициативи и услуги на Агенцията по заетостта. Средно за месец активираните лица продължават да надхвърлят 2 000 души, допълват от Агенцията по заетостта. В различни форми на обучения за възрастни (за професионална квалификация и ключови компетентности), финансирани от държавния бюджет и Европейския социален фонд, са обхванати нови 296 безработни. Завършилите обучения през декември са общо 417. От началото на годината Агенцията по заетостта е помогнала на 21 683 души да повишат квалификацията си или да придобият нови умения. На субсидирани работни места през месеца са устроени още 643 лица от рисковите групи - 130 по програми и мерки за обучение и заетост и 513 по схеми на Оперативна програма \"Развитие на човешките ресурси\". Заявените работни места на първичния пазар на труда през декември са 7 575, като 75.5 процента от тях са в частния сектор. Най-голям дял свободни работни места са заявени в преработващата промишленост (32.5 на сто), търговията, ремонта на автомобили и мотоциклети (12.7 на сто), държавното управление (10.7 на сто), хотелиерството и ресторантьорството (10 на сто), административните и спомагателните дейности (8.1 на сто). Най-търсените професии през този месец са: оператори на стационарни машини и съоръжения; квалифицирани работници по производството на храни, облекло, дървени изделия и сродни; персонал, зает в сферата на персоналните услуги (бармани, сервитьори, готвачи, камериери и др.); персонал, полагащ грижи за хората; продавачи; работници в добивната и преработващата промишленост, строителство и транспорт; работници по събиране на отпадъци и сродни на тях; металурзи, машиностроители и сродни на тях и занаятчии.", "date": "2020.01.15", "title": "216 256 са безработните, почнали работа чрез бюрата по труда през 2019 г."}
{"url": "https://www.24chasa.bg/novini/article/8073055", "text": "Югозападната китайска провинция Гуейджоу ще насърчи интелигентните бази за отглеждане на зеленчуци във високопланинските район чрез използването на големи данни и изкуствен интелект, съобщава \" \".  5G, дронове и мултиспектрални изображения ще заменят човешкия труд при инспекции и наблюдаване на растежа на културите. Системи с изкуствен интелект ще могат да управляват полетата с насаждения чрез сензори, които автоматично записват почвената влага и метеорологичните условия. Междувременно ще бъдат въведени машини за обработка на земята, напояване, култивиране и прибиране на реколтата във фермите. Пилотният проект ще бъде стартиран в зеленчукови бази с площ от 333 хектара в автономната префектура Уейнин, намираща се на 2200 метра надморска височина. В бъдеще технологиите ще бъдат приложени на площ от над 26 хиляди хектара.", "date": "2020.01.15", "title": "Провинция Гуейджоу популяризира интелигентните ферми за зеленчуци"}
{"url": "https://www.24chasa.bg/novini/article/8074042", "text": "Обезлесяването в бразилската част на Амазония се е увеличило с 85 процента през 2019 г. в сравнение с предходната година, предаде Ройтерс, позовавайки се на Националния институт за космически изследвания. Според данни от системата DETER на института обезлесената площ през 2019 г. се равнява на 9166 квадратни километра. За сравнение - през 2018 г. тя е била 4946 квадратни километра, предава БТА. Обезлесяването е чувствителна тема в Бразилия, където изследователи и природозащитници критикуват президента Жаир Болсонаро, който е благоразположен към икономическото развитие на Амазонската гора. Амазония е най-голямата тропическа гора в света, \"крепостна стена\" срещу глобалното затопляне. Тя често е наричана \"белия дроб на света\" заради големите количества въглероден диоксид, които поглъща.", "date": "2020.01.15", "title": "Обезлесяването в бразилската част на Амазония е с 85% повече през 2019 г."}
{"url": "https://www.24chasa.bg/novini/article/8074124", "text": "Гръцкото правителство обяви, че създава ново министерство на миграцията и убежището, съобщава в електронното си издание гръцкият вестник \"Катимерини\". Министър ще бъде Панайотис Митаракис, депутат от остров Хиос. За алтернативен министър е определен Йоргос Кумуцакос, предаде БТА.  В съобщението на гръцкото правителство се казва, че цел на новото министерство ще бъде по-бързата реализация на интегрирания правителствен план в областта на миграцията. Той включва защита на границите от незаконна имиграция, ускоряване на процедурите по предоставяне на убежище, увеличаване на репатрирането на мигранти, създаване на затворени центрове за мигрантите, които подлежат на репатриране. Сред другите цели на гръцкото правителство е облекчаването на ситуацията на островите, които понасят най-голямата тежест за приемането и настаняването на бежанци и мигранти, както и интернационализирането на миграционния проблем на всички международни форуми. Новият министър ще положи клетва още днес пред президента на Гърция. Гърция имаше отделно министерство по миграционната политика при предишното правителство на СИРИЗА до миналото лято, но то беше закрито от Нова демокрация и правомощията му бяха прехвърлени основно към министерството на защитата на гражданите.", "date": "2020.01.15", "title": "Гръцкото правителство създава министерство на миграцията и убежището"}
{"url": "https://www.24chasa.bg/novini/article/8074145", "text": "Турският министър на отбраната Хулуси Акар заяви, че е прекалено рано да се казва, че , предаде Ройтерс. Турция, която подкрепя международно признатото правителство в Триполи, чийто противник е Хафтар, изпрати екип за обучение и сътрудничество, който вече действа в Либия, каза Акар пред репортери в Анкара. Министърът на отбраната на Турция посочи още, че Турция и Русия обсъждат създаването на \"сигурна зона\" в сирийския район Идлиб в северозападната част на страната, където през зимата да могат да се настанят сирийци, изселили се заради сраженията. Атаките на сирийското правителство в района продължават въпреки примирието, което влезе в сила преди три дни, каза Акар. Турция подсилва свой наблюдателен пост, обкръжен от сили на режима. По думите на министъра Турция не е получила официално искане относно призива на иракския парламент на 5 януари за изтегляне на чуждестранните сили. Акар засегна и темата за руските системи за противовъздушна отбрана С-400, като посочи, че турски военни специалисти продължават да работят по въвеждането им в експлоатация в Турция. Както каза и президентът Реджеп Тайип Ердоган, процесът продължава в съответствие с нашите планове, посочи министърът и добави, че системите следва да бъдат приведени в пълна готовност през април или май.", "date": "2020.01.15", "title": "Турция: Рано е да се отписва прекратяването\nна огъня в Либия"}
{"url": "https://www.24chasa.bg/novini/article/8074173", "text": "37-годишен видинчанин е задържан вчера в полицейския арест за причинена телесна повреда. Сигнал за инцидента, случил се в апартамента й, е подала на телефон 112, малко след 8.30 часа, 30-годишна жена. Към адреса незабавно бил насочен екип на полицията. Оперативна група извършила оглед на местопроизшествието. Медици транспортирали жената в ЦСМП. След преглед и оказана помощ тя била освободена за домашно лечение. В хода на проведените оперативно-издирватели действия и разпит на пострадалата разследващите установили съпричастността към деянието на 37-годишния мъж. Той е задържан с полицейска мярка за срок до 24 часа и приведен в ареста. Случаят е докладван в районната прокуратура, работата по образуваното досъдебно производство продължава.", "date": "2020.01.15", "title": "Хванаха мъж, пребил жена във Видин"}
{"url": "https://www.24chasa.bg/novini/article/8074150", "text": "Варненският окръжен съд образува повторно делото за смъртта на  Разпоредителното заседание е насрочено за 19.02.2020 г., посочват от съда. Разследването отне 7 години, като обвинителният акт беше внесен за първи път в съда през 2018 г. Поради допуснати съществени процесуални нарушения в досъдебното производство, обаче в разпоредителното заседание Окръжен съд – Варна прекрати производството и го върна на прокуратурата за отстраняване на пропуските. Нарушенията посочени от съда са неиздирването на близките на починалото момиче и ограничаване на правата им като нейни наследниците. Според съдебния състав сериозно нарушение представляваше и неуведомяването на единия подсъдим – проектантът на басейна, че срещу него се води разследване и има повдигнато обвинение за извършено престъпление. Трима мъже са обвинени, че са причинили смъртта на 13-годишното момиче поради незнание или немарливо изпълнение на занятие или на друга правно регламентирана дейност, представляваща източник на повишена опасност. Това са Кирил Я.(изпълнител на строителството на басейна) Пламен К.(представител на строителния надзор) и Александър Г. (проектант на басейна). За това престъпление в НК е предвидено наказание „лишаване от свобода“ от една до шест години. Първоначално обвинение беше повдигнато и срямо спасителя на басейна, но поради изтичане на абсолютната давност за престъплението, прокуратурата е прекратила наказателното производство срещу него. Пресцентърът на ВОС припомня накратко хронологията. Злополучният инцидент стана на 11 юли 2011 г. в курорта Златни пясъци. Около 11.30 ч. охранителят на хотел „Берлин“ забелязал руска туристка, която се опитвала да привлече вниманието на спасителя и на други туристи да окажат помощ на дете, което лежало на дъното на басейна. Спасителят скочил във водата и направил опит да извади момиченцето, но не успял, тъй като тялото било засмукано от подовия сифон на басейна. Едва след като помпите били изключени, момиченцето било извадено. Същия ден пострадалата починала в болница. Като причина за фаталния изход съдебно-медицинската експертиза посочила удавяне от вдишване на течност, потискане на жизнено важни центрове в мозъка и спиране на сърдечната дейност. Пострадалото германче е било на почивка с баща си у нас.", "date": "2020.01.15", "title": "Повторно дело за смъртта на дете, засмукано от сифон на басейн преди 9 г."}
{"url": "https://www.24chasa.bg/novini/article/8074225", "text": "Киев поиска от Техеран да му предаде черните кутии на сваления по погрешка украински самолет, съобщиха днес украинските власти, цитирани от Франс прес. Главната прокуратура и Службата за сигурност на Украйна отправиха официално искане към иранските власти по този въпрос. Украинската страна прави всичко възможно, за да гарантира разчитането на записите от полета и да съхрани доказателствата от разследването на катастрофата, заяви украинската прокуратура, добавя БТА. Киев заяви вчера, че високопоставен ирански служител ще пристигне в Украйна в идните дни, за да бъде определена лабораторията, която ще анализира черните кутии. На 8 януари  . Загинаха всичките 176 души на борда. На 11 януари  , която погрешно го е възприела като американска крилата ракета.", "date": "2020.01.15", "title": "Украйна поиска от Иран да й предаде черните кутии на сваления самолет"}
{"url": "https://www.24chasa.bg/novini/article/8074256", "text": "Каталунските власти увериха, че няма опасност от замърсяване след експлозията в химически завод в Испания, предаде \" \". Един човек загина, а 8 души бяха ранени при инцидента в град Тарагона, който предизвика голям пожар. Предполага се, че причината за взрива е химическа авария. Властите първоначално призоваха хората да не излизат навън, но по-късно заявиха, че няма изтичане на токсични вещества. Десетки пожарникари се бориха с огъня до късно през нощта.", "date": "2020.01.15", "title": "Няма опасност от замърсяване след взрива в химически завод в Каталуня"}
{"url": "https://www.24chasa.bg/novini/article/8074309", "text": "Учени направиха голяма крачка напред в търсенето на живот извън нашата планета, след като откриха две \"потенциално обитаеми\" планети, съобщава в. \"Мирър\", цитирана от БТА.  Специалисти от института \"Карнеги\" откриха планети, орбитиращи около звездите GJ 180 и GJ 229. Става въпрос за две от най-близките до Слънцето звезди. Планетите са кръстени GJ 180 d и GJ 229 Ac, а масата им е най-малко 7,5 и 7,9 пъти по-голяма от земната. \"GJ 180 d е най-близката до нас нито много гореща, нито много студена супер-Земя, чиито приливни сили не са свързани със звездата й - заяви съавторът на изследването Фабо Фън. - Това увеличава вероятността на нея да има живот.\" Втората планета GJ 229 Ac е най-близката до нас нито много гореща, нито много студена супер-Земя, разположена в система, в която звездата й има компаньон - кафяво джудже. Била идентифицирана също трета впечатляваща планета - студен нептун, кръстен GJ 433 d. \"Това е най-близката и най-студената подобна на Нептун планета, откривана някога\", отбеляза Фабо Фън. Откритието идва дни след като НАСА оповести за откриването на екзопланета, на която може да има живот. Планетата TOI 700 d бе открита от спътника TESS на американското космическо ведомство. Тя е сред малкото идентифицирани в обитаемата зона на звездата си планети, чиито размери са сходни с тези на Земята. \"TESS е проектиран и бе изстрелян, за да открива подобни на Земята планети, орбитиращи около намиращи се наблизо звезди\", припомни астрофизикът Пол Херц от НАСА.", "date": "2020.01.15", "title": "Астрономи откриха две супер-Земи, на които\nможе да има живот"}
{"url": "https://www.24chasa.bg/novini/article/8074312", "text": "Руският президент Владимир Путин предложи референдум за конституционни реформи, засилващи правомощията на парламента, без обаче да променят президентския характер на политическата система, начело на която той е вече 20 години, предаде Франс прес. Държавният глава формулира предложението си в годишното си обръщение до парламента и политическия елит, но не уточни срока за осъществяване на реформите. За да бъде решен проблемът със \"заплетените пълномощия\" на властите и разрива между отделните равнища - между държавната и общинската власт, в руската конституция трябва да залегнат принципите на публичната власт като единна система. Трябва да бъдат разширени и укрепени реалните пълномощия и възможности на местното самоуправление, смята Путин, цитиран от БТА. Русия трябва да остане силна президентска република - президентът да запази правото си да освобождава от длъжност премиера на страната и федералните министри, заяви държавният глава. Той обаче предложи Държавната дума да получи правото да одобрява премиера, вицепремиерите и федералните министри, след което президентът задължително да назначава предложените кандидати. Путин припомни, че според сегашната конституция президентът само получава съгласието на парламента да назначи даден премиер, а после сам назначава и министър-председателя, и другите членове на кабинета. Руският лидер предложи да се запише в конституцията изискване кандидатпрезидентите да са живели най-малко 25 години във федерацията, да нямат чуждо гражданство, нито разрешение за пребиваване в друга държава. \"И то не само към момента, когато участват в изборите, но и когато и да било преди това\", подчерта той, цитиран от ТАСС. Сега конституцията на Русия предвижда кандидатите за висшия пост задължително да са граждани на Русия и да са живели на нейна територия без прекъсване най-малко 10 години. Путин е съгласен, че едно и също лице не бива да заема президентския пост в Русия повече от два поредни мандата, макар да не смята това положение от конституцията за принципен въпрос, отбелязва ТАСС. Руският президент предложи освен това на конституционно ниво да се забрани притежанието на чуждо гражданство или разрешително за пребиваване в друга държава за лица, заемащи длъжности, критично важни за сигурността и суверенитета на Русия.", "date": "2020.01.15", "title": "Путин предлага референдум за промени в конституцията"}
{"url": "https://www.24chasa.bg/novini/article/8074357", "text": "Поставени в сандъци за транспортиране на котки, кошове за пране или носени на ръце от своите лечители, десетки ранени коали пристигат всеки ден в полева ветеринарна болница в резерват на австралийския остров Кенгуру, предаде Франс прес. Пострадалите от горските пожари и нудаещи се от спешна медицинска помощ коали са толкова много, че лечителите дори нямат време да ги кръстят и са ги обозначили с номера. Коала номер 64 е с изгаряния на четирите си крайници. Тя е приела успокоително и е сложена на операционна маса в палатка в парка Уайлдлайф на остров Кенгуру, за да бъде изследвана и лекувана. \"Раните й зарастват много добре\", увери ветеринарят Питър Хътчинсън. Той поясни, че въпросната коала е лекувана от няколко дни. Всички коали не са имали този шанс. Когато нараняванията им са много тежки, се прибягва до евтаназия, предава БТА. Според ръководителя на екипа за спешна ветеринарна помощ в клиниката Стивън Селуд, около 46 хиляди коали живеели на острова преди пожарите. Сега са останали едва 9000. \"Тук горските пожари бяха особено опустошителни и се разпространиха бързо - поясни той. - Затова виждаме по-малко ранени животни, отколкото другаде. Голяма част от фауната загина.\" Австралийската флора и фауна, които включват уникални видове, бяха сериозно засегнати от започналите през септември м.г. опустошителни горски пожари. Според някои преценки, 1 милиард животни са загинали. Австралийската министърка на околната среда Сюзън Лей предупреди, че в някои райони на страната коалите са класифицирани като застрашен вид.", "date": "2020.01.15", "title": "Десетки коали са във ветеринарна клиника на австралийския остров Кенгуру"}
{"url": "https://www.24chasa.bg/novini/article/8073182", "text": "„Истинският пробив в политическите контакти между България и Египет, който постигнахме през последните две години, може да даде нови практически изражения на сътрудничеството ни във всички сфери“. Това заяви министър-председателят Бойко Борисов по време на срещата си с президента на Арабската република Египет Абдел Фаттах Ас-Сиси. Двамата разговаряха в рамките на събитието за официалното откриване на военноморската база „Бернис“ на брега на Червено море. Премиерът Борисов отбеляза, че благодарение на конструктивния политически диалог от 2018 г. до днес е отворена нова страница на активизиране на двустранното сътрудничество във всички сфери - политическа, икономическа, енергийна, културна, образователна, туристическа. Това съобщиха от правителствената информационна служба.  Министър-председателят Борисов бе категоричен, че България ще продължи да подкрепя Египет в усилията му в борбата срещу тероризма и религиозния екстремизъм. По думите му разширяването на сътрудничеството в тази област означава повече сигурност и за регионите на Близкия Изток и Балканите. „Оценяваме като много позитивна ролята на Египет и в качеството му на председател на Африканския съюз, и водещата му роля в Лигата на арабските държави“, добави министър-председателят Бойко Борисов. Премиерът приветства сериозните усилия на Египет да съдейства за намирането на мирни решения за кризите в региона и по пътя на диалога страните в тези конфликти да стигнат до компромисни действия. „Трайният мир ще позволи икономическото и социалното развитие на обществата“, посочи българският премиер пред президента Сиси. В хода на разговора Борисов очерта, че особен интерес за България представлява двустранното сътрудничество в областта на енергетиката, предвид газовите ресурси на Египет от една страна, а от друга - реализацията на редица проекти в сектора в България. „Това ще ни позволи да бъдем едновременно и потребител, и транзитен хъб за значими количества природен газ от страни в Азия и Близкия изток към Европа“, отбеляза министър-председателят Борисов. Българският премиер акцентира още, че през настоящата 2020 г. се очаква да бъде проведено първото заседание на Съвместната междуправителствена комисия и да се осъществят нови посещения на високо равнище. България и Египет вече разполагат със съгласувани двустранни споразумения, чието подписване ще разшири и обогати сътрудничеството ни в сферите от взаимен интерес. . Разговорът между двамата лидери се състоя в рамките на официалната церемония по откриването на новата египетска военноморска база „Бернис“ на брега на Червено море. По време на срещата премиерът Бойко Борисов и шейх Мохамед бин Зайед Ал-Нахаян бяха единодушни, че е необходимо динамиката на двустранното сътрудничество да бъде запазена и да бъдат създадени конкретни предпоставки за още по-активно партньорство. Обсъдени бяха бъдещите възможности за надграждане на връзките в сектори като енергетика, земеделие, туризъм, иновации и високи технологии. Българският министър-председател изрази увереност, че и занапред диалогът между България и ОАЕ ще продължи да бъде конструктивен и ще дава добри резултати. Премиерът Борисов изтъкна, че участието на България в Световното универсално изложение EXPO 2020 в Дубай ще допринесе за икономическото израстване на отношенията между двете страни на още по-високо ниво. Министър-председателят Бойко Борисов и престолонаследникът на емирство Абу Даби шейх Мохамед бин Зайед Ал-Нахаян отбелязаха и доброто сътрудничество в секторите на вътрешните работи, борбата срещу организираната престъпност и тероризма, противодействието на наркотрафика, киберпрестъпността. По думите на премиера Борисов двете страни могат да обменят ценен опит относно стабилността и сигурността. „След последните ни разговори през октомври 2018 г. политическите развития в света и региона потвърждават значението на обмена на специализиран опит и информация за противодействие на всички рискове и заплахи, произтичащи от радикални и екстремистки организации и идеологии“, изтъкна още българският премиер.", "date": "2020.01.15", "title": "Борисов пред египетския президент: Отворена е нова страница в сътрудничеството  (Видео)"}
{"url": "https://www.24chasa.bg/novini/article/8073129", "text": "Броени дни остават до началото на най-голямото спортно събитие на 2020 година в България – стартовете за Световната купа по ски алпийски дисциплини при жените. От 24 до 26 януари в Банско ще се събере елита на алпийките в света. Градът ще посрещне хиляди почитатели на високото спортно майсторство в най-престижните ски-дисциплини. Като съорганизатор, Общинската управа на Банско се подготвя усилено за традиционно отличното провеждане на състезанията и съпътстващата ги програма. Кметът Иван Кадев организира поредната среща на институциите, които имат отношение и ангажименти, свързани с удобното, безопасно и сигурно пребиваване на спортисти, журналисти, гости и граждани на Банско в трите състезателни дни. На фона на водната криза в страната, в подножието на Пирин в краткосрочен план такива опасения няма, докладваха от местното ВиК. Метеорологичните прогнози се следят внимателно и всички имат готовност с техника и подсилени екипи да реагират на всякакви ситуации, стана ясно на срещата. И по време на състезанията основните проблеми се очаква да бъдат свързани с трафика и паркирането. Още в първите дни на годината, кметът Иван Кадев издаде заповеди за временна организация на движението през зимния туристически сезон и по време на състезанията за Световната купа. Полицията и общинската служба за обществен ред и сигурност са натоварени с предизвикателството да предотвратят задръстванията и инцидентите. Движението по част от уличната мрежа в града, където са най-натоварените кръстовища, ще бъде направлявано от регулировчици в пиковите периоди. Общината и полицията апелират за спазването на регулацията на движение и за паркиране. Противопожарната служба, почистващата техника и линейките трябва да имат безпрепятствен достъп до всички точки на града и ски-зоната. Затова, контролните органи предупреждават, че стриктно ще следят за нарушения и ще бъдат безкомпромисни в санкционирането.", "date": "2020.01.15", "title": "Община Банско е готова за Световната купа по ски при жените"}
{"url": "https://www.24chasa.bg/novini/article/8073214", "text": "Убитият ирански генерал Касем Солеймани е планирал терористична атака и в България. Това става ясно от резолюция №466, която е била внесена на 9 януари в Сената на САЩ. Документът е входиран, „за да се отдаде почит на членовете на американските въоръжени сили и разузнаването, които изпълниха мисията, при която бе убит Касем Солеймани, както и за други цели“. Според текста на резолюцията, ген. Солеймани е \"мозъкът\" за терористичните атаки в Ирак и Афганистан, „при които стотици американски граждани загубиха живота си“, предава  . „Касем Солеймани е планирал или подкрепял редица терористични атаки срещу САЩ и нейните съюзници, включително заговора през 2011 г. за убийството на саудитския посланик в САЩ Адел ал Джубер… и атаката срещу американското посолство в Багдад на 31 декември 2019 г. Освен това той е планирал атаки в Германия, Босна, България, Кения, Бахрейн, Турция и другаде“, пише още в документа. Тогава той е категоричен, че Иран е поръчител на терористичния акт, а \"Хизбула\" - подизпълнител. Иранският генерал бе убит от американските военни в Ирак чрез нападение с дрон на 3 януари. В заключението на документа се посочва, че „борбата срещу Иранската републиканска гвардия, нейните сили „Ал Кудс“ (оглавявани от Солеймани), и всички организации, свързани с тях, представляващи заплаха за националната сигурност на САЩ, ще продължи“.", "date": "2020.01.15", "title": "САЩ потвърдиха: Солеймани е планирал атентат и в България"}
{"url": "https://www.24chasa.bg/novini/article/8073158", "text": "На втория етаж на къщата криминалистите попаднали на оборудвана оранжерия за домашно отглеждане на канабис. Установени и иззети са 73 саксии с канабисови растения с височина между 45 и 80 см, както и около един килограм растителна маса, наподобяваща канабис. По случая е образувано досъдебно производство, а 20-годишният обитател на адреса е задържан с полицейска заповед за срок до 24 часа. След доклад на събраните доказателства в Районна прокуратура- Елин Пелин, в рамките на същия ден, извършителят е привлечен в качеството на обвиняем и е задържан за срок до 72 часа за довеждането му пред съд.", "date": "2020.01.15", "title": "Разкриха наркооранжерия в къща в Елин Пелин (Снимки)"}
{"url": "https://www.24chasa.bg/novini/article/8073201", "text": "Има много подозрения. Това каза пред \"24 часа\" известната столична адвокатка Ирен Савова, . Около 11:00 часа тя даваше показания в ихтиманската полиция и затова бе крайно лаконична.  \"Обществеността тук е будна, и полицията, и прокуратурата активно работят\", обясни адвокат Савова. Според нея обаче не се работило по сигналите, които е подавала в полицията.  Това не е първият неприятен инцидент, който се случва на известната защитничка. , а по-късно адвокат Савова имаше подозрения, че са й сложени подслушвателни устройства в автомобила. Тя е адвокат по делото \"Иванчева\", като представлява заместничката на бившата кметица Биляна Петрова. Адвокат Савова е и представител на  държавата по делото за царските гори", "date": "2020.01.15", "title": "Адвокат Ирен Савова: Има много подозрения"}
{"url": "https://www.24chasa.bg/novini/article/8073344", "text": "Мащабна акция на прокуратурата и дирекция \"Вътрешна сигурност\" срещу фалшифицирането на документи и имотни измами се провежда в София, предаде  . Според непотвърдена информация има шестима задържани. Част от престъпната група са частни съдебни изпълнители, служители на ГРАО, полицаи. Направени са опити да бъдат теглени стотици хиляди левове от банки от сметки на починали лица.", "date": "2020.01.15", "title": "Разбиха група за имотни измами в София, шестима са задържани"}
{"url": "https://www.24chasa.bg/novini/article/8073342", "text": "СДВР предупреждава за кражби на коли, които за кратко са оставени на работен режим и без надзор. От полицията посочват, че в зимните месеци са разпространени т.нар. кражби на ключ. Често това се случва когато собствениците или ползвателите на моторни превозни средства оставят автомобилите си с работещ двигател докато ги почистват от натрупан сняг или скреж, докато слизат да си купят вестник, кафе или закуска, предаде БТА.  СДВР призовава водачите да проявяват повече внимание и в никакъв случай да не оставят без надзор колата си, когато тя е в работен режим.", "date": "2020.01.15", "title": "СДВР предупреждава за кражби на коли, оставени на работен режим и без надзор"}
{"url": "https://www.24chasa.bg/novini/article/8073165", "text": "Сръбски туристи бяха обрани в Банско. В Районното управление на полицията е получен сигнал за кражбата. Тя е извършена за времето от 10:45 часа до 14:30 часа на във вторник. от стая на хотел в зимния курорт. Гостите на хотела се оплакали, че им липсват около 350 евро и около 1 200 сръбски динара. Образувано е досъдебно производство. Работата по случая продължава.", "date": "2020.01.15", "title": "Задигнаха пари от хотел в Банско"}
{"url": "https://www.24chasa.bg/novini/article/8073403", "text": "Клетва като министър на околната среда и водите положи днес в парламента Емил Димитров, известен с прякора Ревизоро. Депутатите гласуваха наз начението му със 111 гласа “за” и 96 “против” като първа точка от дневния ред на парламента. Димитров ще замести досегашния министър Нено Димов, който бе арестуван и обвинен в умишлена безстопанственост, довела до водната криза в Перник. Дебатът какво се очаква от новият министър и “за” и “против” неговото назначение продължи час и половина. Още в началото от БСП, ДПС и “Воля” обявиха, че няма да подкрепят кандидатурата на Димитров по ред причини. В защита на колегата си се хвърлиха пък депутатите от “Обединени патриоти”. Животът е сложен и в тази ситуация показва две страни. Казвате, че г-н Димитров не е ескперт. Ще ви дам примери - двама премиери работиха като министър-председатели от първия си ден, като преди това са работили само в партийните си централи. Ами г-жа Фандъкова каква е? Учител по руски език, но според мен добър кмет на София. Абсолютно несъстоятелно е това, че той задължително трябва да бъде експерт. Той е министър, не е едкперт. Там има достатъчно експерти. Работата на министъра е да ги организира. Вижте му биографията - безупречна, коментира Славчо Атанасов от НФСБ. Не сме съгласни само един министър да е отговорен. Чакаме резултатите от проверките и да се търсят отговорности. Има ли качества Емил Димитров да бъде министър? Не беше мястото тук за такива литературни и патетични изказвания, каза пък Красимир Богданов от ВМРО. “Доказа, че е обективен, коректен и много взискателен човек. През последните години доказа, че може да работи и да е на отговорни позиции. Сигурен съм, че той ежедневно ще бъде там, където трябва”, допълни Богданов. Дебатът за деветата поредна оставка отива твърде много в експертната ниша, не че няма нужда да се говори за това, но в тази зала е важен политическият дебат. Знаете ли колеги от ГЕРБ и членове на МС, тази девета поредна оставка е породена от някаква криза, от опита за решаването на кризисен проблем. Това ме навява на мисълта, че Министерският съвет се е превърнала в център за управление на кризи, каза пък Йордан Цонев от ДПС. “Има въпроси, които трябва да си зададем - тези кризи появяват ли се така, както си управляваме добре и те изведнъж се появяват от никъде и изненадващо или е да плод на недобри действия или бездействия. Винаги, когато сме ви питали имате ли програма, казвате “имаме”. Е, да, ама като нещо ви е приоритет, нищо не ви е приоритет. Да вземем водния проблем - нито язовирът се е изправнил от вчера, нито Перник или околността е повишила жителите си за един или два месеца. Всичко това има причина във времето. Проблемът на ГЕРБ е, че вече няма как да се оправдавате с правителството преди вас, защото вие управлявате от 10 г.”, категоричен бе той. “Каквото и да се каже от тази трибуна е ясно, че има криза и проблемът седи. Поводът е промяна в Министерския съвет. Уважавам решението на Нено Димив да подаде оставка. Не мисля че е само заради ареста. Всеки на такава позиция знае, че се носи и политическа отговорност. Факт е, че тук безспорно има лица, които трябва да поемат отговорност, ако се докаже тяхната вина за действие или бездействие. Държавата седи с целия си потенциал зад тях, за да облекчи техните несгоди. Една криза наистина може да даде по-голям тласък на реформата, която седи в сектора с водите. Трябва да ценим водата като ресурс. Очевидно е, че и в климата има ситуации, с които няма как да не се съобразяваме, кометира пък Александър Ненков от ГЕРБ.", "date": "2020.01.15", "title": "Ревизоро се закле като еко министър (Обновена)"}
{"url": "https://www.24chasa.bg/novini/article/8073425", "text": "Външният министър на Иран Мохамад Джавад Зариф заяви днес, че ядреното споразумение от 2015 г. между неговата страна и световните сили е една от \"най-добрите сделки\", която той би могъл да си представи, предаде Ройтерс, цитирана от БТА.  В реч на конференция по сигурността в Делхи той отхвърли възможността за преки преговори между Техеран и Вашингтон, като отбеляза, че не е уверен колко дълго би действал един договор с президента Доналд Тръмп. \"Имахме сделка със САЩ и САЩ я нарушиха. Ако имаме сделка с Тръмп, колко ще продължи тя, още 10 месеца?\", попита реторично Зариф. Вчера британският премиер Борис Джонсън прикани Тръмп да предложи свой вариант на сделката, за да се гарантира, че Иран няма да се сдобие с ядрено оръжие. Президентът на САЩ написа в Туитър, че е съгласен, че има нужда от \"сделка на Тръмп\". В речта си първият ирански дипломат призна, че народът на Иран е бил лъган в продължение на дни след неволното сваляне на украинския пътнически самолет, предаде Асошиейтед прес. Според агенцията това е първото изявление на ирански представител, че първоначалните твърдения на Иран за техническа причина за катастрофата са били лъжа. \"Последните няколко вечери по улиците на Техеран имаше хора, които демонстрираха срещу факта, че два дни са били лъгани\", каза Зариф. В речта си в Делхи, излъчвана и по иранската телевизия, Мохамад Джавад Зариф обвини САЩ, че също носят вина за свалянето на украинския лайнер и смъртта на всичките 176 човека на борда, съобщи ДПА. \"Невежеството и арогантността\" на Вашингтон \"разпалват хаос в региона\" в преследване на американските интереси, каза той. Пред тв канал \"Ал Арабия\" Зариф оцени на \"стотици милиарди долара\" загубите, които търпи иранската икономика заради санкциите на САЩ, предаде ТАСС.", "date": "2020.01.15", "title": "Иранският външен министър похвали ядрената сделка и като изключи преки преговори със САЩ"}
{"url": "https://www.24chasa.bg/novini/article/8073377", "text": "Съпругата му го е открила обесен в дома им в Лос Анджелис.  Кърш избигра ролята на помощник на Дънкан Макклауд в сериала от 90-те години \"Шотландски боец\". 51-годишният актьор е участвал имал роли в \"Приятели\", \"Лодка\" на любовта\", \"Огнена буря\" и други. ", "date": "2020.01.15", "title": "Откриха мъртъв актьор от \"Шотландски боец\""}
{"url": "https://www.24chasa.bg/novini/article/8073477", "text": "Европейската комисия ще се опита да убеди скептично настроените северни страни в Съюза да подкрепят инициативата за въвеждане на обща европейска минимална работна заплата, пише  Това обяви Николас Шмит, еврокомисарят, отговарящ за работните места и социалните права. Той каза, че са започнали консултации относно плана на Комисията за борба с експлоатацията на евтина работна ръка в Европейския съюз и факта, че в много страни в съюза работниците получават значително по-ниски заплати за определени професии, отколкото в други страни. Ако достатъчно държави от ЕС подкрепят инициативата, това може да доведе до въвеждане на нов закон. Шмит обаче заяви, че Брюксел е чул критики от северните страни, опасяващи се, че подобна инициатива може да подкопае техните системи за колективно договаряне, чрез които работниците и работодателите в тези страни определят заплати. \"Имахме много дискусии с шведските, както и с датските профсъюзи, с работодателите и правителствата в тези страни\", каза Шмит. „Така че е ясно, че в бъдещия правен текст ние ще гарантираме, че има разпоредби, които дават яснота, че системата на колективното договаряне, като например в Швеция, Дания и вероятно в други страни, е защитена“, добави той. Дания, Швеция и Финландия нямат минимална заплата. Вместо това заплатите се договарят директно между синдикатите и работодателите - така наречената система за колективно договаряне - и обикновено са по-висока, отколкото в повечето други страни от ЕС.", "date": "2020.01.15", "title": "Брюксел планира обща европейска минимална заплата"}
{"url": "https://www.24chasa.bg/novini/article/8073392", "text": "На 13 януари в РУ – Дряново е започнато бързо производство срещу 51-годишен жител на града, който на същата дата, около 18:40 часа нарушил заповед за защита от домашно насилие, информират от ОДМВР - Габрово. Заповедта е издадена на 28 август 2019 година от съдия при Районен съд Дряново и чрез нея мъжът е отстранен от жилище в града, обитавано от 76-годишната му майка. Същата заповед го задължава да се въздържа от прояви на домашно насилие спрямо жената, като му се забранява да се приближава на разстояние по-малко от 30 метра до нея за срок от дванадесет месеца. Нарушителят е задържан по реда на ЗМВР за срок до 24 часа. Процесуално-следствените действия по наказателното производство продължават под надзора на Районна прокуратура.", "date": "2020.01.15", "title": "Арестуваха син насилник, нарушил заповед за защита на 76-годишната му майка"}
{"url": "https://www.24chasa.bg/novini/article/8073525", "text": "На 97-годишна възраст днес почина проф. д-р Тодор Вълчев, съобщават от семейството му. Той беше председател на БНБ в периода 1990-1995 г. и член на Римския клуб. Роден е на 28 октомври 1922 г. в гр. София. Завършва Стопанския факултет на Софийския университет през 1949 г.  От 1978 г. е доктор по международни икономически отношения. През 1951 г. специализира в Берлин, а през 1968 г. и в Москва. В периода 1958 – 1988 г. работи към Икономическия институт на БАН и в Центъра за Азия и Африка на академията. На 9 януари 1991 г. става управител (Гуверньор) на БНБ с назначение от Седмото велико народно събрание избран единодушно от СДС и БСП. Участва в българската група по Национална стратегия „Ран-Ът“. Преподавал е във ВИИ Карл Маркс.  Поклонението ще бъде на 20.01 в \"Св. София\"   в 12 ч. \"24 часа\" изказва съболезнования на близките.                                                                                                                                                                                                                                                                                                                           ", "date": "2020.01.15", "title": "Почина бившият управител на БНБ Тодор Вълчев"}
{"url": "https://www.24chasa.bg/novini/article/8073518", "text": "В Египет се състоя тържествената церемония по откриването на новата египетска военноморска база „Бернис“ с участието на министър-председателя Бойко Борисов, с президента на Арабската република Египет Абдел Фаттах Ас-Сиси и престолонаследника на емирство Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал-Нахаян.Това съобщиха от правителствената информационна служба.  .", "date": "2020.01.15", "title": "Борисов на церемонията по откриването на египетската база \"Бернис\" (Видео)"}
{"url": "https://www.24chasa.bg/novini/article/8073040", "text": "Топ регулаторът по околната среда на Китай потвърди ангажимента си да ускори борбата със замърсяването през 2020 г., на фона на положителните резултати в сферата през миналата година, съобщава \" \".  „Практиката доказа, че настоящата посока за контрол на замърсяването е правилна и трябва да се поддържаме към нея, за да подобрим околната среда в дългосрочен план\", каза Ли Гандзие, министър на екологията и околната среда. Всеки унифициран подход към управлението на околната среда трябва да бъде избягван, прецизните и научни методи спрямо контрола на замърсяването трябва да бъдат насърчавани, добави министърът. Общите емисии на серен диоксид и азотен оксид ще бъдат съкратени с над 15% през 2020 г. според плана. Концентрацията на фини прахови частици в градовете на ниво префектура, която не отговаря на стандартите, трябва да бъде намалена с повече от 18% спрямо нивата от 2015 г. През миналата година Китай извърши огромен напредък в борбата със замърсяването, добави Ли Гандзие. В повечето градове на страната качеството на въздуха беше подобрено. Министърът каза още, че ще се обърне особено внимание на контрола на замърсяването на водите и подобряване на питейната вода по места. През 2020 г. Китай ще даде началото и на държавен фонд за зелено развитие.", "date": "2020.01.15", "title": "Китай засилва борбата със замърсяването на околната среда през тази година"}
{"url": "https://www.24chasa.bg/novini/article/8073497", "text": "Кметът на Община Разлог, инж. Красимир Герчев бе домакин на срещата с министъра на туризма Николина Ангелкова. На срещата присъстваха Областният управител Бисер Михайлов, председателят на ОбС-Разлог д- р Мария Копанарова, д-р Емил Тончев – народен представител, кметове на населени места, хотелиери, общински съветници, гости и жители на града. Инж. Красимир Герчев отчете сериозна позиция на Община Разлог в сектора на туризма, като отбеляза, че за миналата година, нощувките на територията на общината са били над 376 хил., което реално представлява ръст от 16 % и това е значително увеличение спрямо предходните две години. На срещата бяха зададени много въпроси от хотелиерите на министър Ангелкова, както и на кмета. \"Важна задача е да изградим система от отношения между различните министерства на правителството, да се синхронизира работата на министерството на туризма и регионите. Туризмът не е отделна индустрия, а съвкупност на компоненти от различни области. Например основната инфраструктура изисква по-нататъшно развитие. Важно е създаването на кадри, подготвени за работа в отрасъла. Търсенето на туристически услуги може да се удвои, ако има качествено предлагане\", коментира още инж. Красимир Герчев. Община Разлог е способна да формира туристически продукт, който да задоволи всякакви заявки. Министър Ангелкова благодари за подкрепата към сектора на правителството и местната власт и за добрите резултати през изтеклата 2019-та. Тя очерта добри перспективи и за развитието на специализираните видове услуги, визирайки балнео- и СПА, които са от голямо значение за тази част на България. В това отношение Разложкият край и особено обектите в село Баня имат своя чувствителен принос като целогодишни центрове за здравен туризъм.", "date": "2020.01.15", "title": "Ръст на туристите в Разлог отчете кметът Красимир Герчев на среща с Ангелкова"}
{"url": "https://www.24chasa.bg/novini/article/8073609", "text": "В годишното си обръщение към руския парламент президентът Владимир Путин призова да се насърчава увеличаването на населението на Русия, предаде Асошиейтед прес. Основна пречка за постигането на тази цел са ниските доходи, смята Путин. Населението на Русия е около 147 милиона души. Путин изтъкна, че сега Русия се сблъсква с последиците от икономическия крах от годините след разпадането на Съветския съюз и обеща правителството да предостави допълнителни помощи на семействата с деца.", "date": "2020.01.15", "title": "Путин призова да се работи за увеличаване на населението на Русия"}
{"url": "https://www.24chasa.bg/novini/article/8073658", "text": "Задържаният за убийството в Галиче  17-годишен Аксел Олеков остава за постоянно в ареста, реши врачанския окръжен съд. Младежът вече направи пълни самопризнания. Убийството на 18-годишната Андреа стана в нощта срещу 11 януари. Тялото на момичето беше намерено в бащината й къща. В съдебното заседание Олеков каза, че се разкайва и съжалява за стореното. Прокурорът Красимир Невенов настоя категорично непълнолетния да бъде оставен в ареста, тъй като е криминално проявен, има две безпричинни нападения над полицай от Бяла Слатина, възрастен човек от Галиче и е осъден на пробация. Според обвинението са събрани достатъчно доказателства, които позволяват на обвиняемия да се повдигнат обвинения за престъпление по чл. 116 от НК за убийство, извършено по особено мъчителен начин, с особена жестокост и убийство с цел да бъде улеснено или прикрито друго престъпление. Случаят предизвика протест и сериозно напрежение във врачанското село. Хората настояват за наказания и ревизия на закона. От ГЕРБ обявиха, че ще предложат промени в Наказателния кодекс. Идеята е възрастта да не е условие за намаляване на присъдата, при толкова тежки престъпления.", "date": "2020.01.15", "title": "Задържаният за убийството в Галиче остава за постоянно в ареста"}
{"url": "https://www.24chasa.bg/novini/article/8073664", "text": "Общинският съветник Тома Белев е поканен официално за консултант за намиране на изход от тежката ситуация на Витоша. Ръководството на \"Витоша ски\", която стопанисва част от съоръженията, разпространи следното свое решение:  „Витоша ски“ АД неведнъж е заявявала своето желание да подмени старите, амортизирани въжени линии на територията на Природен парк „Витоша“ с нови такива, по съществуващите трасета. Нашата цел е да създадем лесен, бърз и екологичен достъп до планината и отново да я превърнем в любимо място за спорт и туризъм. По този начин ще бъде осигурен целогодишен достъп до планината за практикуването на всички видове спорт. Преди време се обърнахме чрез медиите към вас и поканихме всеки, който знае как да извървим невъзможната според нас процедура по подмяната им, като заявихме, че тази помощ няма да бъде безвъзмездна. Тогава никой не се отзова и ние продължихме да търсим вариант и да чакаме. Но вчера от статията „Пет пъти по-малко лифтове. Какъв е проблемът на Витоша? на Теодора Бързакова в „Свободна Европа“ - разбрахме, че има начин. В статията тя цитира бившият директор на Природен парк „Витоша“ г-н Тома Белев, при чието управление беше приет Плана за управление на ПП „Витоша“ . Той е и един от авторите на текстовете на Закона за горите свързани с изграждането на лифтове и ски-писти. Радваме се, че той знае начина и го каним най-официално за консултант, който да покаже пътя, по който можем да направим законно Витоша достъпна, модерна за всички посетители. Ние имаме две предложения от водещи световни фирми за въжени съоръжения за подмяната на лифта „Княжево- Копитото“. Ако господин Белев приеме нашата покана, за възнаграждение, което той сам определи, за да подготви необходимите административни процедури и да получим съответните разрешения за законна подмяна на лифта, ние сме готови да започнем с подмяната още напролет. Всички действия и стъпки ще бъдат официално оповестявани на сайта ни. Ще изпратим официална покана на г-н Белев чрез Столичен общински съвет и се надяваме той да допринесе за каузата - Витоша да стане една модерна и достъпна планина\". Ако бъдат спазени всички законови процедури, подмяната на съоръженията може да започне още през пролетта, уверяват от \"Витоша ски\".", "date": "2020.01.15", "title": "Канят Тома Белев за консултант за подмяната на лифтовете на Витоша"}
{"url": "https://www.24chasa.bg/novini/article/8073737", "text": "Няколко реда в конституцията и широко поле за маневриране пред сенаторите - все още има да се работи по рамката на процеса за отстраняване от поста на Доналд Тръмп. Само двама президенти преди него са били подложени на това изпитание - Андрю Джонсън през 1868 г. и Бил Клинтън, съден през 1999 г. затова, че излъга за връзката си със стажантката в Белия дом Моника Люински. Предварителните формалности ==================== Камарата на представителите, където мнозинство имат демократите, одобри на 18 декември две обвинения срещу Доналд Тръмп: злоупотреба с власт и възпрепятстване на работата на Конгреса в контекста на украинския скандал. Днес долната камара ще гласува да изпрати обвинителния акт в Сената и ще посочи депутатите, които ще изпълняват ролята на прокурори в процеса. Още същия ден или на следващия представителите на камарата, надлежно ескортирани, ще прекосят Капитолия, носейки този исторически документ. След пристигането им в Сената - ако всичко се развие, както през 1999 г., висш служител, отговарящ за сигурността и протокола, наречен \"носител на жезъла\", ще призове за спокойствие. \"Нека всеки да пази тишина под страх от затвор, докато Камарата на представителите обърне вниманието на Сената на САЩ върху обвиненията срещу Доналд Джон Тръмп\", вероятно ще заяви той, преди да им даде думата. Не по-малко тържествен ще бъде следващият етап, предвиден за края на седмицата. Наметнал черната си мантия, председателят на Върховния съд на САЩ Джон Робъртс, който по конституция контролира процеса, ще се закълне с ръка на Библията \"да съди безпристрастно\". А пред него ще положат клетва 100 сенатори, които се очаква да играят ролите на съдии и същевременно - на съдебни заседатели. Началото на дебатите ============== Понеделник ще бъде почивен ден в САЩ и лидерът на републиканското мнозинство в Сената Мич Макконъл се надява, че процесът де факто ще може да започне във вторник, когато правилата на играта ще бъдат гласувани с обикновено мнозинство. Според него проекторезолюцията, която са готови да подкрепят 53-мата републиканци, заседаващи в горната камара, предвижда процедура, \"която много прилича\" на тази, по която преди повече от 20 години бе съден Бил Клинтън. Тогава сенаторите се разбраха да провеждат публични заседания всеки следобед; да отредят първите три дни за доводите на обвинението, а трите следващи - за тези на защитата; да задават въпросите си в писмен вид и после да ги прочита председателят на Върховния съд . . . Те се договориха също другите парливи проблеми да бъдат гледани впоследствие при закрити врати. Напрежението около свидетелите ====================== През 1999 г., три седмици след началото на процеса, сенаторите продължиха зад закрити врати, за да решат въпроса за свидетелите и по-специално как да изслушат Моника Люински, без да се излиза от рамките на благоприличието. Договорено бе показанията на бившата стажантка да бъдат представени на видеозапис. Въпросът за свидетелите остава висящ за процеса срещу Доналд Тръмп. Демократите настояват да бъдат призовани четирима негови близки съветници, недопуснати да свидетелстват пред Камарата на представителите. Без тези хора процесът ще е телевизионен \"фарс\", предупредиха те. За да спечелят, им е необходимо обикновено мнозинство, тоест да привлекат гласовете на четирима републиканци. В сегашната изострена политическа атмосфера никак не е сигурно, че те ще успеят, дори след като един от свидетелите, за които настоява опозицията - бившият съветник по националната сигурност на Белия дом Джон Болтън, заяви, че е готов да се отзове. Изходът от процеса ============= По време на процеса срещу Бил Клинтън сенаторите отхвърлиха при закрити врати предложение за прекратяване на процеса \"поради липса на престъпление\". Целта бе да сложи край на процедурата, щом бъдат представени аргументите на двете страни. Доналд Тръмп приветства в понеделник в Туитър такъв вариант, а председателката на долната камара Нанси Пелоси от Демократическата партия обвини Мич Макконъл, че споделя тази идея. Той отвърна, че Сенатът не би подкрепил подобно предложение. Затова процесът по-вероятно ще приключи по начина, предвиден в конституцията - сенаторите ще решат с гласуване дали президентът е виновен. Почти със сигурност той ще бъде оправдан, тъй като по конституция е необходимо мнозинство от две трети за отстраняване на държавния глава от поста. (БТА)", "date": "2020.01.15", "title": "Отстраняване на Тръмп от поста: как се очаква да протече процесът в Сената"}
{"url": "https://www.24chasa.bg/novini/article/8073736", "text": "Полетите от Белград за Виена, Подгорица и Любляна днес бяха отменени заради силен смог и мъгла, съобщи Танюг, цитирана от БТА.  Гъстата мъгла, която се наблюдава в Белград от няколко седмици, създава сериозни проблеми и на автомобилния транспорт. Пресслужбата на Автомобилния съюз на Сърбия призова в сряда шофьорите да бъдат внимателни на пътищата, тъй като видимостта често не превишава 50 метра. Най-сложна е ситуацията със смога и мъглата в Белград, Западна Сърбия, Войводина и Шумадия. При това Белград, според международния портал AirVisual, тази сутрин е признат за най-мръсния град в Европа. Във връзка с това лекарите препоръчват на гражданите да не излизат навън без необходимост, особено сутрин и вечер. В сръбската столица няколко пъти са се увеличили хоспитализациите на хора със сърдечни и белодробни заболявания, съобщават медицинските власти.", "date": "2020.01.15", "title": "Няколко полета от Белград бяха отменени\nзаради силен смог и мъгла"}
{"url": "https://www.24chasa.bg/novini/article/8073788", "text": "През ноември Русев заедно със свои приятели огледаха т.н. Палакарийски канал, който е строен навремето заедно с язовира и е служел за довеждането на допълнителни количства вода в случай на нужда. Тогава те установиха, че каналът е частично разрушен и на всичкото отгоре по него е правено незаконно отклонение към близкото село Ярлово. Тоест водата, предназначена за язовира, е била отклонена, без да се плаща за нея. Извикали на място прокурор и полиция и органите запечатали отклонението, слагайки на него полицейски лепенки. \"Преди няколко дни, при огледа на Палакарийския воден канал, установихме, че на изхода на канала водата е с много малък дебит въпреки затоплянето на времето и очакваните по-големи количества вода. Незабавно извършихме проверка на мястото, където преди седмици полицията и прокуратурата бяха затворили и запечатали нераглементираното съоръжение, отклоняващо Палакарийския воден канал към село Ярлово. За наше изумление установихме, че отново водният канал е отклонен към с. Ярлово, полицейските лепенки просто липсваха, а затвореният кран – отворен“, е написал Русев в блога си. На 14 януари те отвели отново полицията на мястото и отново запечатали съоръжението. Този път обаче останали на място, за да видят какво ще стане. След около час високо в планината се появил кметът на Ярлово с отвертка в ръка. Попитали го какво прави, а той отговорил, че дошъл да види защо няма вода в селото. Русев премълчава останалата част от разговора, тъй като бил вече част от следствените действия. „Как се нарича това, когато има обявено бедствено положение и над 100 000 души са на прага да останат без капка вода, някой да отиде, да махне полицейските лепенки и да отклони един от малкото водоизточници на тези хора в беда за собствените си неясни и очевидно незаконни цели? Мародерство, саботаж, изродщина или какво?“, е написал в блога си спелеологът. И продължава: Очевидно всичко това е част от кочината и корупцията, в която тъне цялата ни държава и което е главната причина за кризата с водата в Перник, и тя, вместо да бъде прекъсната, продължава с пълна сила и в условията на бедствие. Е, как ще имате вода, хора от Перник? Разбирате ли абсурда, че сме единствената група, която всеки ден, вече повече от месец, сме на терен в източната част на водосборната зона на язовир \"Студена\" и извършваме всеки ден по няколко успоредни действия с единствената цел – повече вода към язовир \"Студена\". А се сблъскваме всекидневно с подобни невероятни абсурди, показващи единствено, че българинът се е превърнал в долна орка“, пише още в блога. ", "date": "2020.01.15", "title": "Кмет с отвертка в ръка или как се краде вода от язовир \"Студена\""}
{"url": "https://www.24chasa.bg/novini/article/8073786", "text": "Турски съд даде попечителството върху куче на мъж, който води съдебна битка за това от 2018 г., съобщи БГНЕС. Случаят с Осман Бачару, който от 2018 г. води съдебна битка за попечителство над „Марли“, е прецедент за подобни случаи, твърдят юристи. Бачару заведе дело срещу бившата си приятелка Езги Бьолюкбаши, като твърди, че тя не му е върнала неговия голдън ретривър, след като са се разделили. Съд в западния турски град Ескишехир постанови, че Бачару има право на попечителство. Двойката се запознала, когато Бьолюкбаши търсела нов собственик за златния си ретривър. Бачару твърди, че бившата му приятелка го е оставила да стане собственик на кучето, но след това взела животното обратно, когато се разделили. Той представи пред съда доказателства за разходите, които е имал за кучето, докато в доклада на вещите лица се казва, че осиновяването на животно е законно дарение и Бачару трябва да бъде признат за законния собственик на кучето. След делото Бачару заяви, че е щастлив, че е отново се е събрал с кучето си, което в момента е с Бьолюкбаши в град Айдън.", "date": "2020.01.15", "title": "Мъж спечели попечителството върху куче след съдебна битка от 2018 г."}
{"url": "https://www.24chasa.bg/novini/article/8073796", "text": "В интервю за Ройтерс, от Бейрут, бившият шеф на \"Нисан\" Карлос Гон споделя, че обвиненията срещу него и задържането му, са резултат от вътрешен заговор в японския автомобилен гигант. Гон избяга в Ливан от Япония, където го очакваше процес за финансови злоупотреби. Самият той е гражданин на три държави – Франция, Ливан и Бразилия, предава  .", "date": "2020.01.15", "title": "Карлос Гон: Обвиненията срещу мен са вътрешен заговор"}
{"url": "https://www.24chasa.bg/novini/article/8073851", "text": "Кандидатстването за вписване в Списъка на българските неделни училища в чужбина от тази година ще може да става по електронен път, съобщиха от Министерството на образованието и науката. На сайта на МОН в раздела \"За българите зад граница\" е разработен специален модул за желаещите да получат финансиране от държавния бюджет за подпомагане на обучението по български език и литература, история и цивилизации, и география и икономика на България. Срокът за подаване на предложенията е до 31 януари 2020 година. Право да кандидатстват имат организации на българи, живеещи извън Република България, регистрирани съгласно законодателството на съответната държава за извършване на образователно-културна дейност, задгранични представителства, православни църковни общини и Славянобългарският манастир \"Св.Великомъченик Георги Зограф\" в Атон, Гърция. Изискванията към кандидатите са подробно описани в Постановление номер 90 на Министерския съвет за българските неделни училища в чужбина, което също е публикувано в сайта на министерството.", "date": "2020.01.15", "title": "Онлайн ще се кандидатства за статут на българско неделно училище в чужбина"}
{"url": "https://www.24chasa.bg/novini/article/8073828", "text": "Окръжната прокуратура във Велико Търново внесе в съда обвинителен акт срещу непълнолетно момче за умишлен палеж. Обвинението срещу А. П. e за това, че на 6 декември 2017 г. в гр. Елена, като непълнолетен, но с възможност да разбира свойството и значението на извършеното и да ръководи постъпките си, запалил имущество със значителна стойност - къща с гараж на обща стойност 46 156 лева, собственост на наследниците на А. К., като пожарът се е разпрострял и върху друго имущество със значителна стойност – съседен имот /къща, гараж, л.а. „Сузуки Самурай“ и намиращите се в помещенията вещи/ на обща стойност 96 797 лева, собственост на В. В. и С. В. В следствие на палежа са последвали значителни вреди на обща стойност 32 480 лв., уточняват от Апелативната прокуратура във Велико Търново. На 21 230 лева е оценено запаленото имущество, а значителните вреди в съседния имот са на стойност 11 250 лева. На 5 декември преди 2 г. обвиняемият научил, че дядо му – А. К., е починал. Разстроил се от новината и започнал да дави мъката си с алкохол. Малко след полунощ решил да запали къщата на дядо си, тъй като във връзка с нея имал само лоши спомени. В резултат на палежа, къщата изгоряла и били засегнати постройки в съседния имот. Предстои насрочване на делото за разглеждане от съда.", "date": "2020.01.15", "title": "Съдят внук, запалил къщата на дядо си в Елена, навявала му лоши спомени"}
{"url": "https://www.24chasa.bg/novini/article/8073894", "text": "В Перник очевидно има пропуски, прехвърляне на вина, подценяване на ситуацията, но има и нужда от подобряване на администрирането. Това констатира от парламентарната трибуна зам.-председателят на ПГ на ГЕРБ Александър Ненков като заяви, че групата \"с две ръце\" подкрепя кандидатурата на Емил Димитров за министър на околната среда при обсъждането на структурните промени в Министерския съвет. Причината е подадената от Нено Димов оставка, предаде БТА.  Ненков поиска от новия министър да навлезе с \"летящ старт\" и да се опита да намери пробойните и те моментално да бъдат спрени, за да не се стигне и на други места до ситуация като в миньорския град. Уважавам решението на Нено Димов за оставка, всеки един министър винаги трябва да е с мисълта, че носи политическа отговорност, посочи Ненков. По думите му, факт е и, че заради своето действие или бездействие, ако бъде доказано, има лица, които трябва да понесат отговорност. От ГЕРБ увериха, че държавата стои зад перничани и се стреми с всички сили да реши проблема, да облекчи несгодите на гражданите. Александър Ненков отбеляза, че една криза може да даде по-голям тласък на реформата, в случая във водния сектор. Но, по думите му, големият въпрос е за финансирането на сектора, на дружествата. В същото време, според него, трябва да бъде променено съзнанието на хората по отношение използването на водата, да бъде ценен този ресурс. Не мога да се съглася, че нищо не е направено и се чака криза,за да се вземат необходимите решения, коментира депутатът. По думите му, няколко различни правителства работят за реформа на сектора в правилната посока. Най-големият проблем за довършване на реформата е финансовият, близо минимум 11 млрд. лв в близките години са нужни за оздравяване на дружествата, системата, подчерта Ненков. Но, посочи той, идва и другият момент, който изисква консенсус - какво правим за това цената на водата да отговаря на реалните инвестиции на операторите. Няма друг начин, освен ако не се увеличава цената на водата, за да могат дружествата да оперират спокойно, смята зам.-председателят на ПГ на ГЕРБ. Той отбеляза, че въпросът има и социална страна и трябва да се търсят възможности за подкрепа на хората, които не са в състояние да плащат. Ненков не се съгласи с твърденията, че ВиК дружествата се водят към умишлен фалит, за да бъдат приватизирани. Той подчерта, че една от основните стратегии е запазване изцяло на публичния характер на ВиК-мрежата.", "date": "2020.01.15", "title": "ГЕРБ: Ангажиментът на новия екоминистър е да намери и спре пробойните"}
{"url": "https://www.24chasa.bg/novini/article/8073873", "text": "Иранският президент Хасан Рохани отхвърли идеята за ново споразумение за иранската ядрена програма, договорено от американския президент Доналд Тръмп. Той определи предложението като странно и разкритикува Тръмп, че постоянно нарушава обещанията си, предаде Ройтерс. В изявление по иранската държавна телевизия Рохани прикани Вашингтон да се върне към сключената през 2015 г. сделка между Техеран и световните сили, отбелязвайки, че Иран може да започне отново да изпълнява ангажиментите си по нея, предава БТА. Рохани разкритикува европейските страни по сделката за задействането на механизма за уреждане на споровете, упреквайки ги, че не изпълняват поетите от тях задължения. Техеран нееднократно е заявявал, че няма да преговаря по ново споразумение, докато са в сила американските санкции. В предавано по телевизията правителствено заседания Рохани предупреди, че европейските войници в Близкия изток може да са в опасност, след като Великобритания, Франция и Германия задействаха механизма заради нарушените от Иран условия на сделката, отбелязва Асошиейтед прес. Рохани призова за национално единство и радикална промяна в начина на управление на страната му след свалянето край Техеран на украинския самолет, предизвикало бурни протести в Иран, посочва Франс прес. Иранският президент се извини, че Иран не е признал веднага, че е свалил самолета, както и за тона на Техеран, отбелязва ТАСС. Рохани настоя въоръжените сили на страната да се извинят на иранците и да им обяснят какво се е случило, за да разберат те, че военните нищо не крият. \"Хората искат да се уверят, че властите се отнасят към тях искрено, почтено и с доверие\", заяви той. Народът иска нещо различно, каза иранският президент, говорейки за предстоящите през февруари парламентарни избори, и призова организаторите на изборите да не дисквалифицират произволно кандидатите. Народът е наш господар, а ние сме негови слуги. Слугата трябва да се отнася към господаря смирено, почтено и с уважение, допълни той.", "date": "2020.01.15", "title": "Иран отхвърли идеята за нова сделка \"на Тръмп\" за ядрената програма"}
{"url": "https://www.24chasa.bg/novini/article/8073876", "text": "На днешното редовно заседание Комисията за противодействие на корупцията и за отнемане на незаконно придобитото имущество (КПКОНПИ) взе решение за внасяне в Софийския градски съд (СГС) на иск за отнемане на 139 177 лв. от обвинен като помагач в групата, виновна за отвличането на Адриан Златков, съобщиха от комисията. С друго решение КПКОНПИ иска от СГС отнемане на имущество на обща стойност 645 170.21 лв. от двама участници в организирана престъпна група за трафик на бежанци. Двойката, която живее на семейни начала, е придобила два апартамента, три къщи, три поземлени имота и автомобили, за които няма законен доход. На заседанието на Комисията бяха взети общо 6 решения за внасяне на искове в СГС и Варненския окръжен съд на стойност 3 359 641.43 лв. след образувани производства за установяване на незаконно придобито имущество. То включва 9 имота за 487 000 лв. и 5 автомобила на стойност 23 700 лв. Проверките срещу седемте лица са започнати след получени уведомления за привличането им в качеството на обвиняеми за извършени престъпления - държане на високорискови наркотични вещества с цел разпространение, участие в организирана престъпна група за трафик на хора, участие в организирана престъпна група за отвличания, измама в особено големи размери и пране на пари.", "date": "2020.01.15", "title": "Антикорупционната комисия поиска отнемане на имущество от обвиняем за отвличане"}
{"url": "https://www.24chasa.bg/novini/article/8073918", "text": "И в началото на 2020 година Скопие се оказа в списъка на градовете по света с най-мръсен въздух. Нашата столица миналия петък бе на пето място по замърсяване. Преди Скопие бяха само Прищина, столица на Косово, Бишкек в Киргизстан, Сараево в Босна и Херцеговина и Делхи в Индия. Когато става въпрос за замърсяването на въздуха нищо не се е променило от януари миналата година, а помислете си, че отмина една цяла година. Нито дишаме по-чист въздух, нито пък нещо сериозно е направено по този въпрос. Непрекъснато имаше граждански реакции и протести, а в последните се включиха дори учениците. Една година не стихнаха коментарите за замърсяването в социалните мрежи и пак никой не си мръдна пръста да предприеме истинските стъпки и да приложи правилните мерки, за да не плащат гражданите със своето здраве. Но продължава несериозното отношение на институциите, докато вдишването на вредните частици всеки днес трови нас и нашите деца. Учениците осъзнават положението и затова излязоха да се включат в гражданския протест и да поискат чист въздух за себе си, разбирайки, че без чист въздух няма здрав растеж и бъдеще за тяхното поколение. Няма и здраве за техните по-малки братя и сестри. И в конституцията се казва, че всеки има право на здравословна околна среда и всеки е длъжен да подобрява и защитава околната среда и природата. А има ли здравословна околна среда, ако няма чист въздух? Разбира се няма, а в случая гражданите са лишени от това право. В плана на чистия въздух правителството миналата година записа, че Македония, за съжаление, според най-новия доклад на Европейската агенция за околна среда за замърсяването на въздуха в Европа, е най-лошо оценена сред всички европейски държави, с най-замърсен въздух в градовете. Скопие, Битоля и Тетово са сред десетте най-замърсени градове в Европа през 2017 г. Според най-новите анализи на Световната здравна организация замърсяването е главният причинител на хиляди смъртни случаи годишно и на увеличения брой лица с респираторни заболявания. Според анализите на Световната банка замърсяването на въздуха струва на държавата около 2,5 процента от годишния БВП за допълнителни средства за здравни услуги или 300 милиона евро годишно. И въпреки всичките тези факти, все още се чака да задуха вятърът, за да ни изчисти замърсения въздух. Според някои анализи замърсяването ще се увеличи с 30 процента до 2025 година, ако не се предприемат системни мерки за намаляване на вредните емисии от отоплението на домакинствата. Тези цифри ще бъдат още по-високи, ако се прибавят емисиите от другите сектори, като например транспорта, чийто дял в замърсяването бързо се увеличава. И наистина е за чудене защо още се чака и се позволява все повече да се влошава качеството ни на живот, при положение, че постоянно слушаме тревожни данни за замърсяване в почти всички по-големи македонски градове - Тетово, Битоля, Струмица, Кочани, Кичево. Миналата година, не толкова отдавна, президентът Стево Пендаровски обяви, че ще постави темата за замърсяването на въздуха в дневния ред на следващото заседание на Съвета за национална сигурност. Това решение бе взето на среща между Пендаровски с представители на гражданските организации, които се занимават със защита на околната среда. Тази негова стъпка всъщност повдигна въпроса за замърсения въздух на най-високо ниво и може би тъкмо неговата роля в опит да се реши този въпрос час по-скоро трябваше да бъде силен сигнал за тревога за всички отговорни институции. И какво се случи досега? Нищо. Институциите отново чакат вятърът да свърши тяхната работа. Екоактивистите след това призоваха президента да стане народен защитник и да се позове на правото за чист въздух и околна среда, а някои отидоха и дотам, че поискаха, ако няма подобрение в борбата срещу замърсяването, президентът да обяви кризисно положение и да ангажира армията. Многобройни и най-различни бяха дискусиите за ангажирането на армията в борбата срещу вражеските ПМ 10 и ПМ 2 частици, които ни тровят всеки ден и тази зима, и за това дали замърсяването на въздуха може да стане един от водещите въпроси на сигурността, този път за здравето на нацията. Сега, през първия месец на 2020 година, отново говорим за замърсяването и отново Скопие е в топ листата на най-замърсените градове. И отново за кой ли път гражданите поставят същите въпроси, защото никой не възприема сериозно замърсяването на въздуха, което предизвиква тежки заболявания. Миналата година се задушавахме от мръсен въздух и чакахме благоприятни метеорологични условия - да завали или да духнат ветрове. Тази година ветровете отново са на наша страна, но изглежда не и отговорните за справяне със замърсяването на въздуха. Дори измервателните станции не са на наша страна, защото са развалени и не измерват както трябва. Междувременно си текат годините, в които сме дишали изключително замърсен въздух. А здравето няма цена, нито загубените човешки животи. Време за чакане няма, но шанс да се направи нещо има, тъй като за живота трябва да се работи. И той може да бъде и по-хубав, и по-качествен, ако дишаме чист въздух. (БТА)", "date": "2020.01.15", "title": "Докога само вятърът ще чисти въздуха?"}
{"url": "https://www.24chasa.bg/novini/article/8073935", "text": "Депо с отпадъци опасни за населението и природата в землището на гълъбовското село Обручище разследва прокуратурата в Стара Загора. Това съобщиха от пресцентъра на Апелативната прокуратура в Пловдив. Депото е открито вчера, 14 януари, в сграда, която се намира източно от административната сграда на площадка \"Брикетопроизводство\", отдадена под наем на търговско дружество със седалище в гр.Гълъбово. В депото се съхраняват отпадъци от разнородни материали, с неустановен вид и произход, не по установения ред и с това била създадена опасност за живота и здравето на хората, както причиняване на немаловажни вреди на околната среда, уточняват от пресцентъра на прокуратурата. На огледа са присъствали Дичо Атанасов, окръжен прокурор на гр.Стара Загора и Гриша Мавров, районен прокурор на гр.Стара Загора. Първоначалните процесуално-следствени действия са извършени под ръководството на Районна прокуратура - Стара Загора, Окръжна прокуратура - Стара Загора, ДАНС и ОД на МВР - гр.Стара Загора. Образувано е досъдебно производство за престъпление по чл.353 б,ал.1 от Наказателния кодекс.", "date": "2020.01.15", "title": "Разследват депо с опасни отпадъци в Стара Загора"}
{"url": "https://www.24chasa.bg/novini/article/8073908", "text": "Италианската полиция заяви днес, че е разбила мафиотска мрежа в Сицилия, успяла да отклони милиони евро от еврофондовете, предназначени за селскостопански производители, предаде Франс прес. При операция срещу група мафиоти от Торторичи тази сутрин са арестувани 94 души, уточни в комюнике прокуратурата на Месина. Сред арестуваните има двама шефове на мафиотски семейства, един нотариус, бизнесмени и политици, отговаряли за достъпа до тези фондове, съобщава БТА. От 2013 г. \"мафията от Торторичи\" - град в Североизточна Сицилия, е злоупотребила с еврофондове за около 10 милиона евро, съобщи телевизия \"РАИ 24\". За да получи финансиране от ЕС, мафиотският клан декларирал като свои земи, чиито собственици били регионални власти или местни общини. Използвал услугите на съучастници от държавна агенция по селскостопанските субсидии, намирайки вратички заради слабия контрол в системата. Четирийсет и осем души от арестуваните са поставени под стража, другите - под домашен арест, уточни полицията.", "date": "2020.01.15", "title": "Разбиха мафиотска мрежа в Италия,\nизточвала еврофондове (Видео)"}
{"url": "https://www.24chasa.bg/novini/article/8073893", "text": "По-скоро се работи по установяване наличието на газ или други запалителни вещества, обясни той. Няма потвърждение, че Димитров е съхранявал взривни вещества, напротив, хората, с които е работил до момента казват, че не се е занимавал с такива неща. Твърде вероятно вторият открит труп да е на Димитров, но нека изчакаме експертизата, за да сме категорично сигурни, каза още Маринов. По повод пожара в къщата на адвокатката Ирен Савова в Ихтиман министърът обясни, че се работи и по двете версии - за инцидент и за умишлен палеж. Но тъй като в къщата не е имало никой, не е отопляема, се работи по версията за умишлен палеж, допълни той.", "date": "2020.01.15", "title": "МВР няма данни взривът във Варна да е от боеприпаси"}
{"url": "https://www.24chasa.bg/novini/article/8074408", "text": "България е оттеглила апликационната форма, с която кандидатства пред Европейската комисия за финансиране на частта от магистрала \"Струма\" през кресненското дефиле, съобщи АПИ. \"Не се отказваме обаче от проекта, а ще продължим да го изграждаме\", казаха от агенцията.  Днес българската страна е уведомила Еврокомисията за решението си. Решението е взето след задълбочен анализ. Очаквайте подробности", "date": "2020.01.15", "title": "България се отказа от еврофинансиране за Кресненското дефиле, но ще изгради магистралата там"}
{"url": "https://www.24chasa.bg/novini/article/8074433", "text": "Гугъл оповести, че си дава двугодишен срок, за да отстрани от уебсайтове \"бисквитките\" - малките електронни модули за идентифициране, които ни следят в интернет, за да бъдат по-добре насочени рекламите, и са критикувани от защитници на неприкосновеността на личния живот, предаде Франс прес, цитирана от БТА.  Компанията оповести, че програмата й Privacy Sandbox, лансирана през август м.г., ще продължи да дава възможност на доставчиците да разпространяват послания, като се избягва възможността хора да бъдат следени от \"бисквитки\", докато използват браузъра Google Chrome. \"Целта е \"трети\" сайтове, които не са свързани с търсачката, а с посетения сайт, да станат \"отживелица\" до две години\", поясни Джъстин Шу от Chrome Engineering. \"Бисквитките\", инсталирани автоматично при посещение на уебсайт, служат за идентифициране на потребител в интернет и складиране на информация за предпочитанията му, но също за създаване на негов профил и установяване дали е кликнал върху реклама или я е гледал. Използването им е критикувано от защитници на неприкосновеността на личния живот, но е подкрепяно от разработчици на безплатни онлайн услуги, които разчитат на приходи от реклами.", "date": "2020.01.15", "title": "Гугъл иска постепенно да отстрани \"бисквитките\""}
{"url": "https://www.24chasa.bg/novini/article/8074429", "text": "До този момент в министерството не бяха постъпвали сигнали за подобни разлики, това е първият, обясни Ананиев. И директно изброи мерките, които ще предприеме по случая. Да се направи проверка на лечебните заведения и търговците на едро за цените, по които се търгуват онкологичните и онкохематологичните лекарства, ще поиска министърът с писмо от НАП, с копие до МФ. Той ще възложи и на агенцията по лекарства и на Националния съвет по цени и реинбурсиране на лекарствените продукти да направи проверка на финансовите показатели на лечебните заведения при доставката на тези лекарства и тях да ги сравни с пределните цени по позитивния лекарствен списък. А след това ще бъдат обсъдени и промени в наредбата за цените. Убеждението ми е, че институциите, които отговарят за системата на здравеопазването, трябва да си говорят помежду си, а не през медиите, обясни Дариткова защо е поискала срещата, на която са били идентифицирани проблемите. Комисията по здравеопазване и Народното събрание винаги се е стремяло в приемането на законите да гарантира достъпа на гражданите до качествени и високоефективни лекарства, да гарантира механизми, по които да има регулация на цените на тези лекарства и механизми, по които публичните средства за лекарствени продукти да се харчат възможно най-ефективно. Гарантирам, че в текстовете няма разлика между ангажиментите на държавни, общински или частни болници, обясни Дариткова. И се ангажира да се направят законови промени, за да не се допускат подобни явления и за вбъдеще, за да бъдат сигурни хората, че средствата за здравеопазване, които се увеличавали всяка година, отивали именно за да се подобри здравето им. Самият д-р Дечев обясни, че е получил сигнал от производител на лекарствено средство, но всичко е в рамките на закона - т.е. всички продажби, които са извършени от болниците към касата са съгласно действащата уредба, според която ако цената на едно лекарство е в рамките на максимално допустимата за този продукт, НЗОК трябва да ги заплати. Тази година беше въведен нов механизъм, по който НЗОК заплаща лекарствата и за първи път всеки производител на лекарства получава информация в края на отчетния период колко броя опаковки от даден продукт е платила касата. В края на 2019 г. един от производителите забелязва, че има съвпадения между броя на опаковките, които касата е заплатила и тези, които той е пуснал, но има разлика в сумата която той е получил и тази, която касата отчита, че е заплатила. Тоест той е получил много по-малък приход от този, който касата е заплатила при еднакъв брой опаковки, обясни Дечев. Тъй като за разликата в това, което НЗОК е заплатила, а той е получил, той би трябвало да направи отстъпки в края на годината, ако е имал превишение спрямо предишен период, той съвсем логично пита за какво да плаща отстъпки, при положение, че сумите, които съм получил, са много по-малко, допълни шефът на НЗОК. Затова са му поискани финансови документи, от които става видно, че цените, по които той е продавал на търговец на едро са еднакви за всички търговци, докато при цените, по които касата е плащала, след като този търговец на едро ги е продал на болниците, има огромна разлика и тя е от порядъка на 7 пъти в повече отколкото производителят на лекарствата е фактурирал на търговеца на едро. Информацията за това на какма цена доставчикът на лекарствата купува от производителя не е известна на НЗОК, защото финансовите отношения са между болницата и касата, обясни още Дечев. Той допълни, че връзка между производител и доставчик няма, но има връзка между болницата и търговеца на едро. Той разказа, че става въпрос за лекарство с международно непатентно име пеметрексед, което през 2019 г. е закупувано от 29 лечебни заведения на цени между 129 и 1063 лв. Става въпрос за едно и също лекарство от един и същи производител. Има регистрирани четирима производители на това лекарство, информацията идва от един от тях. При анализ по низходящ ред на цените се установило, че най-високите - първите 10 лечебни заведения са 100% частни. Дечев обаче отказа да назове конкретни имена на болници. Допълни, че когато формата за закупуване на лекарственото средство е през обществена процедура, цената му е значително по-ниска. Това беше връзката с промяната в ЗОП през 2016 г., когато се даде възможност на определени лечебни заведения да не провеждат обществени поръчки, допълни Дечев. Промените в ЗОП частните болници да не провеждат обществени поръчки са направени във връзка с евродиректива, обясни Дариткова. Тя допълни, че промяната е внесена между двете четения на закона и е приета почти консенсусно. Такъв текст не е имало като предложение на вносителя, обясни и министър Ананиев. Той допълни, че текстът в директивата не е ясен и не може да се тълкува еднозначно, може би през 2016 г. НС е приел тълкуванието, че не се отнася за частните болници. В момента обаче тече процедура от Еврокомисията, която ни поставя 2 въпроса и единият е да се въведе ЗОП да се прилага и за частните лечебни заведения, допълни министърът. И двамата отказаха да назоват името на вносителя на текста. Темата ще бъде обсъдена и на заседанието на здравната комисия в четвъртък. Ще продължим конструктивно да работим с НЗОК и за евентуални други случаи, гарантира Ананиев. Ще анализираме резултатите от договарянето по механизма за даване на отстъпки. По повод заявеното от Дечев намерение да се оттегли на 12 март, Дариткова обясни, че не става въпрос за подаване на оставка, а мандатът на шефа на НЗОК изтича в края на февруари и след това ще станат ясни номинациите на парламентарните групи.", "date": "2020.01.15", "title": "Затягат режима на закупуването на лекарства от частните болници - вече само с обществена поръчка"}
{"url": "https://www.24chasa.bg/novini/article/8074291", "text": "Volvo Cars и водещата телекомуникационна компания China Unicom обединяват сили за създаването на следващото поколение 5G мобилна технология за комуникация между автомобилите и инфраструктурата в Китай. Двете компании се споразумяха да работят заедно в проучването, развитието и тестването на 5G автомобилни приложения и новосъздадената технология „vehicle-to-everything“ (V2X). Петото поколение 5G мобилна технология е в пъти по-бърза, разполага с по-голям обем за съхранение на информация и предлага по-ефективно време за реакция в сравнение с предходната 4G технология. Скоростното прехвърляне на данни към и от превозното средство дава възможност повече автомобилни приложения да работят. Volvo Cars и China Unicom проучват редица различни приложения с 5G технологията, служещи за комуникацията между автомобилите и инфраструктурата в Китай, като идентифицират потенциални подобрения в области като безопасност, устойчиво развитие, удобства за потребителите и автономно шофиране. Например, подаването на информация, свързана с пътната обстановка, ремонтни дейности, трафик, задръствания и аварии, спомага автомобилът да предприеме превантивни мерки като забавяне или предлагане на различен маршрут. Това може да работи за повишаване на безопасността, избягването на трафик и повишаване на ефективната употреба на енергия. Друг пример е възможността автомобилите да намерят по-лесно свободни паркоместа с помощта на пътни камери. Освен това, превозните средства могат да комуникират както със светофари, за да установят оптимална скорост и да създадат т.нар. „зелена вълна“, така и помежду си, с цел безопасно влизане и излизане от магистрали и движение по нея. Г-н Лианг Баожун, вицепрезидент на China Unicom Group, допълва: „Като иновационен лидер в областта на 5G, China Unicom се ангажира да създаде нова информационна инфраструктура и решения в областта на интелигентната интернет връзка, която да предоставя отлично изживяване за потребителите. 5G ще даде възможност за развитие на автономното шофиране, ще подобри безопасността при шофиране и ще донесе ново преживяване чрез изграждане на цялостна система за обслужване на „хора, превозни средства, път, мрежа и cloud система “. Вярваме, че China Unicom и Volvo Cars ще се сътрудничат отлично, изграждайки път за разгръщане на бизнес в контекста на националните условия на Китай, който се очаква да се превърнат в индустриален модел за Китай. \" Към момента в големите градове в Китай се въвежда 5G с подкрепата на China Unicom и други компании. Очаква се Китай, подобно на повечето региони, също да приложи широко свои собствени стандарти за т.нар.технологии vehicle-to-everything (V2X). Сътрудничеството на Volvo Cars с China Unicom спомага шведския бранд да се подготви по подходящ начин за регионалните изисквания и да създаде силно присъствие на V2X на най-големия си пазар. Volvo Cars планира да въведе 5G свързаност като част от следващото поколение Volvo автомобили, базирани на следващото поколение автомобилна архитектура SPA2.", "date": "2020.01.15", "title": "Volvo Cars и China Unicom ще си сътрудничат за развитието на 5G комуникационна технология в Китай"}
{"url": "https://www.24chasa.bg/novini/article/8074318", "text": "М. Манолова, която се явява като процесуален защитник на президентството в съда е не Мая Манолова, а Миглена Манолова - главен юрисконсулт в дирекция \"Правна\" на администрацията на Румен Радев. Това обясниха за \"24 часа\" хората на президента.  По-рано днес сайтът ПИК пусна материал озаглавен  . Твърди се, че Мая Манолова се е явявала във Върховния административен съд да брани президентството от жалба срещу решение на обществена поръчка. Има показано и факсимиле от  решение на ВАС. Във факсимилето пише, че процесуален представител на президентството е юрисконсулт М. Манолова.  М. Манолова обаче е главният юрисконсулт в дирекция \"Правна\" на президентската администрация Миглена Манолова. Дори в решението пише, че е юрисконсулт, а не адвокат. От офиса на адвокат Мая Манолова също потвърдиха, че е станала грешка, но отказаха коментар. От много съдебни решения, публикувани в мрежата се вижда, че юрисконсулт Миглена Манолова често се явява в съда като процесуален представител на президентството.", "date": "2020.01.15", "title": "М. Манолова - адвокат на президентството, е не Мая, а Миглена - главен юрисконсулт при Радев"}
{"url": "https://www.24chasa.bg/novini/article/8074629", "text": "Румънка на 42 години е майката с най-много деца в страната, съобщава в. \"Адевърул\". Джорджиана Вакару от село в окръг Арджеш, Южна Румъния, има 20 деца. Неотдавна Джорджиана е станала майка за 20-и път. От останалите 19 деца, само едно е със сключен брак и е напуснало семейния дом, докато другите живеят с родителите си. Семейството обитава къща с осем стаи в село Котенещ, предаде БТА.  \"Всичките 20 деца са здрави и това ме радва много. Чудесно е да бъда майка на 20 деца, те ми помагат, ние сме много сплотено семейство\", разказва Джорджиана Вакару. Най-голямото момче - Михай-Джордже, е женен и живее отделно. Останалите обаче - Йосиф, Клаудиу, Марина, Тибериу, Симон, Емил, Денис, Михаела, Габриел, Луиза, Теодор, Ливия, Андрей, Сара, Юлиана, Матей, Таня, Филип и София-Наташа, живеят с родителите си в Котенещ. Джорджиана казва, че получава детски помощи, а съпругът й работи по месец-два в чужбина през пролетта и есента. Последното дете в семейството се е родило в началото на 2020 г. На практика Джорджиана Вакару е била бременна почти всяка година през последните две десетилетия, пише \"Адевърул\". Джорджиана казва, че смята да се ограничи с 20 деца, но допълва: \"Ако Господ пожелае да имаме още деца, няма да се съпротивлявам\". \"Адевърул\" отбелязва, че в Румъния има и едно семейство с 18 деца. То живее във Валя Търсей в община Бряза (Южна Румъния). /София Георгиева/", "date": "2020.01.15", "title": "Румънка на 42 години роди неотдавна 20-то\nси дете"}
{"url": "https://www.24chasa.bg/novini/article/8074667", "text": "Понижени са нивата на серен диоксид в Перник, съобщи РИОСВ. В 12,00ч. и 13,00ч. концентрацията на замърсителя е спаднала под средночасовата норма от 350 микрограма на кубичен метър. Поради това отпада необходимостта от спазване на предпазни мерки от чувствителните групи на населението, подчертава екоинспекцията. Рано сутринта в часовия интервал от 05:00 до 08:00ч. РИОСВ констатира четири превишения на алармения праг за серен диоксид, причинени от безветрие и гъста мъгла, повишеното потребление на твърдо гориво в битовия сектор и работа на ТЕЦ \"Република\" към \"Топлофикация Перник\" АД. РИОСВ-Перник даде предписание на ТЕЦ \"Република\" за незабавно намаляване на производствените мощности до възможния минимум.", "date": "2020.01.15", "title": "Понижени са нивата на серен диоксид в Перник"}
{"url": "https://www.24chasa.bg/novini/article/8074674", "text": "Либия не е безопасно място за връщането на корабокрушенци. Това заяви днес говорител на Европейската комисия в отговор на въпрос, свързан с данните на ООН, според които около 1000 мигранти, спасени в Средиземно море, са били върнати на либийския бряг от началото на годината. Местата, където да бъдат откарвани спасени корабокрушенци, се определят от международното право, поясни говорителят. По неговите думи ЕС работи за подобряване на условията за мигрантите и бежанците в Либия. Говорителят уточни, че досега с европейски средства около 50 000 мигранти са напуснали Либия и са се върнали у дома, а над 5000 са били преместени заради необходимостта да получат международна закрила. Основната част от европейската помощ за либийските власти е насочена към спасяването на живота на мигрантите и за защита на човешките им права, допълни той, цитиран от БТА. По думите на говорителя основното очакване от насрочената за следващите дни среща в Берлин за Либия е да се улесни постигането на примирие. Говорителят отбеляза, че едва след прекратяването на огъня може да се търси политическо решение на хаоса в страната от последните девет години.", "date": "2020.01.15", "title": "ЕК: Либия не е безопасно място за връщането на корабокрушенци"}
{"url": "https://www.24chasa.bg/novini/article/8074703", "text": "Украинското правителство реши днес да отпусне по 200 000 гривни (около 8,3 хиляди долара) на семействата на загиналите при самолетната катастрофа в Иран, съобщи украинският премиер Олексий Хончарук, цитиран от ТАСС. Предложението бе направено още през уикенда. Днес украинският премиер обеща държавата да окаже всестранна подкрепа, в това число юридическа и финансова, на роднините и близките на жертвите. През седмицата ще бъдат изплатени по 200 000 хиляди гривни на семействата на загиналите при катастрофата граждани на Украйна. Що се отнася до изплащането на застраховки на роднините на жертвите, Хончарук поясни, че за всяко семейство на загинал украинец се предвиждат около 345 000 долара, предаде БТА.  Украйна чрез всички дипломатически канали и международни структури настоява за получаване на компенсации от Иран, подчерта той. На 11 януари Иран призна, че украинският пътнически самолет е бил свален по погрешка от неговата противовъздушна отбрана в района на Техеран. Според обясненията на командващия въздушно-космическите сили на Корпуса на гвардейците на Ислямската революция генерал Амир Али Хаджизаде самолетът е бил сбъркан с крилата ракета. В социалните медии днес се появиха нови призиви за протести за пети пореден ден срещу иранските власти, които няколко дни не признаваха, че украинският \"Боинг\" е бил свален, предаде Ройтерс. От събота демонстранти излизат всеки ден по улиците на Техеран и на други градове, като на места силите на реда използваха сила, за да ги разпръснат. В призивите в социалните медии днес иранците са приканени да се присъединят към национални демонстрации срещу \"крадливото и корумпирано правителство\". Вчера също имаше протести в Иран, но те бяха по-малки в сравнение с тези през уикенда и понеделник. Днес стана ясно още, че британският посланик в Иран Робърт Макеър е напуснал страната, предаде Асошиейтед прес. В събота той беше задържан за кратко след участие в бдение в Техеран за жертвите на сваления от Иран украински самолет. Бдението бързо прерасна в антиправителствен протест и Макеър го напусна, но въпреки това бе задържан след това от иранската полиция. Тогава иранското външно министерство определи действията на британския посланик като намеса във вътрешните дела на страната. Дипломатът е отпътувал за Великобритания заради планирана отдавна визита и това не е свързано с неговото задържане в Техеран, каза кореспондент на Би Би Си, цитиран от ТАСС.", "date": "2020.01.15", "title": "Дават по 8,3 хил. долара на близките на украинските жертви на сваления в Иран самолет"}
{"url": "https://www.24chasa.bg/novini/article/8074720", "text": "Парите за частта от Креснеското дефиле, които са 268 млн. евро и от които България се отказва, ще бъдат използвани за довършване на магистрала \"Европа\" от София до Калотина, научи \"24 часа\". По протежението на магистрала \"Европа\" ще се изгражда и паралелно жп трасе.  Частта през Кресненското дефиле от магистрала \"Струма\" може да се довърши с пари от националния бюджет. Обмисля се и вариант да се търси еврофинансиране през следващия програмен период. По-рано днес стана ясно, че България оттегля апликационната форма, с която кандидатства за европейско финансиране за довършване на лот 3.2.2 от \"Струма\" - частта, която минава през Кресненското дефиле. ", "date": "2020.01.15", "title": "С европарите от \"Струма\" ще се строи магистрала \"Европа\" от София до Калотина"}
{"url": "https://www.24chasa.bg/novini/article/8074631", "text": "Улични кучета влетяха през прозореца на операционната зала на частна клиника в серно-индийски квартал Харукхабар и сграбчиха до смърт новородено, което лежало в този момент само. То е било родено от преди един час, пише германският таблоид \"Билд\". Мъничето е било ранено по цялото тяло, каза следователят Вед Пракаш Пандай. Назначена съдебно-медицинска експертиза трябва да изясни причините за настъпването на смъртта на пеленачето. Болницата, която не е имала лиценз за работа, е била затворена. Служителите й бяха обвинени в причиняване на смърт заради фаталния случай. Името на болницата е \"Акаш Ганга\". Представител на клиниката заявили на родителите първоначално, че детето им е мъртвородено. Родителите са чули кучетата в операционната зала и не приеха становището на клиниката за някакво оправдание. Накрая болницата предложи откуп на фамилията, за да мълчи за случая. Според докладите  бездомни кучета в индийските болници са често срещано явление, по-специално в селските райони с медицински заведения в лошо състояние. В Индия има повече от 30 милиона изоставени кучета, много от тях са с бяс.", "date": "2020.01.15", "title": "Улични кучета влетяха в операционната и убиха новородено в Индия"}
{"url": "https://www.24chasa.bg/novini/article/8074735", "text": "Пожарникарите откриха тялото на втора жертва след големия  , съобщиха днес местните противопожарни служби, цитирани от Ройтерс. Ранените при експлозията в град Тарагона са осем. Пожарът продължава да гори, но е овладян. В Туитър месните власти поясниха, че все още не са установили самоличността на втората жертва: \"В района има структурен риск и в момента се извършват действия за стабилизиране на ситуацията в района и безопасно достигане до жертвата.\" Испанският премиер Педро Санчес е във връзка с каталунските власти, казаха от неговата канцелария и допълниха, че правителството е готово да \"окаже необходимата помощ с оглед на сериозността на този случай, в резултат на който са ранени няколко души и са нанесени значителни материални щети\". Службата за гражданска защита, която първоначално препоръча на хората от околността да си стоят по домовете като превантивна мярка, заяви, че взетите днес проби за качеството на въздуха не са показали наличие на риск. Властите разследват причините за случилото се, което те описват като \"химически инцидент\", отбелязва Асошиейтед прес.", "date": "2020.01.15", "title": "Две станаха жертвите при експлозията в химическия завод в Каталуня"}
{"url": "https://www.24chasa.bg/novini/article/8074734", "text": "Националният осигурителен институт обявява, че размерът на средния осигурителен доход за страната за ноември 2019 г. е 1015,82 лв. Това съобщават от пресцентъра на НОИ. Средномесечният осигурителен доход за страната за периода от 1.12.2018 г. до 30.11.2019 г. е 977,60 лева. Определеният средномесечен осигурителен доход за страната за посочения период служи при изчисляване на размерите на новоотпуснатите пенсии през декември 2019 г., съгласно чл.70, ал. 3 от Кодекса за социално осигуряване.", "date": "2020.01.15", "title": "Средният осигурителен доход за страната за ноември 2019 г. е 1015,82 лева"}
{"url": "https://www.24chasa.bg/novini/article/8074798", "text": "Опасна ли е река Осъм за хора, животни и растения? Годна ли е водата да бъде използвана за битови, здравни, земеделски и други стопански цели? Това разследва Районна прокуратура в Плевен, след като се самосезира за нов случай на евентуално замърсяване на водите на Осъм в района на с. Черквица от тв репортаж, излъчен в предаването \"Неделята на Нова\". По изнесените данни е образувано досъдебно производство. Разследването ще събира доказателства за степента на замърсеност на речните води. Ще се търси източника на наблюдаваното им оцветяване и дали то е свързано с дейността на намиращото наблизо предприятие за производство на домакинска и тоалетна хартия, съобщи пресцентърът на прокуратурата. Оттам припомнят, че миналата година тя е водила друго досъдебно производство за подобно оцветяване на водите на Осъм в същия район до с. Черковица. Тогава не са били събрани годни доказателства за замърсяване на водното течение на Осъм и наказателното производство е било прекратено.", "date": "2020.01.15", "title": "Прокуратурата в Плевен разследва замърсени ли са водите на река Осъм"}
{"url": "https://www.24chasa.bg/novini/article/8074810", "text": "В навечерието на Нова година по отдавнашна традиция президентите на две бивши съветски републики - Владимир Путин на Русия и Володимир Зеленски на Украйна - отправиха телевизионните си обръщения към нацията. Начинът, по който тези речи бяха възприети в двете страни, ангажирани в продължаващия въоръжен конфликт за украинския Донбас, красноречиво говори за това какъв тип лидерство се търси понастоящем в постсъветския регион, предаде БТА.  Като лидери двамата, които се срещнаха за пръв път на мирните преговори в Париж през декември, са много различни. Бившият офицер от КГБ Путин, на 67 години, управлява Русия от две десетилетия, през които положението с демокрацията и правата на човека постоянно се влошаваше. От друга страна, 41-годишният Зеленски е професионален \"стенд-ъп\" комик, който неочаквано нахлу в украинската политическа сцена и спечели убедително президентските избори през април въпреки липсата на политически опит. Ключът към неговия успех бе обликът му на открит, обикновен човек, който познава и разбира болките на съгражданите си и който не е бил покварен от разделенията в украинската политика през последните пет години. И двамата лидери имат високо равнище на одобрение в страните си - малко над 60 на сто според различни анкети. Речта на Путин беше кратка и не се отличаваше от повечето негови новогодишни обръщения. Тя бе съсредоточена върху 75-годишнината от победата над нацистка Германия през Втората световна война, която е важен стълб в идеологията за укрепване на нацията. Речта на Зеленски беше съвсем различна. Той още веднъж наблегна на реториката си в стил \"Аз съм един от вас\", говорейки за хората с различно минало, социален произход и за регионите в страната. \"Няма значение как се нарича вашата улица, стига да е чиста и асфалтирана\", каза Зеленски пред страната, която през последните години преживя спорни призиви за смяна на имената на улиците от комунистическо време, понякога с имената на колаборанти на нацистите през войната. \"Няма значение до кой паметник си правите срещи\", каза той, намеквайки за разрушаването на съветските паметници, предвождано от украинската крайна десница след революцията на майдана през 2014 г. След това към Зеленски се присъединиха няколко десетки културни, политически и бизнес фигури от цялата страна, които също говориха за необходимостта от политическа промяна, действия срещу корупцията, за икономическо благоденствие и национално единение. Те говореха на украински, руски и даже кримскотатарски. Но зад тази прекомерна театралност, напомняща за развлекателната продукция на Зеленски, имаше ясно политическо послание - че украинците са един народ, независимо какъв език говорят, къде живеят и кои политически партии харесват. Това послание е критично важно за страна, чиито езикови, културни и политически разделения бяха активно експлоатирани от страната агресор Русия, както и от ястребите в западния политически елит, които гледат на Украйна като на бойно поле в конфронтацията си с Москва. За мнозина украинци обръщението на Зеленски отразява мечтата им за връщане към нормалния живот след шест години конфликт. В него бе изразена подкрепа за националното единство, а разделението и отчуждаващото етнонационалистическо говорене бяха оставени настрана. Разбира се, едно значително и гръмогласно малцинство, което подкрепя предишния президент Петро Порошенко, остро нападна Зеленски, че е недостатъчно проукраински настроен и прекалено толерантен към многото признаци за руско влияние и култура в Украйна. Но речта на Зеленски бе гледана и обсъждана и извън границите на неговата страна. За изненада тя бе добре приета от много руснаци и то не само от привърженици на антипутиновата опозиция. Обръщението стана незабавно хит в социалните мрежи, много хора противопоставяха прочувствения стил и обединяващото послание на Зеленски на скучното и донякъде заплашително поведение на Путин. Не беше от полза и това, че видео продуцентите на Кремъл направиха Путин да изглежда като восъчна фигура на фона на мрачното готическо небе над осветените кремълски кули. В пост във \"Фейсбук\" прокремълският експерт Николай Злобин похвали обръщението на Зеленски като \"изключително силно\" и посъветва Путин да смени човека, който пише речите му. Друг изтъкнат политически стратег, Абас Галямов, сравни обръщението на Зеленски с прочутия монолог на носителя на Нобелова награда за литература Йосиф Бродски за идентичността, в който поетът поставя универсалните ценности над националните и етническите. Политическият консултант Марина Литвинович, която съветваше Путин в първите му години като президент, а сега е в редиците на опозицията, написа във \"Фейсбук\": \"Зеленски прави правилните стъпки към обединението на Украйна\". Видният музикален продуцент и радиоводещ Михаил Козирев каза, че речта на Зеленски е била \"изключителна\" и може да се сравнява с прочутите речи на Джон Кенеди. Докато известни руснаци обсипваха с хвалби Зеленски, не остана незабелязано това, че двата основни тв канала - \"Росия 1\" и \"Первий канал\" - премахнаха опцията \"харесвам/не харесвам\" под речта на Путин в своите акаунти в \"ЮТюб\". Националният тв канал НТВ остави тази опция за видеото си в \"ЮТюб\", което по времето на публикацията имаше 24 хиляди \"харесвания\" и 91 хиляди \"нехаресвания\". Зеленски, който се прочу благодарение на руското телевизионно състезание за \"стенд-ъп\" комици, известно като КВН (съкращение от Клуб на веселите и находчивите), е може би единственият неруски политик, съумял да стигне до руската аудитория през главата на кремълското ръководство. А то явно чувства заплахата от това, че украинският президент е способен да се надпреварва с Путин за сърцата и умовете на обикновените руснаци. Това опасение стана видимо през декември, когато руският развлекателен канал ТНТ бе принуден да прекрати излъчването на прочутия тв сериал на Зеленски \"Слуга на народа\". В този сериал Зеленски играе ролята на учител, който случайно бива избран за президент на Украйна благодарение на неудовлетворението у хората от политическата класа (подвиг, който той повтори в реалния живот). ТНТ внезапно спря да предава сериала, след като бе показала първите три епизода. През първата половина на 2019 г. \"Слуга на народа\" стана един от трите най-гледани сериали на руските онлайн платформи за видеострийминг заедно с \"Игра на тронове\" и \"Чернобил\". По съвпадение или не някои изтъкнати руски \"стенд-ъп\" комици, склонни да избягват политически критики през последните две десетилетия, напоследък започнаха да нанасят удари на Кремъл. Максим Галкин осмя различни аспекти на кремълската политика и особено агресивната телевизионна пропаганда; видеозаписи, направени по време на негови представления, станаха популярни в руските социални мрежи. В друго популярно видео комикът Тимур Батрутдинов казва, че под управлението на Путин Русия се връща към съветските времена след глътката свеж въздух в началото на 90-те години. Разбира се е много малко вероятно Путин да се изправи в близко бъдеще срещу съперник комик (Галкин казва, че ще бъде застрелян \"преди инаугурацията\", ако се кандидатира), но реакциите на руската публика са доста забележителни. Те показват, че след шест години на отровен етнонационализъм след революцията на майдана и руската агресия Украйна може най-накрая да пристъпи към осъществяването на най-големия кошмар за Кремъл - да стане ролеви модел за прогресивна политика и демокрация, който руснаците да следват.", "date": "2020.01.15", "title": "Как Володимир Зеленски от Украйна спечели сърцата и умовете в Русия"}
{"url": "https://www.24chasa.bg/novini/article/8074818", "text": "Директорът на отдел \"Киберпрестъпност\" на ГДБОП Явор Колев заяви, че сървър на германска хостинг компания е бил използван за спам атаките от електронен адрес с името на МВР. По време на брифинг по темата той обясни, че полицията е влязла във връзка с германската компания и са помолили да се прекрати атаката с тяхно съдействие. По думите на Колев не са били \"хаквани\" мейл сървъри на МВР, а е използвана програма, която да генерира електронни съобщения с адрес наподобяващ този на вътрешното министерство.  В него се съдържал код, който предизвиква компютъра да изтегли вирус \"троянски кон\". Адресът, от който се получават съобщенията е: opp@mvr.bg, наименован \"Пътна полиция МВР\". Той съдържа прикачен файл, за който се претендира, че е електронен фиш от КАТ или призовка за извършено друго нарушение по Закона за движение по пътищата. Явор Колев предупреди потребителите, които са отворили подобни съобщения да сканират компютъра си за вируси и да го преинсталират. Също така да променят всички пароли, които са използвали на компютъра си. Гражданите, които получат подобно съобщение на електронните си пощи трябва незабавно да го изтрият.", "date": "2020.01.15", "title": "ГДБОП: При спам атаката е бил използван сървър на германска хостинг компания"}
{"url": "https://www.24chasa.bg/novini/article/8074822", "text": "Ковчегът с тленните останки на френския рокаджия Джони Холидей бе пренесен в гробница в морското гробище в Лориан на остров Сен Бартелеми, който е част от архипелага Френски Антили, близо до мястото, където певецът бе погребан през декември 2017 г., заяви вдовицата му Летисия, цитирана от Франс прес. \"Джони най-после почива в последния си дом - на остров Сан Бартелеми\", написа тя в инстаграм. \"Това е изборът на един свободен човек, който намери тук мир и спокойствие. Благодаря на всички, които допринесоха за това.\" Посланието е придружено от черно-бяла снимка на Джони Холидей, която бе изложена пред църквата \"Св. Мария Магдалена\" в Париж за поклонението след смъртта му, пише БТА. \"Пренасянето на ковчега бе извършено със съгласието на децата на певеца Лора и Давид Холидей\", заяви адвокат на Летисия Холидей. За пренасянето на ковчега имаше ожесточени спорове в края на декември м.г. между Летисия и Лора, която по принцип нямаше нищо против, но настояваше да бъде консултирана за свързаните с него подробности.", "date": "2020.01.15", "title": "Ковчегът на певеца Джони Холидей бе пренесен в гробище на Френските Антили"}
{"url": "https://www.24chasa.bg/novini/article/8074868", "text": "Учени обявиха, че успешно са създали още един ембрион на северен бял носорог в рамките на глобалните усилия за спасяване на вида, предаде Асошиейтед прес, цитирана от БТА.  Останали са само два екземпляра от вида, които са от женски пол. Въпросният ембрион е третият, създаден в лабораторна среда с яйцеклетки, взети от женски екземпляри и оплодени със замразена сперма от умрели мъжкари. Ембрионите се съхраняват в течен азот, за да бъдат износени от сурогатна майка - южна бяла носорожка, през следващите месеци. \"Впечатляващо е, че посредством науката ще успеем да обърнем в обратна посока трагичната загуба на този подвид\", заяви министърът на туризма и дивата природа на Кения Наджиб Балала. Крайната цел е да бъде създадено стадо от поне 5 животни, които да бъдат върнати в естествения им хабитат в Африка. Това може да отнеме десетилетия. Двете останали северни бели носорожки Наджин и Фату живеят в Кения. Трите ембриона са създадени с яйцеклетки от Фату. \"Сега екипът ще се постарае да постигне същите резултати с 30-годишната Наджин, преди да е станало прекалено късно за нея\", поясни Томас Хилдебранд от института \"Лайбниц\" в Германия. Следващата стъпка е да бъдат подбрани южни бели носорожки в резервата \"Ол Педжета\" в Кения, за да бъдат използвани като сурогатни майки.", "date": "2020.01.15", "title": "Учени създадоха ембрион на почти изчезналия вид северен бял носорог"}
{"url": "https://www.24chasa.bg/novini/article/8075172", "text": "Боровете Уолеми, надживели динозаврите, оцеляха и в опустошителната огнена стихия в Австралия, и ще радват идните поколения благодарение на адекватната намеса на пожарникарите, предаде Ройтерс, цитиран от БТА. Гигантските праисторически дървета от вида Уолеми нобилис (Wollemia nobilis) са смятани за изчезнали, докато през 1994 г. 200 от тях са открити в национален парк в Сините планини. Точната им обител, пазена оттогава в тайна, за да се избегне потенциална зараза, сега се е оказала на пътя на \"мегапожар\". Огнената стихия е унищожила по-голямата част от дома на древните дървета, наричани борове, въпреки че не принадлежат нито към рода Пинус (Pinus), нито към семейство Борови. Макар някои от тях да са овъглени, като цяло дърветата са се разминали без сериозни поражения благодарение на предприетите адекватни мерки - разпръскването на антипирени от въздушни танкери и изграждането на системи за изкуствено напояване. ", "date": "2020.01.15", "title": "Боровете Уолеми, надживели динозаврите, оцеляха и в австралийските пожари"}
{"url": "https://www.24chasa.bg/novini/article/8075383", "text": "Години наред ЕС плащал на босове от сицилианската мафия милиони евро под формата на фондове за развитие на земеделието. Те обаче били предназначени за фиктивни терени. Тази измама беше разкрита от Финансовата гвардия и карабинерите на град Месина при разследване на местната дирекция “Антимафия”. Според в.”Република” част от милионите минали през чужди сметки в България и Литва. 94 заповеди за арест бяха издадени и 48 от обвиняемите са вече в затвора. Сред тях са босовете на клановете Бонтемпо Скаво о Батанези от зоната на Неброди. 194 души са разследвани. Сред тях са нотариус от Агридженто и десетина служители на центровете за земеделски помощи, вкл.и кметът на Торторичи. Всички те били съдружници при оформянето на документите за ЕС. Фирмите, свързани с босовете, искали помощи за земеделие, декларирайки, че притежават част от терени, с които в действителност не разполагали. Никой обаче не се потрудил да направи проверки. Според властите става въпрос за колосална измама, която можело да бъде спряна с контролни проверки. Между 2010 и 2017 г. ЕС налял над 10 млн.евро в сметките на 151 земеделски фирми и част от парите отишли към България и Литва.", "date": "2020.01.15", "title": "Коза Ностра с милиони от еврофондове, минали и през България (Видео)"}
{"url": "https://www.24chasa.bg/novini/article/8075413", "text": "Над 85% от австрийските компании биха инвестирали отново в България. Правителството обаче трябва да предприеме по-сериозни мерки срещу корупцията и престъпността. Това сочат данните от изследване на бизнес климата, проведено от Австрийското търговско представителство у нас, предаде  . Данните от изследването бяха представени от Улрике Щрака, ръководител на Advantage Austria (Австрийското търговско представителство). Според него 87.5% от опериращите у нас австрийски фирми биха инвестирали отново, ако трябваше да направят този избор днес, но очакват повече мерки срещу корупцията и престъпността. На събитието присъстваха представители на австрийски компании в България, които споделиха своя опит. Проучването беше проведено в края на 2019 г. и отразява нагласите на австрийския бизнес в България. Както и през изминалата година най-голямото предизвикателство пред тях е било намирането на квалифицирани служители или такива, които са склонни да преминат обучение във фирмата. Според участващите в анкета има необходимост от подобрение и в инфраструктурата и производителността. Трябва да се отбележи, че спрямо същото изследване, проведено преди една година: – австрийските инвеститори оценяват общото икономическо състояние за изминалите 12 месеца и предстоящата година по-малко оптимистично; – по-малко участници в анкетата оценяват цялостното представянето на техните фирми през изминалата година като добро, по-малко участници очакват подобрение през 2020 г. В същото време тези, които определят състоянието на фирмата „без промяна“, е нараснал; – само 20% планират нарастване на инвестициите си през следващата година (преди една година са били 38%). Две трети от участвалите в проучването очакват положително развитие при въвеждане на еврото в България. За австрийските фирми е все така важно гарантирането на правна рамка за дейността на фирмите. Основният акцент тук е създаването и прилагането от страна на държавата на еднозначни и ясни правила, които да важат за всички пазарни субекти. Предвидимата икономическа политика също е изключително важна за австрийските инвеститори. Препоръките са да се провежда широка дискусия за планирани нови разпоредби, да се взима под внимание мнението на засегнатите страни, както и промените да се комуникират достатъчно рано. Поле за подобрение има според тях и в сферата на обществените поръчки и намаляването на бюрокрацията. С ниво на инвестициите от 4.041,4 млн. евро (според данни на БНБ) Австрия е на второ място сред чуждестранните инвеститори. Най-големите сред тях са Mtel, ЕVN, Raiffeisen, OMV, Vienna Insurance Group, Billa, Kronospan, Palfinger, Mondi, Knauf, Uniqa, Wienerberger и Baumit. Австрийските компании са не само сред най-големите, но и сред най-сигурните и стабилни работодатели в страната. В последната година имаше запитвания от различни австрийски фирми, които разглеждат България за потенциални инвестиции. Традиционно, България се конкурира със съседните на Австрия страни за нови чуждестранни инвестиции. Предимствата на България – ниските данъци и изгодната работна ръка, вече не са достатъчни, за да компенсират трудностите (липса на кадри, недостатъчна правна сигурност, слаба инфраструктура). За периода януари-септември 2019 г. чуждестранните инвестиции бяха положителни, но основно като портфейлни инвестиции, а не толкова в дълготрайни активи. Според г-жа Щрака, по-добри условия за инвестиране и стабилен бизнес климат биха привлекли повече инвеститори. Advantage Austria подкрепя заедно с австрийските фирми в страната въвеждането на дуално обучение, което от една страна е ефективна концепция за намаляване на младежката безработица, а от друга страна съдейства за преодоляването на недостига на кадри. В проекта към настоящия момент са ангажирани 11 австрийски фирми и се обучават 818 ученика в 7 професии. Австрийският бизнес полага целенасочени усилия и в посока привличане на квалифицирани българи, които са учили или работили в чужбина и желаят да се завърнат в страната. Анкетата се провежда едновременно в повечето източноевропейски страни, където има сериозни австрийски инвестиции. Това са, например, Румъния, Сърбия и Унгария, които са в конкуренция с България за привличането на допълнителни инвестиции. И в тези страни представителите на австрийските фирми биха искали сходни промени като в България – предвидима икономическа политика, върховенство на закона. При оценката на пазарната ситуация в отделните страни се открояват различни приоритети. Докато в България и Унгария недостигът на работна ръка е на първо място, за инвеститорите в Румъния и Сърбия по-важна е инфраструктурата. ADVANTAGE AUSTRIA с нейната мрежа от около 100 офиса в над 70 страни предлага на австрийските компании и техните международни бизнес партньори всеобхватна палитра от услуги. По своята същност Advantage Austria в София представлява Стопанска камара на Австрия и съществува повече от 45г. в България. Основната задача на бюрото е да съдейства за постоянното подобряване и разширяване на бизнес отношенията между Австрия и България. За тази цел се провеждат пазарни проучвания в различни сфери, осъществяват се контакти между австрийски и български фирми, организират се участия в панаири и изложения и се провеждат редица други мероприятия.", "date": "2020.01.15", "title": "85% от австрийските фирми биха инвестирали у нас отново"}
{"url": "https://www.24chasa.bg/novini/article/8075382", "text": "Действията на Украйна по изпълнението на Минските споразумения все още са недостатъчни, заяви заместник-министърът на външните работи на Русия Александър Грушко, пише руският вестник „Российская газета“. По думите на високопоставения дипломат Киев не изпълнява Минските споразумения, въпреки че е страна в конфликта. Пътят е в правилната посока, но, въпреки това е недостатъчно. Александър Грушко също заяви, че днес целият комплекс на стратегически отношения по линията Русия-Европейски съюз е изцяло на основата на Минските споразумения. Но все още те не се изпълняват и ЕС възнамерява да общува с Москва само по теми, които интересуват Брюксел\". „Естествено, ние също се придържаме към този подход. Ако Европейският съюз изхожда от това, тогава ще говорим само по въпроси, които ни интересуват“, заключи Грушко, цитиран от \" \". На 9 декември в Париж се проведе среща на върха „Нормандската четворка“, по време на която се обсъждаше ситуацията по изпълнение по Минските споразумения.", "date": "2020.01.15", "title": "Русия нарече недостатъчни действията на Киев по Минските споразумения"}
{"url": "https://www.24chasa.bg/novini/article/8075433", "text": "Папа Франциск за първи път назначи жена на висш пост във Ватикана, предадоха ДПА и ТАСС, като се позоваха на официално комюнике. Родената в Италия Франческа Ди Джовани бе назначена за заместник-секретар за отношенията с държави в Държавния секретариат, изпълняващ функциите на министерство на външните работи на Светия престол, съобщи БТА. 66-годишната Ди Джовани е специалист по административно-юридическите въпроси и почти 30 години е работила за Ватикана, като е заемала преди това по-низша длъжност в Държавния секретариат. Тя е служител на ведомството от 1993 г., като е работила в областта на проблемите на бежанците, международното хуманитарно сътрудничество, по въпросите на интелектуалната собственост и туризма, а също в сферата на правата на жените. \"Да, всъщност, за първи път жена заема ръководна длъжност в Държавния секретариат\", каза Ди Джовани. \"Светият отец взе безпрецедентно решение, което със сигурност, ако изключим собствената ми персона, представлява израз на внимание към жените. Отговорността обаче е свързана с работата, а не с факта, че съм жена\", добави тя. Папа Франциск многократно по-рано се е обявявал за по-активна и важна роля за жените в Римокатолическата църква, припомня ТАСС.", "date": "2020.01.15", "title": "За първи път жена зае висша длъжност във Ватикана"}
{"url": "https://www.24chasa.bg/novini/article/8075434", "text": "Украинският президент Володимир Зеленски поиска днес подкрепата на Германия за изправяне на виновните за самолетната катастрофа миналата седмица в Иран пред правосъдието, предаде Ройтерс, като се позова на изявление на неговата канцелария. В телефонен разговор с германската канцлерка Ангела Меркел Зеленски каза, че очаква виновните да бъдат изправени пред съда, а близките на загиналите и авиокомпанията - обезщетени. \"Президентът на Украйна призова Германия да допринесе политически за този процес\", се казва в изявлението, предаде БТА. След като първоначално отрече да има вина, в събота Иран призна, че по погрешка е свалил украинския пътнически самолет малко след като е излетял от Техеран за Киев.", "date": "2020.01.15", "title": "Зеленски иска подкрепа от Меркел за виновните за самолетната катастрофа Иран"}
{"url": "https://www.24chasa.bg/novini/article/8075424", "text": "Инспектори на дирекция „Граничен контрол“ към Българската агенция по безопасност на храните (БАБХ) са открили и не са допуснали внос в България на 1 931 тона 326,08 кг неотговарящи на законодателството храни с произход от трети страни през изминалата 2019 година. Те са били разпределени в общо 265 пратки, информират от Агенцията. При контрола, извършен върху вноса на храни от неживотински произход, най-много – 642 тона и 506 кг (102 пратки) е възбраненият пипер, заради съдържание на остатъчни вещества от пестициди. На второ място по задържани количества се нарежда нарът. През миналата година са възбранени 37 пратки с общо тегло 335 т и 915 кг. Лимоните със съдържание на остатъчни вещества от пестициди, задържани при граничен контрол са 120 т и 915 кг. Произходът им е бил Турция. Със съдържание на микотоксини са били 235 т и 340 кг лешници. Съдържанието на замърсяване в храните се установява при лабораторен контрол. При ветеринарен контрол на границите на България са възбранени 76 пратки с общо тегло 460 тона и 776 кг, 08 гр. Най-много са недопуснатите пратки на охладена или замразена риба желатин за човешка консумация, пчелен мед и т.нар. „съставни продукти“ (храни, предназначени за консумация от човека, които съдържат продукти от животински и продукти от растителен произход, като преработката на първичния продукт е неразделна част от производството на крайния продукт; напр. инстантни супи). Поради несъответствия при фитосанитарен контрол недопуснати в страната са 11 т и 941 кг домати, 2 т и 422 кг мандарини и 1 тон и 296 кг лимони. Всички храни и продукти, при които са установени несъответствия от инспекторите на дирекция „Граничен контрол“, не са допуснати на територията на страната и ЕС. Спазени са Регламентите на ЕС и законодателството на Република България, продукцията е била насочена за унищожаване или е била върната в страната на произход. Заловените продукти, които подлежат на нотифициране по Системата за бързо оповестяване на храни и фуражи /RASFF/ са били сигнализирани незабавно.", "date": "2020.01.15", "title": "2019-а: Не допуснаха внос на замърсени пипер, нар, лимони, лешници от трети страни"}
{"url": "https://www.24chasa.bg/novini/article/8075449", "text": "Индийско село било тероризирано от мародерстващи маймунски нашественици, поради което жителите бягат от района, съобщи в. \"Дейли Стар\". Популация от над 400 маймуни извън контрол превзела домовете, тъй като отчаяните местни жители водят от губещи позиции битка срещу приматите. Около 20 семейства, на които им писнало от нападенията по полетата и в домовете им от безмилостните макаци, са избягали от селото. Проблемите започнали преди повече от 15 години, предава Канал 3. Кришна спечели местните избори през 2019 г., след като заяви, че е решен да разреши конфликта с маймуни. Той каза: \"Нашите земи са плодородни и отглеждаме зеленчуци и плодове, маймуните харесаха плодовете, които фермерите отглеждат. Сега те започнаха да унищожават реколтите.\" Много фермери вече са избягали и ако проблемът продължи животът в селото може да затихне. Кришна казва, че маймуните стават все по-агресивни, крадат храна от ръцете на селяните и нападат жени, деца и възрастни хора. Той каза: \"Трябва да държим вратите и прозорците закрепени с болтове, те са достатъчно умни, за да отворят вратата, да влязат вътре и да откраднат готвената храна, понякога дори бягат със съдовете, съдържащи храна. \"Хората започнаха да бъдат нападани дори когато се връщат от магазина с хранителни стоки, маймуните просто крадат торбите.\" Много, около 20 семейства, казва Кришна, са се преместили в Хайдарабад.", "date": "2020.01.15", "title": "Индийци напускат село, маймуни ги тероризирали"}
{"url": "https://www.24chasa.bg/novini/article/8075452", "text": "Правозащитната организация \"Хюман райтс уоч\" констатира в последния си доклад, че в Хърватия историческият ревизионизъм е на едно от най-високите нива в Европейския съюз и че през миналата година в страната са регистрирани няколко нападения над хърватски сърби, съобщава хърватският портал Индекс, цитиран от БТА. В доклада се казва още, че през миналата година официален Загреб не е бил санкциониран от европейските институции за случаите на незаконно и насилствено връщане на мигранти в Босна и Херцеговина и Сърбия, при които Хърватия е нарушила и правилата на ЕС за мигрантите и човешките права. Хърватският президент Колинда Грабар-Китарович потвърди за швейцарска телевизия \"периодичната употреба на сила\" срещу мигранти, но по-късно се отказа от твърденията си, посочва правозащитната организация. \"Хюман райтс уоч\" отбелязва, че миналата година ромските деца са били най-застрашената група в Хърватия с най-ограничен достъп до услуги. През периода януари-септември 2019 г. в Хърватия са водени 39 дела срещу 59 обвиняеми за военни престъпления и са произнесени присъди за военни престъпления на 15 души, включително на един за сексуално насилие, отбелязва организацията в доклада.", "date": "2020.01.15", "title": "\"Хюман райтс уоч\":  В Хърватия има високо ниво на исторически ревизионизъм"}
{"url": "https://www.24chasa.bg/novini/article/8075502", "text": "Една година \"лишаване от свобода\", с тригодишен изпитателен срок, е наказанието на румънския гражданин Мирча-Костин Б., който се яви лично в съдебната зала на Шуменския окръжен съд днес. 26-годишният подсъдим бе лишен и от право да управлява МПС за срок от една година и половина. Това съобщиха от пресцентъра на Апелативната прокуратура във Варна. Наказанието на причинилия пътнотранспортното произшествие на автомагистрала \"Хемус\" млад мъж, завършило със смъртта на негов роднина, бе постановена при условията на съкратено съдебно следствие, с признаване на вина. Мирча Б. е с чисто съдебно минало и по време на катастрофата не е употребил алкохол. По данни на прокуратурата, в управлявания от него автомобил на 1 юли 2013 г.,след почивка в България, пътували съпругата му, сестра му и нейният мъж с детето им. Край Нови пазар, в опит да заобиколи куче, румънският водач предприел маневри, но заради високата скорост, близка до максимално разрешената от 140 км/час, автомобилът излязъл от пътното платно и се преобърнал в канавка. Съпругът на сестрата на Мирча, бил най-тежко ранен. Той бил приет за лечение в шуменската болница, а впоследствие транспортиран в Букурещ, където починал на 29 юли. По реда на международната правна помощ Окръжната прокуратура в Шумен изискала за нуждите на разследването в България протокола от аутопсията и извършената съдебномедицинска експертиза на починалия в резултат на тежката гръбначномозъчна травма мъж. Присъдата на Шуменския окръжен съд подлежи на обжалване пред Апелативния съд във Варна.", "date": "2020.01.15", "title": "Осъдиха румънец, причинил смъртта на роднина на \"Хемус\" при катастрофа"}
{"url": "https://www.24chasa.bg/novini/article/8075547", "text": "Семейството на английски футболен фен, починал в България, настоява случаят му да бъде обсъден в парламента, след като петицията, призоваваща за разследване, премина границата от 100 000 подписа, пише британският вестник The Telegraph . Но три месеца семейството му все още чака информация за обстоятелствата около смъртта му от спиране на сърцето, докато е в полицейския арест. Сестрата на Спрей Кейти миналия месец отправи апел към местните свидетели, след като й е било съобщено, че докладите за токсикологичния анализ няма да бъдат представени, докато не приключи пълното разследване на смъртта му, добавя \" \". Точният момент на смъртта на Спрей все още не се потвърждава, докато три искания от полицията на Стафордшир за кадри от камери за видеонаблюдение и изявления на свидетели, които българските власти твърдят, че са събрани, досега са били игнорирани, според близките му. Семейството на Спрей също остава отчаяно да разбере защо е изписан от болницата и изпратен в полицейския арест, при положение че скоро след това сърцето му е спряло,а в ареста не е имало лекари, които да му помогнат. Аманда Милинг, членът на парламента от Канок Чейз и членът на Европейския парламент Антеа Макинтайър се опитват да помогнат на семейството на Спрей да получи отговори, но сега искат въпросът да бъде обсъден в парламента. Според уебсайта за петиции на парламента на Обединеното кралство, когато една петиция събере сто хиляди подписа тя трябва да бъде разгледана с дебат в парламента. Петицията на семейство Спрей надхвърли сто хиляди подписа в ранните часове на деня. Сега сестра му Кейти е писала до Аманда Милинг, за да я помоли да отнесе дебата в Парламента възможно най-скоро. „Това трябва да стигнем до парламента, защото все още търсим отговори“, каза Кейти. „Не сме получили никаква нова информация за смъртта на Роб, след като разбрахме, че той е починал от спиране на сърцето в началото на ноември. „Българските власти не са предоставили никаква информация и ние все още нямаме представа колко време ще продължи разследването или какво точно се случва. „Все още не знаем точното му време на смъртта или защо е изписан от болницата и пратен в полицейския арест. Не знаем също какъв вид лечение, ако има такова, е получил, когато е спряло сърцето му. Нуждаем се от отговори. “ Относно петицията, надхвърляща 100 000 подписа, Кейти добави: „Отговорът беше невероятен и бих искала само да благодаря на всички, които отделиха време да подпишат петицията и да ни подкрепят“.", "date": "2020.01.15", "title": "Искат случая с починалия в България фен да влезе в британския парламент"}
{"url": "https://www.24chasa.bg/novini/article/8075503", "text": "\"Спотифай\" предлага плейлисти и подкасти за кучета, които са сами вкъщи, съобщи Ройтерс, цитиран от БТА. Шведската компания за аудио стрийминг съобщи, че е пуснала плейлист с успокояваща музика, разкази и насърчителни фрази, изпълнявани от актьори за намаляване на стреса при домашните любимци във времето, когато стопаните им са извън дома. Плейлистите пък са съобразени с нрава на кучетата, като са използвани алгоритми за подбор на музика, подходяща за енергични или пък по-спокойни животни. От \"Спотифай\" поясниха, че идеята е дошла от резултати от проучване на домашните любимци. То показва, че 74 на сто от британците пускат музика на кучетата си, а всеки четвърти стопанин пуска музика на любимеца си, когато го оставя сам вкъщи. Една четвърт от собствениците на домашни любимци казват, че са виждали животните да танцуват на музика, а 42 на сто са уверени, че любимците им имат любими стилове или мелодии.", "date": "2020.01.15", "title": "\"Спотифай\" пуска плейлисти за самотни домашни любимци"}
{"url": "https://www.24chasa.bg/novini/article/8075614", "text": "Албания обяви днес за нежелани в страната иранските дипломати в Тирана, съобщи във Фейсбук външният министър Гент Цакай, цитиран от Танюг. Цакай уточни, че за нежелани лица са обявени дипломатическите представители на Иран Мохамад Али Арз и Сеид Ахмад Хосейни. Албанското външно министерство е взело решението заради действия на иранските дипломати, \"противоречащи на дипломатическия им статут и на принципите на Виенската конвенция за дипломатическите отношения\", допълва БТА. Цакай посочи, че двамата ирански дипломати трябва незабавно да напуснат територията на Албания.", "date": "2020.01.15", "title": "Албания гони ирански дипломати"}
{"url": "https://www.24chasa.bg/novini/article/8075652", "text": "Британските власти не са предали на страни от ЕС информация за присъдите на десетки хиляди техни граждани, а след това са опитали да потулят проблема, пише днес в. \"Гардиън\", цитиран от Франс прес. Тези разкрития бяха направени в момент, когато предстои Обединеното кралство да договори бъдещите си отношения с ЕС след Брекзит, включително в сферата на правосъдието и обмена на информация. По данни на британския ежедневник проблем с информационните системи на полицията е попречил за предаването на 75 000 досиета, свързани с присъди на граждани на страни от ЕС след 2015 г., допълва БТА. Това са около 30 процента от всички досиета на чужденци, извършили престъпления, включително убийства и изнасилвания. Щом проблемът бил открит, властите опитали да го потулят. В доклад от среща по този въпрос през юни 2019 г. се изразява съмнение, че тези досиета ще бъдат изпратени на съответните страни от ЕС заради опасността за репутацията на Обединеното кралство.", "date": "2020.01.15", "title": "Англия не е предала данни за присъди на европейци на родните им страни"}
{"url": "https://www.24chasa.bg/novini/article/8075594", "text": "Има нецелесъобразно изразходване на средства от Националната здравноосигурителна каса (НЗОК), откакто със законови промени през 2016 г. частните болници бяха освободени от задължението да правят търгове по ЗОП за лекарствата, за които плаща касата. Това каза в интервю за предаването „Лице в лице“ по   управителят на НЗОК д-р Дечо Дечев. Наскоро той обяви, че частни лечебни заведения са купували миналата година медикамент, който се поема от НЗОК, на 7 пъти по-висока цена от държавните и общинските болници. Това се е разбрало, след справка с производителя, който е обявил пред НЗОК, че е продала това лекарство на много по-ниска цена на търговците на едро. „През 2016 г., когато влезе в сила това решение на парламента, огромна част от частните лечебни заведения си направиха собствени търговци на едро, тоест входът на болницата преминава винаги през търговеца, който е техен. И на практика цялата разлика от 700% в този случай влиза в полза на собственика на болницата, който е и собственик на фирмата за търговия на едро. И кръгът е затворен. Депутатите трябва да разберат, че поправката в закона ощетява бюджета на НЗОК“, коментира Дечев.", "date": "2020.01.15", "title": "Дечев: Депутатите да разберат, че поправката в закона ощетява бюджета на НЗОК"}
{"url": "https://www.24chasa.bg/novini/article/8075691", "text": "Дирекция „Социално подпомагане“ – Бургас работи по случая на 60 – годишния мъж от 10 декември 2019 г., когато той подава заявление – декларация за настаняване в институция. Постъпването му в Дома за пълнолетни лица с физически увреждания предстои през следващата седмица. За Валентин това е второ настаняване в специализирана институция. Първоначално той е настанен в Дома в село Ясна Поляна, област Бургас, но напуска по свое желание през декември миналата година. Както по-рано \"24 часа\" писа, вече месец 60-годишния мъж с ампутирани крака живее в държавната болница в Бургас, макар че няма нужда от лечение.", "date": "2020.01.15", "title": "Валентин с ампутираните крака отива в Дом за инвалиди"}
{"url": "https://www.24chasa.bg/novini/article/8075689", "text": "Норвежкият крал Харалд Пети бе изписан от болница, седмица след като бе приет заради световъртеж, съобщи ДПА. Лекарите не са установили сериозно заболяване, въпреки че монархът остана в лечебното заведение няколко дни повече от предварителните очаквания на екипа на университетската болница в Осло, предава БТА. Кралят ще продължи да бъде в болничен, обявиха от двореца. През този период, както и през последните дни, синът му принц Хокон ще бъде регент. Монархът, който е на 82 години, е на престола от 1991 г. Преди Коледа той отмени няколко ангажимента заради вирусна инфекция, но произнесе новогодишното си обръщение, както бе планирано. Той присъства и на погребението на бившия съпруг на дъщеря си принцеса Мерта Луиз - Ари Бен. На 8 януари крал Харалд Пети бе приет в болница. Монархът претърпя сърдечна операция през 2005 г. През 2003 г. бе опериран заради рак на пикочния мехур.", "date": "2020.01.15", "title": "Изписаха от болница норвежкия крал Харалд Пети"}
{"url": "https://www.24chasa.bg/novini/article/8075716", "text": "Централният епизоотичен съвет днес проведе заседание, в рамките на което беше представен и утвърден план за контрол, управление при кризи и предотвратяване на разпространението на заболяването АЧС в България през 2020 г. Това съобщиха от правителствената информационна служба. Настоящият план следва да бъде гласуван от Министерския съвет, а неговата цел е да разпредели дейностите за борба с болестта между различни държавни структури. Стратегията за борбата с АЧС включва пет основни стълба: засилен граничен контрол на движението на живи животни и личен багаж на пътниците, пристигащи на територията на страната; засилени мерки за биосигурност в свиневъдните обекти; редуциране плътността на популацията от дива свиня на територията на Република България; организиране и провеждане на лабораторен контрол и провеждане на информационна кампания и обучения. Планът описва подробно организацията за оповестяване, информиране, реагиране и управление на силите и средствата на органите на изпълнителната власт при превенцията. Предмет са и процедурите с конкретни задачи и срокове към над 10 институции.", "date": "2020.01.15", "title": "Утвърдиха план за предотвратяване на чумата по свинете за 2020 г."}
{"url": "https://www.24chasa.bg/novini/article/8076151", "text": "В сряда Емил Димитров от ВМРО, известен с прякора си Ревизоро, бе избран за нов министър на околната среда и водите със 111 гласа “за” и 96 “против”. Кандидатурата му подкрепиха “Обединени патриоти” и ГЕРБ, БСП и ДПС се обявиха твърдо против, а Никой друг освен премиера не може да реши проблема с водната криза в Перник, обяви в първата си реч като министър след клетвата Димитров. И продължи с новината, че иска да покани един бивш екоминистър от ГЕРБ да му помага. Ревизоро не назова името му, но в парламентарните кулоари веднага се заговори, че това е Ивелина Василева, която оглавяваше министерството във втория кабинет на Борисов. Преди нещо да се подпише от министъра, минава през експерти от три нива, които трябва да кажат какво да се направи”, обясни Ревизоро как ще управлява новия си ресор. Подкрепяме кандидатурата на Емил Димитров с “две ръце”, обяви от трибуната зам.-председателят на групата на ГЕРБ Александър Ненков. Той поиска от Ревизоро да навлезе с “летящ старт”, да се опита да намери пробойните и те моментално да бъдат спрени, за да не се стигне и на други места до ситуация като в Перник. Градът е на воден режим заради източване на язовир “Студена”, а досегашният екоминистър Нено Димов бе арестуван и обвинен от прокуратурата в умишлена безстопанственост. Най-големият проблем за довършване на реформата е финансовият, най-малко 11 млрд. лв. са нужни за оздравяване на ВиК дружествата и системата в следващите години, изчисли Александър Ненков. цената на водата, за да могат дружествата да се справят с кризата спокойно. Трябвало обаче да се търси и начин за подкрепа на хора, които не могат да си позволят да плащат по-високи цени, обясни още депутатът от ГЕРБ. е грешна. Постът не прави човека. Колеги от ВМРО, най-добрият ви кадър за екоминистър е в затвора. Това говори много.” С тези думи към управляващите откри дебата зам.-шефът на “Воля” Пламен Христов. Определи за нередно хора без експертиза да се слагат на постове, само защото са свободни. “БСП няма да подкрепи кандидатурата. Можем само да ви благодарим за нея, както и за мотивите, с които беше взета. Доказахте, че сме прави за нещата, които говорим”, заяви пък Кристиан Вигенин от БСП. Кандидатурата на Ревизоро била “Самият кандидат за министър си признава, че не познава проблема, че не познава Перник, че не иска да е министър. Поздравления - с такава изчерпателна програма не може да се похвали никой министър”, иронизира Вигенин. Социалистът нападна и премиера Бойко Борисов, че избягал от безводието в Египет. Вчера министър-председателят бе на откриването на египетска военна база на Червено море. “Простете за сравнението, но скоро стана известна една творба на италианския художник Маурицио Кателан - банан, залепен на стената. Образно казано - Няма как да ги получите, можете да получите гняв”, заключи Вигенин. С най-много аргументи защо няма да подкрепят кандидатурата пък излязоха от ДПС. “Новият министър няма право не само на 100 дни, нито на един месец. Той трябва да стъпи в длъжността веднага. Новият министър трябва да е добър експерт, за да вземе спешни мерки за водата и боклуците. Наред с това обаче не трябва да се подценява и чистотата на въздуха. Стана ежедневие завишеното ниво на фините прахови частици. В областта за опазване на природата също има проблеми заради изграждането на “Натура 2000”. МОСВ не е издало навреме разрешения за охраняване за повечето зони”, посочи депутатът от ДПС Джевдет Чакъров, самият той бивш екоминистър. Според Славчо Атанасов от НФСБ обаче имало много примери за хора, влезли в правителството, без да са експерти, и затова не било нужно Димитров да е такъв. “Ще ви дам примери - двама премиери. Работиха като министър-председатели от първия си ден, като преди това са работили само в партийните си централи. Ами г-жа Фандъкова каква е? Учител по руски език, но според мен е добър кмет на София”, мотивира се той. Уж да “върне дебата” в правилната посока, на трибуната излезе зам.-шефът на ДПС Йордан Цонев, но използва момента да атакува ГЕРБ, че са неспособни да управляват и правителството се е изчерпало. Министерският съвет пък се бил превърнал в център за управление на кризи. “Проблемът на ГЕРБ е, че защото вие управлявате от 10 г.”, отсече той. На мястото на Димитров в парламента ще влезе общинският съветник на ВМРО в Шумен Деян Станчев. Организационният секретар на воеводите Юлиан Ангелов пък ще заеме шефското място в Комисията за наблюдение на приходните агенции и борба със сивата икономика и контрабандата, което Ревизоро също освобождава.", "date": "2020.01.15", "title": "Решението на водната криза: Ревизоро, Борисов и 11 млрд. лв. (Обзор)"}
{"url": "https://www.24chasa.bg/novini/article/8076565", "text": "\"В това Народно събрание избирателят ни е подредил по начин, който налага ГЕРБ да бъде гарант за стабилност и затова, че процесите в България ще вървят в посока, която да утвърждава държавността\". Това каза Даниела Дариткова, председател на парламентарната група на ГЕРБ, в предаването „Още от деня“ по  . Ние търсим при всяко едно гласуване диалог и консенсус, не само на думи. И поддържаме политиката, която изпълнява това, което ни е събрало в това коалиционно управление. Защото ние имаме програма и смятам, че тя трябва да бъде успешно реализирана в интерес на хората\", заяви Дариткова. Тя подчерта, че има добра стиковка с коалиционните партньори. „Това, което ни обединява, е коалиционното ни споразумение. Ние го следваме и всички имаме за приоритет да доведем мандата докрай, затова защото трябва да работим в интерес на хората и да изпълним заявките, които сме дали в началото на този мандат, за да имаме основание да искаме отново тяхното доверие на следващите парламентарни избори“, каза още Дариткова. \"Не мисля, че предсрочни избори в момента биха дали повече вода на жителите на Перник или биха създали условия, при които да се преодолеят всички останали предизвикателства, които съществуват пред нас както във вътрешен, така и в международен план\", допълни председателят на ПГ на ГЕРБ.", "date": "2020.01.15", "title": "Дариткова: ГЕРБ има добра стиковка с коалиционните партньори"}
