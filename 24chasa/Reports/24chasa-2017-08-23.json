{"url": "https://www.24chasa.bg/novini/article/6404881", "text": "Петима цивилни са загинали, а други 25 са ранени при самоубийствен атентат в южната част на Афганистан, извършен от талибаните, предава AFP, цитирано от \"Фокус\". „Самоубийствен атентатор детонира зареден с експлозив автомобил на паркинг, разположен в близост до полицейско управление в Лашкар Гах“, заяви говорител на властите в провинция Хелманд. Сред жертвите има деца и жени, поясни говорителят.", "date": "2017.08.23", "title": "Петима цивилни загинаха при атентат на талибаните в Афганистан"}
{"url": "https://www.24chasa.bg/novini/article/6404756", "text": "Нерегламентиран превоз на пътници е установен в РУ Павликени, съобщиха от полицията в Търново. В 9:10 ч.във вторник  полицаи спрели за проверка Опел Вектра,управляван от Я.Г. на 59 години от с. Върбовка. Шофьорът е осъждан, уточняват от МВР. Проверката установява, че Я.Г. упражнявал професия таксиметров шофьор, без да има съответната правоспособност. На същата дата мъжът превозвал четирима пътници от с. Върбовка до гр. Павликени срещу заплащане. По случая в РУ Павликени е образувано бързо производство за престъпление по чл. 324, ал. 1 от НК.", "date": "2017.08.23", "title": "Пипнаха незаконно такси да вози пътници към Павликени"}
{"url": "https://www.24chasa.bg/novini/article/6404848", "text": "Кметът на София Йорданка Фандъкова ще провери днес в 12.00 часа реконструкцията на бул. \"Овча купел\" в отсечката от ул. \"Коломан\" до бул. \"Цар Борис III\" /влизане от ул. Коломан\"/. Това съобщиха от пресцентъра на Столична община. На проверката ще присъства и заместник-кметът Евгени Крусев.                                                                                                                                                                                                                                                                                                                       ", "date": "2017.08.23", "title": "Фандъкова инспектира реконструкцията на бул. \"Овча купел\""}
{"url": "https://www.24chasa.bg/novini/article/6404832", "text": "Принц Хари изкритикува папараците, че продължили да снимат принцеса Даяна, дори когато умирала на задната седалка на катастрофиралата кола, вместо да й помогнат, разказва Би Би Си. \"Най-болезнен беше фактът, че хората, които я преследваха в тунела, са същите, които продължиха да я снимат, умираща на задната седалка, вместо да се притекат на помощ\", критикува действията на папараците Хари. И преди принцът е казвал, че най-трудното нещо, което е правил, било да върви зад ковчега на майка си. В промо кадри на предстоящия документален филм за принцесата - \"Даяна, нашата майка: нейният живот и наследство\", той признава, че не е имал право на избор, но поглеждайки назад, се радва, че е бил част от бдението. \"Най-трудното нещо за един баща е да каже на децата си, че майка им е починала. Не знам как той се е справил с това, но беше неотлъчно до нас и това много ни помогна\", спомня си принц Хари. Британските принцове Уилям и Хари разказват в нов документален филм за живота и спомените, който са имали със своята майка - принцеса Даяна, преди смъртта й. Филмът излиза по случай 20-ата годишнина от смъртта на Даяна, която загина при автомобилна катастрофа в Париж на 31 август 1997 г. Превод и редакция: Симона Бузова", "date": "2017.08.23", "title": "Принц Хари: Папараците не спряха да снимат майка ми, дори когато умираше (Видео)"}
{"url": "https://www.24chasa.bg/novini/article/6404874", "text": "Софийска районна прокуратура се самосезира от материали в електронните и печатни медии, относно осъществени  . Това съобщиха от прокуратурата. В тази връзка е образувала прокурорска преписка относно наличие на данни за извършено престъпление от общ характер, като извършването на проверката е възложена МВР.", "date": "2017.08.23", "title": "Прокуратурата се самосезира за нападение над екип на Бърза помощ в \"Надежда\""}
{"url": "https://www.24chasa.bg/novini/article/6404870", "text": "След кратко боледуване почина дългогодишната журналистка от Шумен Тонка Петрова. Тя бе част от екипа на \"24 часа\" в регионалното издание за Шумен, Разград и Търговище. В Шумен бе сред най-добрите криминални репортери. Любовта й към животните бе огромна. Гордееше се с племенницата си, която живее в САЩ и е част от екипа на Американската администрация. Редакцията на \"24 часа\" изказва своите съболезнования на семейството и близките й.", "date": "2017.08.23", "title": "Внезапно почина журналистката Тонка Петрова"}
{"url": "https://www.24chasa.bg/novini/article/6404776", "text": "Трамвай се е запалил по време на движение тази сутрин в близост до търговски център в сектор 6 на Букурещ, съобщи Аджерпрес, цитира БТА. Инспекторатът за извънредни ситуации в Букурещ съобщи, че огънят вече е потушен и че при пристигането на пожарникарите не е имало блокирани в превозното средство хора. Четирима души са пострадали при инцидента, като повечето от тях са се оплакали от болки в долните крайници, вероятно навяхвания, и са били откарани в болница, заяви говорител на инспектората.", "date": "2017.08.23", "title": "Трамвай се запали в Букурещ, четирима ранени"}
{"url": "https://www.24chasa.bg/novini/article/6404794", "text": "Изминаха две години от деня, в който хора с различни професии, мислене, пристрастия и убеждения се събраха заедно, обединени за каузата Видин. Още с първите си стъпки гражданско обединение \"Единни за промяна\" успя да стигне с идеите си до хиляди видинчани и постигна успех и най-висок изборен резултат за областен център на местния вот в страната за непартийна кандидатура. Силите на събудилото се гражданско недоволство, с искане за коренна промяна, обаче не успяха да надделеят и на втория тур на изборите управляващите партии се прегърнаха срещу различния модел, който бе предложен. Партиите победиха собствените си избиратели, къпейки ги в обещания и декларации, които бързо след изборите се изпариха. Видин избра своя кмет и резултатът от управлението през тези две години е явен. През изминалите две години \"Единни за промяна\" не се отказаха от идеите си, не затвориха врати пред проблемите и болките на своите съграждани. Ние организирахме активно различни граждански инициативи, благотворителни прояви и събития. Предизборната програма на обединението продължава да е еталон за ясна и единна визия за развитието на Видин и региона. Модел за драстичната необходимост от благоустройство и развитие на града и региона с ползване на собствени ресурси и контрол върху разходването на общинските финанси. В Общински съвет - Видин групата на \"Единни за промяна\" е с най-много внесени предложения, относно развитието на региона. И въпреки упоритата съпротива на коалиралите се съветници от всички партии, ние предложихме модел за подобряване живота на обикновените хора. Към всички нередности и подмолни действия не останахме равнодушни и безмълвни. Множеството ни сигнали до различни държавни институции успяха да стопират част от опитите за неправомерно разхищаване на средства и узаконяване на вредни за Видин решения. Отговорността да представляваме почти десет хиляди човека е огромна. И именно затова ще бдим над всяко управленско решение и ще информираме гражданите за възможностите и последствията от всяко действие. Въпреки стената от отрицание, която срещат нашите предложения и идеи, ние ще бъдем верни на онези, които ни се довериха. И ще останем последователни в делата си. Ние сме различни. По пол, възраст, професия, предпочитания, убеждения, умения, образование, опит, но оставаме обединени в желанието си да избавим Видин и региона от злата участ, която им отредиха управляващите. И дори, когато не се харесва, ние продължаваме да отстояваме онези идеи, които преди две години ни събраха заедно. Разочарования, неизбежни човешки грешки и излъгано доверие не липсват, но времето и опита не само отсяват, но и са най-мъдрия учител. Промяната започва от всеки един от нас. Всеки ден. Дори и когато има бури.", "date": "2017.08.23", "title": "\"Единни за промяна\" - да оцелееш в бурята"}
{"url": "https://www.24chasa.bg/novini/article/6404785", "text": "Обезглавеното женско тяло, което датската полиция откри на крайбрежието на Копенхаген, е на починалата журналистка Ким Вал, съобщава британският вестник \"Индипендънт\", като се позовава на съобщение от полицията, публикувано в социалната мрежа „Туитър“. „ДНК-то на тялото съвпада с това на Ким Вал“, се казва в разпространеното от полицията съобщение. Властите обаче отказаха да разкрият други подробности, предаде \"Фокус\" Вал беше в неизвестност, след като проведе интервю с Петер Мадсен, собственик на голяма „направи си сам“ подводница. По-късно Мадсен поясни, че журналистката е починала по време на инцидент на борда и е паднала в морето. Тялото бе намерено в понеделник от минаващ наблизо колоездач.", "date": "2017.08.23", "title": "Официално: Тялото, открито вчера, е на шведската журналистка"}
{"url": "https://www.24chasa.bg/novini/article/6404762", "text": "Мъж е пострадал при пътен инцидент във вторник на главния път София-Варна, в участъка между с. Шереметя и разклона за гр. Лясковец. Свирепият челен удар стана в 12.18 ч.  и създаде тапи по пътя към морето. По първоначални данни водачът на л.а. \"Опел Астра\" със софийска регистрация – А.Л. на 57 години от столицата, навлиза в платното за насрещно движение и блъска движещия се срещу него Киа пиканто. Водачът на втория автомобил – жена на 35 години от гр. Стражица, е прегледана в МБАЛ гр. Горна Оряховица и е освободена за домашно лечение с диагноза охлузвания и натъртвания. А.Л. е транспортиран до МОБАЛ гр. Велико Търново, където е настанен за лечение с фрактура на коляното и съчетана травма, без опасност за живота. В РУ Горна Оряховица е започнато досъдебно производство за изясняване причините за катастрофата.", "date": "2017.08.23", "title": "Шофьор е в болница след челен удар на пътя София-Варна"}
{"url": "https://www.24chasa.bg/novini/article/6404774", "text": "Огнеборци спасиха от изпепеляване къща в горнооряховското село Янтра. Сигналът за инцидента бил подаден в Оперативен център Велико Търново от тел.112 в 22:05 часа във вторник. Незабавно към местопроизшествието на ул.\"Пролет\" в селото потеглил специализиран автомобил с четирима пожарникари. Те успели да овладеят пламъците и да спасят къщата. Пожарът е унищожил обаче мебели и домакинско имущество. Опушени са 20 кв.м стени и тавани. При огледа било установено, че причина за стихията е късо съединение.", "date": "2017.08.23", "title": "Късо съединение подпали къща\nв село край Горна Оряховица"}
{"url": "https://www.24chasa.bg/novini/article/6404818", "text": "Продължават да нарастват бежанските и миграционни потоци към Гърция, като само за последното денонощие на нейни острови са пристигнали нови 600 души. Цифрата се оценява като рекордна за последните месеци, съобщава в. \"Катимерини\", цитира БТА. Местните власти са обезпокоени, тъй като все още не могат да преценят дали този ръст на бежанци и мигранти е моментен заради благоприятните метеорологични условия или това е тенденция, която ще натовари още повече и без това тежката ситуация по островите. Смята се, че това е поредна миграционна вълна, след като от миналия петък до вчера сутринта на островите Хиос, Самос, Лерос и Кос са пристигнали още 397 бежанци и мигранти. Изнесените от изданието данни показват, че през август на гръцките острови са пристигнали над 2 400 бежанци и мигранти, като почти половината са дошли през последната седмица.", "date": "2017.08.23", "title": "Расте вълната от бежанци и миграни към гръцките острови"}
{"url": "https://www.24chasa.bg/novini/article/6404715", "text": "Ислямистката групировка \"Боко харам\" използва все повече деца, предимно момичета, като \"човешки бомби\" в Североизточна Нигерия. Това съобщи в Женева Детският фонд на ООН УНИЦЕФ. Според изнесените данни, от началото на годината броят на децата, послужили за живи бомби се е увеличил почти четири пъти в сравнение с 2016-а,  От януари като камикадзета са били използвани 83 деца. УНИЦЕФ определи тези посегателства като зверство и подчерта, че тези деца са жертви, а не извършители на атентати. Около 1 милион и 700 хиляди души са напуснали домовете си в североизточна Нигерия заради бунта на ислямистите, при който от 2009 г. досега са били убити най- малко 20 000 души.", "date": "2017.08.23", "title": "\"Боко харам\" използва все повече деца като\n\"човешки бомби\""}
{"url": "https://www.24chasa.bg/novini/article/6404714", "text": "Президентът на Сърбия Александър Вучич заяви, че Македония ще подкрепи членството на Косово в ЮНЕСКО и сега е очевидно, че преди три месеца те не са говорили истината, съобщава белградският вестник \"Политика\". Пред сръбската държавна телевизия Вучич заявил, че ще говори за това утре /днес/ открито с македонския премиер Зоран Заев. Той казал, че отношенията между двете страни ще бъдат не точно прекрасни и на най-високо ниво, но ще бъдат благоприлични, отбелязва в. \"Политика\", цитира БТА. Вучич заявил снощи, че всичко, което се случва във връзка с отношението на Македония към Сърбия, е \"опит да се създаде една по-голяма политическа история\" и в нея да се въвлече Сърбия, което, както изтъкнал, той няма да позволи. Вучич за пръв път пред телевизията съобщил подробности, свързани с присъствието на служителя на сръбската разузнавателна агенция БИА Горан Живавлевич в македонския парламент по време на безредиците след изборите в Македония, което било използвано той да се представи като един от отговорните за тези безредици. Според думите на Вучич Живавлевич не е отишъл самоволно в парламента и без знанието на македонските власти, отбелязва \"Политика\". \"Политика\" цитира думите на Вучич, че няма никаква причина за голяма тревога заради кризата в отношенията между Белград и Скопие. Вучич подчертал обаче, че трябва да се защитава държавата и реномето на Сърбия. Със сигурност нещата между Македония и Сърбия ще се движат в по-добра посока, такова послание отправил Вучич към народите на Сърбия и Македония. Не желаем конфликти, нито ще ги има, но трябва да защитаваме държавата и реномето на Сърбия, подчертал сръбският президент. Той казал, че сърбите и македонците са два близки и приятелски народи и почти няма по-близки от тях в региона. Вучич разкритикувал предишните управляващи, че не са успели както трябва да защитят интересите на Сърбия, когато Македония призна Косово, нито когато бе арестуван един владика на Сръбската православна църква, отбелязва \"Данас\". Вучич заявил още, че не е вярно, че Сърбия прави заговори с руснаците против когото и да било и подчертал, че знае, че Македония ще гласува за приемането на Косово в ЮНЕСКО, пише \"Данас\".", "date": "2017.08.23", "title": "Вучич: Македония ще подкрепи членството на Косово в ЮНЕСКО"}
{"url": "https://www.24chasa.bg/novini/article/6404736", "text": "Мощният тайфун \"Хато\" връхлетя Хонконг и доведе до затварянето на училища и отмяна на полети, предаде \"Асошиейтед прес\". Метеорологичните служби повишиха сигнала за ураган до най-високия – 10, за първи път от пет години. Максималната сила на порива на вятъра достига 165 км/ч. Затворени са правителствени сгради, училища, съдилища и дори се наложи Фондовата борса да преустанови търговията. Различни авиолинии отмениха 420 полета, а операторите на фериботи спряха услугите си до близкия хазартен център Макао и други градове в делтата,  Обсерваторията на Хонконг предупреди жителите да бъдат подготвени за разрушителни ветрове и вероятни наводнения и свлачища. Очакват се десетметрови вълни в Южнокитайско море.", "date": "2017.08.23", "title": "Мощен тайфун връхлетя Хонконг и доведе до отмяна на полети"}
{"url": "https://www.24chasa.bg/novini/article/6404755", "text": "Лидерите на Македония и Сърбия ще проведат серия телефонни разговори, в които ще обсъдят дипломатическата криза между двете държави, съобщава електронното издание МКД, цитирано от \"Фокус\". Днес по обяд македонският премиер Зоран Заев и президентът на Сърбия Александър Вучич за последните недоразумения между Белград и Скопие, които възникнаха след изтеглянето на целия персонал на посолството на Сърбия от страната. Външните министри на двете страни Никола Димитров и Ивица Дачич също ще проведат телефонен разговор по темата. По-рано Никола Димитров заяви, че се опитва да говори с Дачич от неделя, когато персоналът на сръбското посолство в Скопие бе оттеглен, но инициативата му не е завършила с успех. В събота в Драч, на срещата на лидерите на страните от Западните Балкани, вече бе договорена и среща между македонския премиер Зоран Заев и сръбския му колега Анна Бърнабич. Управляващите в Белград поясниха, че причината за оттеглянето на пероснала от посолството в Скопие е заради „нападателна разузнавателна дейност срещу институциите на Сърбия\". Вучич заяви в изявление за RTS, че „нещата между Македония и Сърбия ще тръгнат в по-добра посока\". Очаква се следващата седмица част от персонала на посолството да се върне в Скопие, а посланикът – в началото на месец септември. Правителството на Македония приветства съобщенията на официален Белград за запазването на приятелските отношения и нормализирането на ситуацията. Димитров заяви, че Македония „нито е имала намерение, нито е дала заповед или инструкция, нито е извършила разузнавателни действия срещу и в ущърб на някоя от нашите съседни страни, включително и Сърбия\".", "date": "2017.08.23", "title": "Лидерите на Македония и Сърбия ще обсъдят по телефона кризата в отношения си"}
{"url": "https://www.24chasa.bg/novini/article/6404662", "text": "На българо-турската граница трафикът е интензивен. На ГКПП „Капитан Андреево“ на изход се е образувала колона от 2 км товарни автомобили, а на ГКПП „Лесово“ - 3 км. Това съобщиха от пресцентъра на ГД „Гранична полиция“. Трафикът на българските гранични контролно-пропускателни пунктове е към 06.00 ч. На българо-румънската граница трафикът е интензивен на ГКПП „Дунав мост Видин“, където се е образувала 1 км колона от товарни автомобили на изход. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове. Фериботът Оряхово - Бекет работи само в светлата част от деня поради ниско ниво на река Дунав.", "date": "2017.08.23", "title": "3 км колона от тирове на „Лесово“, 2 км на „Капитан Андреево“"}
{"url": "https://www.24chasa.bg/novini/article/6404656", "text": "Мароканските власти арестуваха двама души, заподозрени във връзки с извършителите на терористичното нападение в Барселона, в което бяха убити 13 души, предаде Ройтерс, като се позова на държавната телевизия 2М. Единият от двамата - мъж на 28 години, е задържан в Надор, близо до испанския анклав Мелиля. Той е живял 12 години в Барселона. Заподозрян е във връзки с Ислямска държава и в подготовка на нападение срещу испанското посолство в Рабат. Не е установена пряка връзка между него и клетката, състояла се предимно от млади мароканци, която извърши нападението в Барселона. Но той се възхитил от нападението във Фейсбук. Вторият е задържан в град Ужда, близо до границата на Мароко с Алжир. Той е живял в Рипол, съобщи мароканската телевизия, според която и двамата били арестувани в неделя. Мароканските власти са отказали коментар на съобщението за арестите, добавя Ройтерс. ", "date": "2017.08.23", "title": "Арестуваха двама души в Мароко във връзка с атентатите в Барселона"}
{"url": "https://www.24chasa.bg/novini/article/6404667", "text": "14-годишно момче е било арестувано в Саудитска Арабия, след като в Twitter се появи видео как то танцува на улицата \"Макарена\", съобщава британската телевизия BBC. Тийнейджърът е бил разпитван в град Джеда, след като е бил обвинен, че не е се е държал по правилен начин на публично място, информира  На кадрите, разпространени в социалната мрежа, се вижда как тийнейджърът изпълнява известния танц по средата на много широка улица. Все още не е ясно каква е неговата националност и дали той ще бъде официално обвинен от прокуратурата.", "date": "2017.08.23", "title": "В Саудитска Арабия арестуваха 14-годишно момче, защото танцува \"Макарена\" (Видео)"}
{"url": "https://www.24chasa.bg/novini/article/6404670", "text": "\"Има ли виновен за \"Цанков камък\" ще кажат тези, които разследват. Ние искаме цялата истина за него. \"Цанков камък\" е поредната димка. Политиците се замерят с някакви обвинения, резултат няма. Айде сега да стигнем до края. Който е виновен да си носи отговорността\", каза Корнелия Нинова  Тя показа документа, който е получила от прокуратурата миналата седмица. От него става ясно, че Нинова няма \"никакво процесуално качество\" по случая, т.е. не е обект на разследване. \"Да съм участвала в подписване на договори, в преговори - не?!. Хвърлят обвинения към опозицията за \"Цанков камък\", за да се отклони вниманието от кражбите на правителството. Другата причина е нашият закон за борба с корупцията, който е добър\", каза Нинова. Тя уточни, че получила отговора на прокуратурата не вчера, а на 16 август. \"Спазила съм закона за личните данни и затова не съм показала подписа под документа. Изчетох го пред журналистите и им го показах\", каза Нинова. За пореден път тя заяви, че ще съди всички, които свързват името й с корупция заради проекта \"Цанков камък\". Нинова отрече да е имала тайна среща с Георги Гергов. На въпрос вярно ли е, че е искала прошка от Гергов и му е обещавала някаква \"компенсация\", отговори: \"Тази сутрин сте голям шегаджия. Ако съм искала такова нещо, можех веднага да го направя\". Лидерът на БСП заяви, че няма никаква представа \"дали има някаква битка между Ахмед Доган и Дилян Пеевски\". Поканете си ги и ги питайте\", препоръча тя. \"Тежък провал\" - така Нинова определи първите 100 дни на правителството. По повод акциите срещу шума на морето отбеляза, че е забелязала противоречия между вицепремиера Валери Симеонов и министърът на туризма Николина Ангелкова.", "date": "2017.08.23", "title": "Нинова: \"Цанков камък\" е поредната димка, искаме цялата истина"}
{"url": "https://www.24chasa.bg/novini/article/6404672", "text": "Не взимаме такса от 5 лв. за клиенти, които не поръчват нищо, каза пред   собственикът на заведение в Харманли Живко Василев. Това беше шега с наши приятели, уточни той. Стояхме там и се закачахме, после качихме бележката в интернет, твърди в ефира момче, което е било участник в \"шегата\". То не знае как бележката е стигнала като сигнал до Министерството на туризма, откъдето разпоредиха проверка, уточни той. Редно е всяка институция да си върши работата без излишен шум, каза шефът на комисията за защита на потребителя Димитър Маргаритов. Таксата за препържен лук и празен стол са единични, уточни той.", "date": "2017.08.23", "title": "Такса \"нищо - 1 час\" в Харманли била закачка между приятели"}
{"url": "https://www.24chasa.bg/novini/article/6404679", "text": "16-годишна роди момче в такси на 18 август. Мирена се омъжила на 13 г., сподели самата тя  Благодарна е на шофьора, който извикал линейка и заедно с детето били откарани в Старозагорската болница. Детето и майката са добре. Шофьорът Пламен каза, че по средата на пътуването, вече бил наясно какво трябва да прави.", "date": "2017.08.23", "title": "16-годишна роди в такси"}
{"url": "https://www.24chasa.bg/novini/article/6404680", "text": "Антон Тодоров от ГЕРБ каза пред Нова тв по повод корупцията на \"Цанков камък, че изпълнителят е австрийска фирма, но  подизпълнителят е близък на човек на  БСП и ДПС. Сагата за ареста на Доган тръгна от сайт, който пази Цветан Василев, каза Антон Тодоров.  Корнелия Нинова е приватизирала \"Техноимпекс\" през 1999 г. за 70 000 долара, имала е 48 процента от РМД-то, каза Тодоров и показа документи. За 2 години тя, която живее дотогава на квартира, си купува голям апартамент от 125 квадрата, гараж от 23 квадрата, по-късно си купува още един апартамент от 89 квадрата, продава акции от \"Техноимпекс\" за 65 хиляди лв. и има 100 000 лв. в сметка. Никой от ГЕРБ не е участвал в РМД приватизация, каза той.", "date": "2017.08.23", "title": "Антон Тодоров: Нинова е приватизирала \"Техноимпекс\", купила си е 2 апартамента"}
{"url": "https://www.24chasa.bg/novini/article/6404678", "text": "В американския град Макминвил в щата Орегон куче от породата „Голдън ретривър” изкопа от двора пакет с хероин, съобщи KATU News, цитира  . Стопаните на кучето помислили, че кучето е намерило под земята капсула с послание към потомците. Те извадили от ямата пакета и заснели на видео момента на отварянето му. След като разгледали съдържанието на находката собствениците на ретривъра позвънили в полицията. Пристигналият полицейски екип установил, че кучето е изкопало пакет с 425 грама хероин.", "date": "2017.08.23", "title": "Куче изкопа близо половин килограм хероин от двора на стопаните си"}
{"url": "https://www.24chasa.bg/novini/article/6404690", "text": "Излежаващият 8-годишна присъда във врачанския затвор Йордан Тонов, по известен като Данчо Пръча, е поискал предсрочно освобождаване. Молбата си известният затворник депозирал чрез адвоката си до окръжната прокуратура във Враца. За да се събере комисия по този случай обаче, от там върнали молбата до ръководството на пандиза и поискали подробна справка каква част от присъдата си е излежал Тонов, колко му остава да бъде зад решетките и какво е било поведението му досега. След продължил няколко години процес Тонов бе признат за ръководител на организирана престъпна група за разпространение на наркотици, сводничество и рекет заедно с Митьо Очите. Наказанието му бе потвърдено на трета инстанция в края на 2015 г. По закон след това властите в двуседмичен срок трябваше да приберат мафиота зад решетките. Останалите от бандата бързо са пратени на топло. Малко преди да го приберат, Пръча представи документ, че заради усложнения след счупване на лявата му ръка не може да лежи в затвора. Така наказанието му бе отложено с решение на прокуратурата. В началото на юни 2016 г. Данчо Пръча все пак набързо бе пратен във врачанския затвор да си лежи присъдата.", "date": "2017.08.23", "title": "Данчо Пръча иска да излезе предсрочно от затвора"}
{"url": "https://www.24chasa.bg/novini/article/6404687", "text": "Лидерите на страните от Нормандската четворка - Русия, Украйна, Франция и Германия, решително подкрепиха в телефонен разговор снощи предложеното прекратяване на огъня в Украйна преди началото на учебната година, съобщи пресслужбата на Кремъл, цитирана от ТАСС и БТА. Очаква се Контактната група за уреждане на кризата в Украйна да обяви днес прекратяване на огъня преди началото на учебната година. Ангела Меркел, Еманюел Макрон, Владимир Путин и Петро Порошенко изразиха надежда, че такъв режим ще помогне за трайно подобряване на ситуацията със сигурността в интерес на учениците и на цялото население на Донбас, се казва в обща декларация на лидерите от Нормандската четворка. \"Въз основа на устойчив режим на прекратяване на огъня лидерите се ангажираха да продължат да оказват лично съдействие за по-нататъшно изпълнение на мерките, приети през февруари 2015 г. в Минск\", се казва в декларацията, цитирана от ТАСС.", "date": "2017.08.23", "title": "Лидерите от Нормандската четворка искат край на огъня в Украйна преди началото на учебната година"}
{"url": "https://www.24chasa.bg/novini/article/6404753", "text": "Кандидатът за канцлер на Германия от Социалдемократическата партия Мартин Шулц поиска от територията на страната да бъде изнесено американското ядрено оръжие. Това каза той във вторник по време на предизборна среща в град Трир,  Според него такива действия Германия би предприела, ако след изборите за Бундестаг победител стане СДП. По непотвърдени данни във военновъздушната база край Бюхел (провинция Рейнланд-Пфалц) от времето на Студената война има до 20 американски ядрени бойни глави. През март 2010 г. депутатите гласуваха с голямо мнозинство мандат за преговори с Вашингтон за извеждането им от територията на Германия. Тогавашният кабинет обаче обяви, че няма да предприема каквито и да било едностранни действия, без да ги съгласува с партньорите от НАТО. Планове за атомно разоръжаване бяха вписани и при сключването на коалиционния договор през 2009 г.", "date": "2017.08.23", "title": "Шулц: Американското ядрено оръжие трябва да бъде изнесено от Германия"}
{"url": "https://www.24chasa.bg/novini/article/6404773", "text": "Френският президент Еманюел Макрон ще се опита да отправи реформаторско послание за необходимостта от подсилване на европейския валутен съюз и това ще стане по време на визитата му в Атина, планирана за 7 и 8 септември, съобщават гръцки електронни издания, като се позовават на френски високопоставени представители. Ройтерс отбелязва, че при посещението си в гръцката столица френският държавен глава ще се придружава от френски бизнесмени в опит да даде тласък на инвестициите в Гърция, пише в. \"Катимерини\", цитирано от БТА. Идеята е Франция да подкрепи Гърция в усилията й за възстановяване и растеж, казал един от съветниците на Макрон, пожелал анонимност. Той добавил, че същността на тази визита е да бъде изтъкнато, че \"еврозоната трябва да се реформира издълбоко\". Според него предложенията на Макрон ще отразяват убедеността на френския президент и неговия екип, че еврозоната трябва да бъде \"бронирана\", за да се справи с всеки възможен проблем. Преди визитата си в Гърция, Макрон ще бъде на тридневна обиколка в Централна и Източна Европа. Тя ще бъде предшествана и от срещи на френски президент следващата седмица с ръководителите на Германия, Италия и Испания.", "date": "2017.08.23", "title": "Макрон ще отправи реформаторско послание за еврозоната от Атина"}
{"url": "https://www.24chasa.bg/novini/article/6404657", "text": "Деветнайсет горски пожара се сляха в огромен пожар в западната канадска провинция Британска Колумбия, предаде БТА. Пожарът, наречен \"Плато\", обхвана 4600 квадратни километра и е най-големият в историята на провинцията, каза говорител на противопожарната служба. Фронтът му е 130 км и вероятно ще продължи да се разраства въпреки усилията на стотици пожарникари да го овладеят, посочва АФП. Британска Колумбия е в извънредно положение от 7 юли и преживява едно от най-горещите и най-сухи лета в историята си. Сега в провинцията бушуват 134 пожара, с които се борят 3900 пожарникари и 200 самолети и хеликоптери. Властите в провинцията съобщиха, че от 1 април са се отзовали на сигнали за 1068 пожара, опустошили 10 000 кв. км гори.", "date": "2017.08.23", "title": "Десетки горски пожари се сляха в Канада"}
{"url": "https://www.24chasa.bg/novini/article/6403712", "text": "Никой от бившите жители на изселилото се преди 40 г. село Жерка не е продал имот. “Мераклии да купят старите къщи има. Допреди 10-15 години софиянци даваха луди пари за имотите тук, но до сделка не се стигна”, казва познавачът на община Кирково, където се намира селото, Владимир Иванов. Той често се е опитвал да бъде посредник на продажби. Според него хората са привързани към родното си място и не желаят да се разделят с къщите, строени от дедите им. Наричат Жерка призрачното село заради отдавна запустелите му къщи. Намира се на високо плато, само на 3 км от общинския център. До 1934 г. селото се е наричало Дермен тепе, което в превод от турски означава мелница на хълма. Според местните хора някога в селото имало вятърни мелници, които се виждали отдалече Жерка пък не е свързано нито с жерави, нито жарава. Жерка е забравена отдавна стара българска дума, която означава воденица. До селото се стига по стръмен и изровен горски път, по който може да се мине само с високопроходим автомобил, пеш или с магаре. Това е причината хора да го посещават рядко. “Идват най-вече туристи, защото мястото е изключително красиво и магнетично. От платото се открива страхотна панорама и могат да се видят всички села в района”, разказва Иванов, който често влиза в ролята на гид. Първото, което се вижда в Жерка, е огромен клонест чинар. Той се намира непосредствено край пътя между пустеещата от години джамия и старото селско гробище. По огромните клони са се оформили възли и подутини. “Чинарът е на повече от 500 години и е символът на Жерка. Дори най-възрастните хора от селото казват, че откакто се помнят, дървото е било все така огромно”, казва Иванов. Той е водил на място специалисти, които са изследвали ствола му. “Според местната легенда възлите по клоните, които местните наричат брадавици, са греховете и болестите на починалите хора, които са погребани в старото гробище”, разказва Иванов. Това, което впечатлява в самото село, е архитектурата на къщите. Повечето от тях са строени преди повече от век. Те са с типичната за Източните Родопи архитектура. Изградени са от каменна зидария и дърво, а покривите са от каменни тикли. Повечето от къщите не се поддържат от собствениците им и времето ги руши бавно, но безвъзвратно. Трудният достъп до Жерка е причина домовете да се запазят по начина, по който са били изоставени от обитателите им преди десетилетия. Пустите домове са като музей. На долните етажи са били отглеждани животните, а част от помещенията са били използвани за съхраняването на селскостопански инвентар. Все още в много къщи може да се видят рала, дикани, дървени вили. Вторият етаж е бил обитаван от хората. Тук са били и кухните, в които все още има запазени огнища. “Когато децата са пораствали и са се задомявали, към основната къща е била пристроявана друга, долепена до първата, а след това още една. Това е и причината за различния стил при градежа на един дом. Майсторите са били различни, времето на доизграждане - също”, казва Иванов. Последните жители на Жерка се изселват през 1978 г. Повечето от тях отиват да живеят в Кирково, където намират препитание. Рядко се качват, за да нагледат имотите си в . “Напуснах Жерка през 1972 г., когато отидох да уча в техникум. По това време селото все още беше живо, имаше хора, които живееха трудно, но бяха щастливи и задружни”, разказва 62-годишният Румен Узунов, който е роден в Жерка. Няколко години по-късно започва масовото изселване. Причината е появата на група геолози, които започнали да правят сондажи в района. “Казваха, че търсят уран. Хората се притесняваха за здравето си Опасяваха се също, че имотите им могат да пострадат, ако започнат да копаят и да взривяват, за да добиват руда. За броени години селото беше напуснато от всички. Дори старите хора слязоха долу, в Кирково, въпреки че не им се щеше”, спомня си Узунов. Според него другата причина за масовото изселване е, че повечето от нивите на Жерка били в ниското край Кирково - в местността Баничките” през която минава река. От общинския център за хората било по-лесно да стигнат до имотите си. “Трудно се живееше в планината. Хората се занимаваха основно с тютюнопроизводство и животновъдство. Работата беше тежка, а условията на живот - сурови. През зимата често ни затрупваше дебел сняг. Всички мъже в селото се събираха и разчистваха с лопати пътя. Често се налагаше да се копаят тунели на местата, където имаше навявания. Машина не можеше да се качи до Жерка, всичко ставаше на ръка”, разказва Узунов. “Носехме водата с кофи, за да се къпем - допълва Румен. - Беше трудно да се поддържа елементарна хигиена. Много често ни ядяха бълхите.” “Електрифицираха селото през 1966 г. Няма да го забравя цял живот, защото ядох голям бой от баща си. Ходех да помагам на електричарите, мъкнех им кабели и жици. А от децата тогава се очакваше да бъдат първи помощници вкъщи. Използваха ни за всичко - и за брането на тютюн, и за пасенето на животните, и за поливането на градините. Баща ми не искаше да ставам електричар, но пък аз се пенсионирах в енергото”, спомня си Румен Узунов. Признава, че родното село му липсва. “Понякога се качвам горе, спомням си онези години, когато хората бяха задружни и си помагаха за всичко. Сега вече е друго, всеки се е затворил и не поглежда другия. Всяка есен се качваме на Жерка, за да направим курбан, но вече все по-малко хора идват, разпиляхме се.”", "date": "2017.08.23", "title": "Никой не дава имота си в призрачното село Жерка"}
{"url": "https://www.24chasa.bg/novini/article/6404046", "text": "450 милиона лева ще инвестират в България наши фирми. Те са поискали да получат сертификат за инвестиция клас А или Б. До средата на тази година 7 от общо 16 компании, получили сертификат, са изцяло български. За сравнение за цялата минала година те са били 7, а общият брой на проектите е бил 24. За тази година общата стойност на инвестициите възлиза на 32 млн. лева, като имат потенциал за разкриване на 400 нови работни места. като в момента се събират необходимите документи. Инвестициите им са на обща стойност 448 млн. лв. и се очаква да отворят 800 нови работни места. Половината от тях са български, като 4 от проектите са във финална фаза. Новият завод за производство на растителни масла “Олива” край Варна на стойност 29 млн. лева, който е вече готов, е един от тях. Българската аутсорсинг компания “Скейлфокус” планира да отвори нов търговски офис в Лондон, за да развива експорта си и да е по-близо до клиентите си. За целта тя е потърсила подкрепа от държавата и тази година е получила сертификат за инвестиция от Българската агенция за инвестиции (БАИ). Това са само няколко от примерите за български фирми, възползвали се от насърчителните мерки, каза шефът на агенцията Стамен Янев. От БАИ отчитат като положителна тенденция и разширяването на вече съществуващи инвестиции. 18 проекта от сертифицираните през миналата година са за реинвестиции и са на стойност 306 млн. лв. При тях Голяма част от компаниите са заявили, че за разширяванията използват 100% собствени средства. Така се вкарват спящи в банки пари, което е един от приоритетите на БАИ. Според експертите в агенцията тази тенденция говори за все по-благоприятните условия, които страната ни предлага на инвеститорите. Шефът на агенцията за инвестиции Стамен Янев казва, че още през първото полугодие на 2017 г. се отчитат много добри резултати. В началото на годината ведомството е планирало да привлече инвестиции за 400 млн. лв. за цялата година, но това число ще бъде надхвърлено. Защото само българските вложения, които са заявени и ще бъдат сертифицирани до края на година, са над 450 млн. лв. Голяма част от инвестициите ще се реализират в най-скоро време, каза още Стамен Янев “При този тип проекти има два основни компонента - обемът на инвестиции и работните места. В следващата година и половина се наемат хората. Те трябва да се задържат на работа в период от 3 до 5 г. - в зависимост от размера на предприятието. Това са част от мерките, които предприемаме за подобряване на работната среда и увеличаване на работната заплата”. Държавата се опитва да привлича инвеститори и с още едно облекчение - поема осигуровките на наетите лица в период от 1 г. в районите с нормална и до 2 г. в населени места с голяма безработица. От това обаче могат да се възползват само работодатели, които плащат по-висока от средната за съответния бранш заплата. Освен това съществува възможност държавата да поеме и 25% от разходите за обучение на наетите лица. Една от промените, вече съгласувана и подкрепена от Министерството на икономиката, е БАИ да има изнесени офиси в страната, така че да е на разположение на инвеститорите. В тях редовно ще се изпращат хора, които да следят процесите отблизо, а и да се решават по-бързо възникнали проблеми. Пилотно се планира такива офиси да бъдат открити в някои от основните индустриални зони у нас - София, Пловдив и Шумен. В тях са инвестирани над 100 млн. лв., а очакваните нови работни места са повече от 350. Градове като Габрово и Хасково също излизат на картата. Един от проектите, който скоро трябва да бъде сертифициран, е на българския хлебозавод “Тимс”, който произвежда кексчета и сухи пасти, предназначени основно за износ. Важен данъчен стимул за компаниите е, че ако реинвестират приходите си в районите с висока безработица. Именно затова много от фирмите проявяват интерес към Северозападна България - особено чужди фирми от автомобилната индустрия. Една от тях е “Сенсата Технолоджис”, производител и доставчик на високотемпературни автомобилни сензори, която вече има 4 завода в България. Сега планира да изведе част от производството си към Северозападния район. Тенденцията е в областите, в които има засилена безработица, да се концентрира производство, което изисква повече работна ръка. За да имат полза местните жители от инвестиции обаче, училищата и университетите трябва да отговорят на нуждите на бизнеса. Целта е да бъдат обучени квалифицирани служители, които в следващ етап да се прехвърлят във високотехнологичната част на производството. Атрактивни за инвеститорите остават секторите Последните проекти към агенцията за инвестициите са насочени именно към тези отрасли. Според Янев фактът, че в България се установява част от производството на компоненти за големите автомобилни концерни, създава предпоставки за развитието на страната ни като дестинация за иновации. Той е убеден също, че у нас има квалифицирани кадри за високотехнологична индустрия.   - Все повече български фирми проявяват интерес да бъдат подпомогнати от Българската агенция за инвестиции. Тя и затова бе създадена преди повече от 10 г. Дали инвестициите са наши, или чуждестранни, те имат нужда от подкрепа. Статистиката показва засилен интерес - през цялата 2016 г. едва 1/3 от фирмите, които са получили сертификат, са български. А до средата на годината има 7 от 16 проекта със клас за инвеститор, които са на наши компании. - Тепърва ще връчим сертификати и на още 4 български проекта. “Биовет” например прави голямо разширение в Пещера за 250 млн. лв. - До голяма степен парите, които са генерирани в страната ни, остават в България и от страна на чуждестранните инвеститори. Голяма част от проектите, които са за разширавяне на производство, се финансират със 100% собствени средства. Други заемат пари от банки. Това означава, че средствата, генерирани от тези компании, се влагат в разширяване, в търсене на нови пазари, в разработване на иновативни продукти. Това е сигнал, че имаме благоприятни условия и добрата инвестиция генерира нова инвестиция. - В Шумен има сериозна индустриална зона - 4 от проектите за тази година са за инвестиции там. Турската компания “Камбро озей пластик” за кухненско оборудване ще вложи 15,85 млн. лв. Enpay, фирма за компоненти за електрически трансформатори, ще инвестира 13,3 млн. лв.. “Алкомет” разширява производството си с инвестиция за 69 млн. лв. Сериозен интерес предизвиква и възможността за инвестиране във Видинско.", "date": "2017.08.23", "title": "Рекорд - 450 млн. лв. български инвестиции през тази година"}
{"url": "https://www.24chasa.bg/novini/article/6404584", "text": "Ако трябва, ще затворим правителството, но ще построим стената (на границата с Мексико), заяви президентът на САЩ Доналд Тръмп на митинг в конгресния център във Финикс, в щата Аризона, предаде Ройтерс. Той отново се нахвърли срещу медиите с думите: \"Време е да изобличим лъжите на мошеническите медии\" и да разкрием ролята им в подбуждането на насилие. \"Единствените, които дават платформа на групите, всяващи омраза, са самите медии и фалшивите новини\", заяви Тръмп, цитиран от ДПА. \"Те не съобщават фактите, те не искат да съобщят, че аз се изказах твърдо против неонацистите, белите супремасисти и Кей Кей Кей (Ку Клукс Клан)\", цитира БТА. \"Онова, което се случи в Шарлотсвил, удари в сърцевината на Америка и тази вечер цялата тази арена единодушно осъжда негодниците, които всяха омраза и извършиха насилие\", каза президентът, цитиран от Асошиейтед прес. Той обаче много бързо насочи гнева си към медиите: \"Открито призовах да бъде излекувано единството и да има любов\" веднага след събитията в Шарлотсвил, но думите ми бяха изтълкувани погрешно. Президентът бе остро критикуван и от републиканци, и от демократи, защото не назова неонацистите и други групи, всяващи омраза в първата си реакция на протеста в Шарлотсвил на 12 август и защото каза, че вина за насилието носят и двете страни, напомня АП. Тръмп се изказа на митинга след като вицепрезидентът Майк Пенс и други оратори призоваха за единство. Извън конгресния център във Финикс станаха спречквания между привърженици на Тръмп и протестиращи. Кметът на Финикс Грег Стантън бе помолил Тръмп да отложи политическия си митинг, за да даде време за помирение след събитията в Шарлотсвил, посочва АП. Протестиращи срещу Тръмп до конгресния център скандираха: \"Срам, срам, срам\" и \"Не на Тръмп, не на Кей Кей Кей, не на фашистки Съединени щати\". Негови привърженици отвърнаха с викове: \"Постройте стената\". В конгресния център не отиде никой от двамата сенатори от Аризона - Джон Маккейн и Джеф Флейк, посочва Ройтерс. Губернаторът републиканец Дъг Дюси посрещна Тръмп на летището, но не присъства на митинга. Визитата на Тръмп е първата му в Аризона като президент, отбелязва Ройтерс.", "date": "2017.08.23", "title": "Тръмп: Ако трябва, ще затворим правителството, но ще построим стената"}
{"url": "https://www.24chasa.bg/novini/article/6404586", "text": "Единият от четиримата заподозрени терористи, арестувани за атентатите миналата седмица в Испания, е признал, че терористичната клетка се е готвела да взриви бомба в прочутата базилика \"Саграда Фамилия\" в Барселона, предаде ДПА, като се позова на медийни съобщения. 21-годишният Мохамед Хули Шемлал казал, че 12-членната клетка се е готвела да взриви и други архитектурни забележителности в града, пише в. \"Мундо\", цитира БТА. Тези планове се провалили, когато се взривило ателието за изработка на експлозиви в апартамент в Алканар, където терористите били струпали 120 бутилки с газ. Двама от четиримата заподозрени членове на джихадистката група, отговорна за атентатите в Каталуния - 21-годишният испанец Мохамед Хули Шемлал и 27-годишният мароканец Дрис Укабир, остават в ареста, реши тази вечер съдия от испанския Национален съд. Двамата са обвинени в терористични убийства и принадлежност към терористична организация. Третият - мароканецът Мохамед Аяла, също е обвинен в принадлежност към терористична организация, в терористични убийства и притежание на експлозиви, но е пуснат на свобода под контрола на правоохранителните органи. Той е арестуван, защото е собственик на автомобила Ауди А3, използван за атаката в Камбрилс от брат му и четирима други мъже. Срещу него обаче засега няма други улики, въз основа на които да остане в ареста. За мярката за неотклонение на четвъртия - мароканеца Салх ел Кариб, ще бъде взето решение до три дни. Той е притежавал интернет кафе в Рипол, където са живеели повечето членове на терористичната клетка. Асошиейтед прес цитира съдебни документи, които показват, че членовете на екстремистката клетка са купили ножове и брадва преди нападенията в Каталуния миналата седмица. Атентаторите имали няколко алтернативни планове за нападенията, след като къщата, където подготвяли експлозиви, се взривила в сряда вечерта. В съдебната заповед, издадена от Националния съд късно снощи се казва: \"Експлозията е провалила първоначалния план на терористите и е ускорила последвалите събития\".", "date": "2017.08.23", "title": "Терористите са щели да взривят базиликата \"Саграда фамилия\" в Барселона"}
{"url": "https://www.24chasa.bg/novini/article/6404607", "text": "Лидерът на Северна Корея Ким Чен Ун смята, че е необходимо да се увеличи обема на производство на бойни глави за балистически ракети и на ракетни двигатели на твърдо гориво, предаде ТАСС, позовавайки се на информация от местна агенция, която информира за посещението на северокорейския лидер в Национален институт за химическите материали, към Академията на военните науки на страната. „Върховният ръководител поръча на института да увеличи обема на производство на ракетни двигатели, работещи с твърдо гориво и на бойни глави за балистически ракети, чрез използването на въглеводородни материали“, отбелязва се в съобщението на агенцията. Освен това Ким се е запознал с производствения процес в института и е дал висока оценка на дейността на негоите сътрудници, цитира \"Фокус\". Северна Корея развива активно своята ракетно-ядрена програма. През юли Пхенян на два пъти проведе изпитания на балистични ракети, което предизвика остра реакция, от страна на САЩ, Япония и Южна Корея. Вашингтон нееднократно е отбелязвал, че по отношение на северокорейския проблем, не изключва нито един вариант на действие, включително военна намеса.", "date": "2017.08.23", "title": "Ким Чен Ун: Необходимо е да се увеличи производството на бойни глави и ракетни двигатели"}
{"url": "https://www.24chasa.bg/novini/article/6404614", "text": "Полицията в американския град Финикс, щата Аризона, разпръсна с димни гранати и газ протестиращите пред конгресния център, където президентът Доналд Тръмп говореше пред свои привърженици, предаде Ройтерс. Силите на реда казаха, че са реагирали по този начин, след като демонстрантите са започнали да ги замерят с камъни и бутилки, цитира БТА. Полицията не съобщи колко са били протестиращите, но според аризонски медии става дума за няколко хиляди души.", "date": "2017.08.23", "title": "Димни гранати и газ срещу протестиращи в Аризона, където говори Тръмп"}
{"url": "https://www.24chasa.bg/novini/article/6404619", "text": "Пристигат още снимки на санирани блокове от цялата страна, във връзка с  Хората ще решат от какво имат нужда – красива беседка, детска площадка, барбекю, фонтанче, или нещо друго, което ще краси пространството около дома им и ще им бъде от полза. Пращайте ни снимки – лятото е в разгара си, имате време до 4 септември. Последните снимки ще бъдат приети до 00.00 на 3 септември, неделя. Към снимките може да се праща и кратко видео от санирания блок, като това не е задължително условие, но ще подобрява кандидатурата на блока. Наградите ще бъдат определени от авторитетно жури през август. Имате цяло лято за снимки! Изпращайте ги на  След това дойдоха и снимките от първия саниран блок в центъра на Перник - кв. Дараците, ул. \"Отец Паисий\" № 106.  . Очакваме и снимки от вашите санирани блокове – не се колебайте, наградите си струват!", "date": "2017.08.23", "title": "Виж санирания блок на Боряна Георгиева от Русе, изпрати снимки, спечели 13 000 лв (видео)"}
{"url": "https://www.24chasa.bg/novini/article/6404617", "text": "Границата е много тънка, но един родител много лесно би се ориентирал къде да сложи ограниченията, ако той от първите стъпки на детето в интернет е заедно с него. Към 7-годишна възраст вече 50% от децата в България са в интернет. Това заяви Георги Апостолов, координатор в Национален център за безопасен интернет, пред  . \"Трите най-популярни дейности при децата са гледане на видеоклипове, игри и социални мрежи. Като най-често на първо място е ежедневното използване на даден вис социална мрежа\", коментира Апостолов. \"Когато в 3-ти клас 90% от децата имат профили, а детето не, то се чувства изолирано. При създаването му обаче е важно да се посочи близка до реалната рожденна дата и година, тъй като профилите на потребители до 18 години имат допълнителни 6 защити\", обясни специалистът.", "date": "2017.08.23", "title": "Експерт: Към 7-годишна възраст вече 50% от децата в България са в интернет"}
{"url": "https://www.24chasa.bg/novini/article/6404645", "text": "Целият ми живот пропадна, казва младеж, който е зад решетките в Бойчиновци за опит за убийство на най-добрия си приятел преди 7 г. \"Тогава си мислех: ти или аз. Бях пушил много. Бях в твърде голям афект, избягах, стана ми лошо, извикаха линейка\", разказа пред   момчето на име Иван. По тялото на приятеля му лекарите преброили 14 прободни рани. Иван бил осъден на 7 г. затвор, излежал е вече 3. Сега работи в кухнята, готвач е. Семейството на Иван е в Германия. Като излезе, той иска да замине при тях. Всяка година у нас се извършват над 5000 престъпления от непълнолетни", "date": "2017.08.23", "title": "Младеж, опитал да убие приятел: Целият ми живот пропадна"}
{"url": "https://www.24chasa.bg/novini/article/6404648", "text": "Иван може и да не е убиец, твърди пред  майката на на Иван, който е обвинен, че е заклал 11-годишната Никол в бургаския комплекс \"Меден рудник\". Ще намерим адвокат, ще обжалваме мярката му. Детето ми не е убиец, той се страхува. Ден преди това  , че момчето дори салам не може да си отреже само. \"Синът ми няма психическо заболяване. Няма и нож. Той дори не знае да реже с нож. Манджа, такива работи, въобще не яде. Нека полицаите да намерят главния виновник, да не тормозят момчето ми\", каза пред   майката на младежа, обвинен за убийството на 11-годишната Никол в Бургас. Според нея синът й Иван дори не познава парите. Обаждал се по телефона, за да му обяснят колко пари да даде като купува нещо. Съжалявам много, съчувствам на майката на убитото момиче. Искам да се намери истинският убиец, да си получи заслуженото, добави тя. Майката казва, че не знае нищо за починалото дете. \"Пълна лъжа е, че вещи на момичето са намерени при него. Не знам от кога се познават. Той излиза с двата внука или с баща си. Сам го е страх\", каза тя. Близките на Иван твърдят, че той никога не е \"проявявал агресия\". Съседка каза, че \"Иван не е способен на убийство. Даже го е страх от малките деца. Малко по-трудно схваща, не че е бавноразвиващ. Питайте го знае ли какво е нергиле. Той дори цигари не пуши\", каза комшийката. Според нея истинският убиец сега се разхожда край нас и се смее. Психологът Тодор Тодоров твърди, че постъпката на момчето не е нещо необичайно. И преди да има фейсбук се случваха такива неща., въпросът е като родители как комуникираме с децата си, допълни той. Моят син е на 9 г., аз бях втрещен, че негови съученици ми плащат покани за приятелство - това са го направили заедно с родителите си. Родителите, за съжаление, си купуват любовта на децата си. Като купуваш смартфони, таблети ит.н. може да договориш с детето и как да го контролираш, каза още Тодоров. Днес погребват жертвата Никол.", "date": "2017.08.23", "title": "Майката на задържания за смъртта на 11-годишната Никол: Синът ми не е убиец"}
{"url": "https://www.24chasa.bg/novini/article/6404653", "text": "\"Цанков камък\" е измислен сюжет за мен, каза пред   депутатът от БСП Валери Жаблянов. ГЕРБ трудно приемат критики, когато на върха на държавата започнат да се притесняват от заговори, ние сме избягали от демокрацията, каза той по повод изявлението на премиера Борисов, че БСП и ДПС се готвят да управляват заедно. Стигнахме до ситуация, в която трима души се оказаха управители на държавата. Политиката, при която 7 души решават личните си проблеми, не отива на държава, която повече от 10 г. е в ЕС, обясни той. Има еднолично управление, правят се опити да се дискредитира опозицията, твърди Жаблянов.", "date": "2017.08.23", "title": "Валери Жаблянов: \"Цанков камък\" е измислен сюжет"}
{"url": "https://www.24chasa.bg/novini/article/6405074", "text": "Credissimo е единствената българска компания, номинирана от организаторите на престижния конкурс European FinTech Awards 2017, в категорията „Алтернативни финанси “. Престижната номинация, нарежда българското дружество сред водещите европейски компании, като Credissimo се състезава за място сред най-големите финансово-технологични структури в Европа, както и за отличието „Европейски иноватор на 2017“. След спечелените многобройни награди и постижения през последната година, поканата за участие в престижния конкурс е поредното доказателство, че Credissimo успешно развива своята политика, като потребителски ориентирана компания. Потвърждение на това е признанието, което дружеството получи през юни от българските потребители, като беше избрана за любима „Финансова институция“ и „Любима марка“ в единствената потребителска класация у нас – „Любимите марки”. Иновативни решения и модели, високата клиентска удовлетвореност и разрастващата се експанзия на компанията за  , са само част от причините за номинацията и в European FinTech Awards 2017. Благодарение на своите постижения, в рамките само на една година, компанията стартира ключови партньорства с международни технологични компании като Viber, Facebook, Instantor, Bitcoinpay, Green Business Bureau, които спомагат за нейното развитие. Междувременно Credissimo получи специална покана от Google за участие в Think Finance Central Europe 2017, събитието обединяващо най-големите финансови компании в сектора. Credissimo представлява България сред силна конкуренция от утвърдени европейски ФинТек компании като Mintos (Латвия), Lendify (Швеция), Viventor (Холандия), Fidor Bank (Германия), Funding Circle (Англия), Wonga (Холандия), Zonky (Чехия), Cream Finance (Латвия), 4Finance (Латвия) и др. „Номинацията, която получихме е първата на световно ниво, което е огромно признание за нас. Да бъдеш единствената българска компания на един от най-значимите конкурси във финансово-технологичната сферата, е доказателство, че Credissimo вече се нарежда сред най-иновативните и обещаващи дружества в Европа. След множеството отличия, които компанията ни получи през последните месеци, участието в конкурса е поредната оценка за работата и старанието на целия ни екип. Пожелаваме успех на всички участници в конкурса.” заяви г-н Янков, изпълнителен директор на компанията. European FinTech Awards е един от най-престижните конкурси, който оценява работата на компаниите от финансово-технологичния сектор в Европа, като събира над 500 предприемачи, банкери, инвеститори и консултанти. Тази година темата на наградите е \"Епохата на ФинТек индустрията\". Носителите на наградите ще бъдат обявени на специална церемония на 27 септември в Брюксел. Гласувайте и вие, и подкрепете единствената българска компания в European FinTech Awards 2017, като дадете своя глас тук: ", "date": "2017.08.23", "title": "Credissimo – претендент за титлата „Европейски иноватор на 2017“ на European FinTech Awards 2017"}
{"url": "https://www.24chasa.bg/novini/article/6405017", "text": "Четиринайсетгодишно  , е освободено с предупреждение за безопасността на движението, съобщи министерството на вътрешните работи, цитирано от Ройтерс. Видеото с момчето, което танцува под звуците на популярния хит от 90-те пред пет ленти, пълни с автомобили, спрели на червен светофар, получи широко разпространение в социалните мрежи, предаде БТА. Полицията заяви, че тийнейджърът е бил задържан за разпит, защото е показал \"непристойно поведение на обществено място\", затруднявайки трафика. Момчето е освободено без обвинение, след като той и настойникът му били разпитани. Двамата са подписали писмена декларация, че момчето повече няма да демонстрира поведение, от което би могла да произтече опасност за неговия живот и живота на други\", заяви ведомството. \"Целта е единствено да бъде предупредено за потенциалните последствия за собствената му безопасност, както и да спазва правилата за безопасността на водачите на превозни средства и пешеходците като цяло\", допълват от полицията.", "date": "2017.08.23", "title": "Саудитската полиция освободи момчето, \nтанцувало \"Макарена\" на улицата"}
{"url": "https://www.24chasa.bg/novini/article/6405016", "text": "Свидетелствео за граждански брак или нотариален акт ще могат да бъдат получавани от гражданите онлайн, но само ако са издадени от 2000 година насам. Това съобщиха от Министерски съвет вицепремиерът Томислав Дончев и шефът на Държавна агенция електронно управление Росен Желязков. Те заявиха, че правителството се е занимавало с отчета за мерките за намаляване на административната тежест. До края на годината 12 услуги ще бъдат дигитализирани. Т.е гражданите ще могат да получават необходимите документи онлайн. За 4 от тях това е частично. Желязков даде пример за свидетелството за граждански брак, който ще могат да получават електронно само родените след 1984 година, тъй като тези са дигитализирани документите от 2000 година насам. Същото се отнася и за имотния регистър. Там сделките за имоти и нотариалните актове са дигитализирани от 2000 година насам.  Ако един нотариален акт е издаден 1980 година, той все още е на хартия, поясни Желязков. Другите услуги, които са частично дигитализирани са от регистър \"Булстат\". Причината за това е, че миналата година регистърът е бил надграден и все още администрациите не са свързани към него, за да могат да правя онлайн справки.  Електронизирането на 12-те услуги в края на годината ще има отношение към други над 1 млн. услуги, които търсят гражданите от администрацията. ", "date": "2017.08.23", "title": "До края на годината - свидетелство за граждански брак или нотариален акт онлайн"}
{"url": "https://www.24chasa.bg/novini/article/6404996", "text": "„Аз спрях поръчката за тел. 112. Беше намерен дефект в нея и това беше основанието. Усещам се притиснат като министър от тези, които досега са изпълнявали задълженията си по този договор. Имаме известни слабости в министерството назад във времето, тъй като не са плащани пари за поддръжка. От експертизата, която имам, в момента правим така, че се договаряме с представител на небългарска фирма, които са вършили нещата досега, да продължават да ги вършат без това да е в ущърб на гражданите“, заяви вътрешният министър Валентин Радев на брифинг пред журналисти, цитиран от \"Фокус\".  „Става дума за назначаването на поне 1000 униформени полицаи до края на тази година. Това е част от нашата предизборна програма и от тази за управление на правителството. Докладвах на премиера, че от началото на годината за назначени 778 полицаи. Забраних назначаването в администрацията служителите, докато не се попълнят основните длъжности или голяма част от тях. Мярката е изпълнена и то не от началото на годината, а от влизането във властта на третото управление на премиера Борисов. От 5 май числата са такива“, коментира Радев. По думите му в дирекция „Жандармерия“ при ГД „Национална полиция“ са назначени 245 униформени служители, в ГД „Гранична полиция“ – 129 и в СДВР и ОДМВР – 560. Общо 934. „Това е към дата 8 август. В последната седмица може би са настанени и останалите 66. Утре в Асеновград ще открием Районното управление. Обещанието беше, че ще бъде открито възстановено районно управление“, каза още Валентин Радев. „За над 160 услуги успяхме да намалим административната тежест. Над 30% от тях вече са електронизирани. Може да минете през КАТ и да видите там подобренията. Очакваме допълнителните 2,5 млн. лв., които трябва да бъдат отпуснати, за да довършим това, което сме решили на територията на софийската КАТ и да го размножим по останалите приемни пунктове в големите градове – Пловдив, Варна, Бургас. Имам сведения, че опашките са намалели. Опитваме се да бъдем все по-любезни, включително да премахнем ксероксите, които все още ги има отвън и се налага да размножаваме документи“, коментира Радев. По думите му е много важно този опит, който се натрупва в КАТ-София, да го прехвърлят в другите места. „Аз съм оптимист“, добави той. За увеличаването на заплатите на служителите на МВР и дали министерството ще поиска допълнително перо за това, когато бъде гласуван бюджетът за следващата година, Радев заяви, че този въпрос е бил повдигнат и на събирането с министър-председателя. „Той и всички умувахме над този въпрос, но няма да кажа точно какво. Естествено, че ходът е натам. Трябва да увеличим не само заплатите на служителите на МВР, а на целия сектор „Сигурност“. Търсят се начини и ви каня на 12 септември. Както знаете, има Съвет за социално партньорство. Там една от точките е точно това – обсъждаме предложенията на синдикатите на МВР. Ще бъде обсъдено повишаването на заплатите – кога, как, с колко“, каза още Валентин Радев.", "date": "2017.08.23", "title": "Валентин Радев: Аз спрях поръчката за обслужването на тел. 112 (Обновена, видео)"}
{"url": "https://www.24chasa.bg/novini/article/6405029", "text": "Поне 35 цивилни са загинали в резултат на бомбардировка в йеменската столица Сана, извършени от самолети на регионалната коалиция, водена от Саудитска Арабия, съобщава ТАСС, позовавайки се на информация от телевизионния канал Al Mayadeen. Въздушният удар е бил нанесен над северната част на столицата, предаде \"Фокус\". В Йемен от август 2014 г. се води борба между правителствените сили и шиитите. Най-активната ѝ фаза бе през март 2015 година, когато арабската коалиция изпрати военни сили на територията на Йемен, определяйки действията си като необходими за спиране на конфликта.", "date": "2017.08.23", "title": "Най-малко 35 загинаха при въздушен удар на арабската коалиция в Йемен"}
{"url": "https://www.24chasa.bg/novini/article/6405026", "text": "Полицейски патрул охранява от тази сутрин дома на 15-годишния Иван Иванов от Бургас, обвинен за убийството на 11-годишната Никол Йончева. Охраната се наложила, след като родителите на Иван получили заплахи за саморазправа.  \"Страх ни е да излезем навън. На дъщеря ни й стана лошо, не знам какво да си мисля\", сподели пред \"24 часа\" майката на Иван - Донка Петкова. Притеснената жена не знаела откъде идват заплахите, но заяви, че се страхува за живота си и този на семейството си. Донка е категорична, че синът й Иван не е извършил убийството и най-вероятно е натопен.  \"Той е толкова кротък. Много често другите деца го бият, не е възможно да посегне на човек, но се притеснявам сега в ареста как ще издържи и че може от страх да признае нещо, което не е извършил\", сподели още майката.    ", "date": "2017.08.23", "title": "Полиция охранява дома на осмокласника, обвинен за намушканата Никол (Видео)"}
{"url": "https://www.24chasa.bg/novini/article/6405073", "text": "Футболен запалянко бе осъден в Русе на 15 денонощия арест, наложена му е и забрана да посещава спортни мероприятия в страната и в чужбина за срок от две години. Решението е на Русенския районен съд, съобщиха от полицията в крайдунавския град. Случаят е от 20 август /неделя/, по време на футболния мач между Дунав (Русе) и Лудогорец (Разград), който се игра на Градския стадион в Русе. Около 21,50 часа 19-годишният М.К. се отправил към агитката на гостуващия отбор, където започнал да рита по оградната мрежа на т. нар. \"клетка\" и да отправя обиди и нецензурни реплики към феновете. На русенеца е съставен и акт по Закона за опазване на обществения ред при провеждане на спортни мероприятия.", "date": "2017.08.23", "title": "Осъдиха футболен фен на 15 дни затвор в Русе и без посещения на спортни събития 2 години"}
{"url": "https://www.24chasa.bg/novini/article/6404852", "text": "Поредна жертва от севлиевско село падна в капана на телефонната мафия и остана без всичките си спестявания.  На 22.08.2017 г. в РУ-Севлиево е получен сигнал от 79-годишна жена от с. Градница, че предния ден е станала жертва на измама, като ѝ е причинена имотна вреда в размер на 6000 лв., съобщи полицията в Габрово. Престъплението е извършено по сценария „оказване на съдействие при провеждане на полицейска акция по залавянето на телефонни измамници“. По случая е образувано досъдебно производство. От полицията отново призовават гражданите да не се поддават на манипулации. Тъй като сценариите могат да бъдат различни, основното правило, което трябва да се спазва, е при получаване на каквото и да било обаждане, свързано с искане на пари, разговорът да бъда прекъснат незабавно. Искането на пари по телефона е категоричен знак за измама! Дори отсрещната страна да настоява да останете на линия, затворете телефона и позвънете на най-близките си хора и на тел. 112.", "date": "2017.08.23", "title": "Мним полицай измъкна 6000 лв. от баба в Севлиевско"}
{"url": "https://www.24chasa.bg/novini/article/6404812", "text": "Константин Каменаров е новият генерален директор на БНТ. Малко преди 12 часа на свое заседание СЕМ го избра с 4 гласа „за“ и 2 „против“, без въздържали се. Кандидатурата подкрепиха Мария Стоянова, Бетина Жотева, Росица Еленова и председателката София Владимирова. \"Панорама\" ще се излъчва в събота или в неделя - това е една от най-революционните идеи в концепцията на Константин Каменаров, който я представи пред Съвета за електронни медии в конкурса за генерален директор на БНТ. Другата му революционна идея е да има само две двойки водещи на централната емисия \"По света и у нас\". Те или ще се сменят през седмица, или единият екип ще води от понеделник до петък, а другият - през уикенда. По думите на Каменаров БНТ няма нужда да се конкурира ненужно с големите търговски телевизии, тъй като тя е реална алтернатива на комерса. Има предимството да произвежда продукти, които не са комерсиални. Една от мечтите на Каменаров е да създаде \"БНТ академия\", която да е с контакт с всички университети, където се обучават журналисти, фотографи, оператори. Техните продукти и съдържание може да са в порталите на БНТ. Константин Каменаров е лекар по образование (без да е практикувал), бивш оперативен директор на БНТ (длъжност, появила се с него и отмряла след напускането му), бивш тв водещ, съпруг на красивата Радина Червенова от БНТ, винаги усмихнат събеседник. Твърди, че се занимава с бизнес през последните години. Близък е с доста от големите продуценти у нас, поради което се смята, че те са и негово лоби в конкурса за шеф на БНТ. Очаквайте подробности!                                                                                                                                                                                                                                                                                                                       ", "date": "2017.08.23", "title": "Константин Каменаров е новият генерален директор на БНТ"}
{"url": "https://www.24chasa.bg/novini/article/6404980", "text": "Правителството предлага на Президента на Република България да издаде указ за назначаването на Цветан Китов за председател на Държавна агенция „Технически операции”, считано от 23 октомври 2017 г, съобщиха от правителствената информационна служба. Цветан Китов изпълнява тази длъжност от 23 октомври 2013 г. съгласно решение на Министерския съвет и 4-годишният му мандат изтича през тази година. Влезлите в сила промени в Закона за СРС предвиждат председателят на ДАТО да се назначава с указ на Президента на републиката по предложение на Министерския съвет.", "date": "2017.08.23", "title": "Предлгат нов мандат за шефа на Агенцията за технически операции Цветан Китов"}
{"url": "https://www.24chasa.bg/novini/article/6404964", "text": "46 пространствени куб. метра дърва за огрев задържаха служители на Югозападното държавно предприятие през изминалата седмица при проверките за нарушения в горите. Съставени са общо 18 акта за транспортиране на дървесина без контролна горска марка и превозен билет, като 12 от тях са в района на \"ДГС Благоевград\", 4 – в \"ДГС Радомир\" и два – в \"ДГС Гърмен\". Общо 626 проверки са извършени в периода 14-20 август на територията на Югозападното държавно предприятие, което стопанисва държавните гори в областите Благоевград, Кюстендил, Перник, София град, Софийска, Ловеч и Пазарджик. От тях 343 са в обекти за дърводобив, 130 – на превозни средства, транспортиращи дървесина. Инспектирани са също 87 ловци, 25 – риболовци, както и 41 – физически лица.", "date": "2017.08.23", "title": "46 кубика незаконни дърва конфискуваха горските в Пиринско"}
{"url": "https://www.24chasa.bg/novini/article/6405008", "text": "Протестите в Турция срещу \"стената на срама\" нарастват като лавина. Под това заглавие информационната агенция Ихляс хабер ажансъ помества кореспонденция за оградата от българска страна край турско-българската граница срещу нелегалните мигранти, съобщи БТА. Кореспонденцията е придружена със снимки от 146-километровото съоръжение. Депутат от управляващата Партия на справедливостта и развитието /ПСР/ от Одрин Рафет Сезен нарича 146 км.ограда по границата между Турция и България \"стената на срама\", като се отбелязва, че върху оградата са поставени остри като бръсначи заграждения и бодлива тел. \"Крайно е неприемливо изграждането на съоръжение като тази ограда в 21 век. Съвсем ясно е, че то няма нищо общо със съоръженията. Бих искал да заявя, че страните от Европейския съюз, които разпространяват цивилизацията по света, са част от репресивното потисничество, което винаги са прилагали срещу турската нация\", казва турският депутат. В кореспонденцията се подчертава, че \"България използвала гражданската война в Сирия и мигрантите, които искат да се приютят в ЕС, като предлог за изграждането на оградата\" Протестите в Турция срещу построяването на 146.км. съоръжение по протежение на турско-българската граница започнали още през 2013 г. Отначало се планирало тя да бъде с дължина 30 км, но в последствие станала 146 км., същото е положението и край границата с Гърция, се отбелязва в кореспонденцията. \"На сухопътните граници на Турция със съседите от 2012 г. насам има високи огради с бодлива тел и бръсначи. Такива \"стени на срама\" са изградени в 12 европейски държави\", пише агенцията. По думите на турския депутат, които цитира Ихляс хабер ажансъ, оградните съоръжения край границата застрашават живота на дивата природа, разделят и отчуждават хората, живеещи от двете страни на границата. \"Турция не заслужава подобно отношение\", казва той. В кореспонденцията се подчертава още, че изграждането на охранителните съоръжения по границите на Турция с България и Гърция не може да се сравнява с охранителните съоръжения на турската страна край източните граници, където бушува терор, който е заплаха за сигурността на Турция. Турският депутат подчертава, че вместо за изграждане на стени между Турция и държавите от ЕС, средствата трябва да се влагат за образователни и социални цели. В кореспонденцията са цитирани и мнения на хора от близките села, които изразяват недоволство от оградата покрай турско-българската граница.", "date": "2017.08.23", "title": "Протести в Турция срещу оградата на турско-българската граница"}
{"url": "https://www.24chasa.bg/novini/article/6404857", "text": "Американският президент Доналд Тръмп заяви във вторник във Финикс, Аризона, че агресивната му риторика, насочена към Северна Корея, дава резултати и че неговият колега Ким Чен-ун започва \"да уважава\" САЩ, предаде Франс прес. \"Някои казаха, че прекалявам. Всъщност обаче не беше достатъчно\", каза Тръмп на митинг пред хиляди свои привърженици. \"Но Ким Чен-ун, ще взема под внимание, че според мен той започва да ни уважава\", посочи президентът на САЩ. \"И може би - вероятно не, но може би оттук ще излезе нещо положително\", добави той, цитиран от БТА. Ситуацията на Корейския полуостров остава крайно напрегната с оглед активните действия на Пхенян за развитие на ракетната програма на Северна Корея, напомня ТАСС.", "date": "2017.08.23", "title": "Тръмп: Ким Чен-ун започва да уважава САЩ \nи от това може да излезе нещо добро"}
{"url": "https://www.24chasa.bg/novini/article/6404931", "text": "На 25 август в двореца „Евксиноград“ във Варна държавният глава Румен Радев и министър-председателят Бойко Борисов ще проведат разговори с президента на Френската република Еманюел Макрон, съобщиха от правителствената информационна служба. Президентът Макрон и неговата съпруга Брижит Макрон ще бъдат на посещение в страната по съвместна покана на президента Радев и премиера Борисов. Перспективите за развитие на двустранните отношения между България и Франция, двустранното икономическо, инвестиционно и културно сътрудничество, охраната на външните граници на Европейския съюз, както и идеите за бъдещето на Европа, ще бъдат сред акцентите на срещите на френския президент в България. Във фокуса на разговорите ще бъдат също така заложените в програмата на Българското председателство на Съвета на ЕС приоритети, европейската перспектива на Западните Балкани и присъединяването на страната ни към Шенген и към Организацията за икономическо сътрудничество и развитие (ОИСР). Церемонията по посрещането на президента на Френската република е от 10,00 ч. пред двореца „Евксиноград“, като след нея ще се състои официалната снимка на двамата президенти и техните съпруги. След церемонията президентите Радев и Макрон ще проведат среща „на четири очи“ и ще ръководят пленарните разговори между официалните делегации на двете президентски институции. В 11.15 часа двамата президенти ще дадат съвместна пресконференция за медиите. От 11.35 часа е срещата на „четири очи“ между министър-председателя Бойко Борисов и президента Макрон, която ще бъде последвана от пленарни разговори. От българска страна в тях ще участват вицепремиерите Екатерина Захариева, Томислав Дончев и Красимир Каракачанов, както и министър Владислав Горанов. Пресконференцията на премиера Борисов и президента Макрон е от 12.45 часа. В късния следобед министър-председателят Бойко Борисов и френския му гост ще посетят Центъра с навигационни симулатори във Висшето военноморско училище „Н. Й. Вапцаров“ във Варна.", "date": "2017.08.23", "title": "Макрон ще посети България в петък"}
