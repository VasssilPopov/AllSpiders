{"url": "https://www.24chasa.bg/novini/article/6452036", "text": "40 oгнeбopци, cпacитeли, пoлицaи, горски и дoбpoвoлци ca гacили голям пoжap в ceлo Кpacнo Гpaдищe, oбщинa Сyхиндoл. Сигнaл зa инцидeнтa e бил пoдaдeн в пeтък cлeдoбeд. Плaмъцитe пpeвзeли пacищa, лecoнeпpигoдни плoщи и шиpoкoлиcтнa гopa. Пpичинaтa e нeбpeжнocт пpи бopaвeнe c oткpит oгън. Нa мяcтoтo ca ce oтзoвaли пoжapникapи oт Пaвликeни, Гopнa Оpяхoвицa, Вeликo Tъpнoвo, cпacитeли oт ceктop СОД, cлyжитeли от Държавно горско стопанство \"Болярка\", пoлицaи, десетки дoбpoвoлци. Съc cъвмecтни ycилия тe лoкaлизиpaли плaмъцитe, кoитo зacтpaшитeлнo пpиближили гopcкия мacив. Унищoжeни ca 40 дкa шиpoкoлиcтнa гopa и oщe 60 дкa лecoнeпpигoдни плoщи. Слeд ycилиятa нa вcички yчacтници в aкциятa ca cпaceни 60 дкa смесена гора. Зa cлyчaя e yвeдoмeнa дежурната оперативноследствена група на пoлициятa в Пaвликeни.", "date": "2017.09.17", "title": "Огнеборци, полицаи, горски и доброволци\nспряха голям пожар и спасиха 60 дка гора"}
{"url": "https://www.24chasa.bg/novini/article/6451804", "text": " Председателят на Военния комитет на НАТО ген. Петър Павел заяви по време на среща в Тирана, че има основания за загриженост относно Русия и нейните военните маневри в Беларус \"Запад-2017\", предаде македонската медия \"МКД\". Според него учението може да се разглежда като \"сериозна подготовка за голяма война\", предава Фокус. Ген. Павел посочи, че НАТО \"не се конкурира с Русия за Западните Балкани\".Той добави , че НАТО засилва усилията си да възстанови военната комуникация с Русия, за да се избягват \"нежеланите последствия от потенциални инциденти по време на учения\". \"Когато разглеждаме маневрите \"Запад 2017\" на Русия, не трябва да има никакво безпокойство. Но когато погледнем по-широката картина, трябва да бъдем загрижени, защото Русия не е прозрачна \", посочи ген. Павел на годишната конференция на Военния комитет на НАТО, която бе открита в петък в албанската столица Тирана, където теми са борбата срещу тероризма, положението в Западните Балкани и новата стратегия на САЩ в Афганистан. Павел добави , че проблемите в страните от Западните Балкани могат да се появят от радикализма, организираната престъпност, миграцията, икономическите проблеми или от \"злокачественото влияние на Русия\". \"Ние не се конкурираме с Русия по отношение на Западните Балкани. Ние сме съсредоточени главно върху стабилността и сигурността на региона\", каза Павел, добавяйки, че няма планове за намаляване на броя на войските в Косово или за определяне на краен срок за тяхното присъствие там.", "date": "2017.09.17", "title": "Военният комитет на НАТО: Русия се готви сериозно за голяма война"}
{"url": "https://www.24chasa.bg/novini/article/6451809", "text": "Приключват 90 на сто от дейностите по строителството на канал на река Марица край Одрин, информираха от областната дирекция за водите. Чрез канала ще се предотвратяват наводненията, причинявани от река Марица вследствие отварянето на шлюзовете на язовирите на българската страна, които се препълват при обилни валежи. Марица служи и за граница между Турция и България, а също и с Гърция. По протежение на гръцкия бряг е изградена телена ограда за спиране на нелегалните мигранти. Съоръжението, наречено Канал Одрин, се изгражда край град Одрин, който най-силно страда от прииждането на реките през последните години. Каналът е с дължина 7 800 метра, остават за довършване само 700 метра, уточняват турските източници. Съоръжението представлява всъщност дренаж /система бай-пас/, която ще отклонява водите на реката при прииждане в района на Караач махаллеси с население около пет хиляди души, където се нанасят много големи щети. Дори когато Марица достигне пиковото ниво от 2500 куб.м., няма да причинява наводнения на града и одринска област, посочват специалистите. Ширината на канала е 50 метра, а дълбочината му 4,5 метра. Над него ще има пет моста за коли и пешеходци, четири от които са напълно готови. Строителството на канал Одрин започна през ноември 2015 г. Инвестицията възлиза на 46 милиона турски лири. Предвиждаше се той да бъде пуснат в употреба още в началото на тази година, но се забави поради опита за преврат на 15 юли миналата година. През ноември тази година се предвижда каналът на река Марица край Одрин да влезе в експлоатация.", "date": "2017.09.17", "title": "Канал на река Марица край Одрин ще спира наводненията"}
{"url": "https://www.24chasa.bg/novini/article/6451818", "text": " Според германския външен министър Зигмар Габриел конфликтът около КНДР е невъзможен за разрешаване без сътрудничеството между Русия, САЩ и Китай, предаде ТАСС, цитирана от БТА. „Без сътрудничество между тези три страни няма да решим проблема“, заяви министърът. Той призова към „ново стартиране на политиката на разведряване“ в международните отношения. За разрешаването на конфликта около КНДР, според него, е необходима „комбинация от санкции и дипломатически предложения“. Габриел предупреди, че примерът на КНДР може да стане заразителен и да доведе до това, че „и други държави ще се опитат да получат достъп до атомно оръжие“.", "date": "2017.09.17", "title": "Зигмар Габриел: Кризата с КНДР няма да се реши без диалог между Русия, САЩ и Китай"}
{"url": "https://www.24chasa.bg/novini/article/6451872", "text": "Върховният духовен лидер на Иран Аятоллах Али Хаменей заяви, че страната ще реагира силно спрямо всеки „погрешен ход“ на САЩ относно ядреното споразумение между Техеран и световните сили. Той заяви това дни, след като президентът на САЩ Доналд Тръмп посочи, че Иран нарушава „духа“ на споразумението, предаде Ройтерс, цитирана от Фокус. „Иранската нация стои непоклатима и всеки погрешен ход на САЩ относно ядреното споразумение ще се сблъска с реакцията на Ислямската република“, заяви Али Хаменей в ефира на националната телевизия на Иран. Превод и редакция: Виктор Турмаков", "date": "2017.09.17", "title": "Али Хаменей: Ще реагираме срещу всеки грешен ход на САЩ за ядреното споразумение"}
{"url": "https://www.24chasa.bg/novini/article/6451910", "text": "Премиерът Бойко Борисов честити днешния православен празник на Светите мъченици Вяра, Надежда, Любов и майка им София и празника на София. Ето какво напиа той в личния си профил във фейсбук: Православната църква почита Светите мъченици Вяра, Надежда и Любов и тяхната майка София. Честит празник на всички именици. Бъдете живи и здрави. Днес е и Денят на София, щастлив съм, че столицата ни продължава да се развива успешно. ", "date": "2017.09.17", "title": "Борисов: Щастлив съм, че столицата ни продължава да се развива успешно"}
{"url": "https://www.24chasa.bg/novini/article/6451895", "text": "Президентът на Сърбия Александър Вучич посети днес в болницата в Лозница двете журналистки от телевизия Пинк, които бяха нападнати вчера по време на протест, организиран от движението Двери срещу телевизията, предава БТА. Вучич заяви, че не може да допусне насилническо поведение и че \"тези, които малтретират жени, не могат да бъдат бъдещето на Сърбия\". Нападателят срещу журналистката Гордана Узелац, която получи мозъчно сътресение, е арестуван и прокуратурата си върши работата, добави той. \"Утешително е, че тези, които биеха, ще бъдат наказани, а ние ще искаме по-сериозни наказания за насилници и за чудовища, които бият жени\", каза Вучич. На вчерашния протест, организиран от Двери и Здрава Сърбия пред телевизия Пинк, се стигна до инцидент, когато едно лице нападна физически журналистката Гордана Узелац, след което се стигна до общо блъскане. Пострада и още една журналистка от Пинк.", "date": "2017.09.17", "title": "Вучич: Ще искаме по-сериозни наказания за насилници, които бият жени"}
{"url": "https://www.24chasa.bg/novini/article/6451968", "text": "Повече от 700 кмета от Каталония се събраха в неделя, 17 септември, в Барселона, за да демонстрират сила, въпреки натиска на испанското централното правителство те да не провеждат референдум за независимостта на североизточния регион, пише Washington Post, цитиран от Фокус. Стотици кметове се събраха в неделя с президента на Каталонската автономия Карлес Пуигдемон и с кмета на Барселона Ада Колау в Барселона – основния град на областта. „Ние няма да се уплашим. Това не е за независимост, а за правата ни“, заяви Колоу. Испанската полиция в събота конфискува от покрайнините на Барселона печатни материали в подкрепа на референдума. Операцията следва такава от петък, по време на която бяха иззети 100 хил. плаката. Пуигдемон благодари на кметовете, че не са отстъпили пред властите и посочи, че повечето каталонци възнамеряват твърдо да гласуват, въпреки забраната. „Каталонската регионална полиция има нареждане да арестува кметовете, ако те отказват да се появят на разпит“, заяви главният прокурор на Испания Хосе Мануел Маза.", "date": "2017.09.17", "title": "Около 700 кмета от Каталония ще подкрепят референдума за независимостта"}
{"url": "https://www.24chasa.bg/novini/article/6451957", "text": "Общо 3787,843 тона отпадъци бяха събрани в кампанията „Да изчистим България заедно“ на бТВ, в която МОСВ е основен партньор. Това сочат окончателните данни от инициативата на 16 септември, обобщени от 16-те Регионални инспекции по околната среда и водите и експертите на Дирекция „Управление на отпадъците“ в министерството, предават от пресцентъра на МОСВ. Данните са за събраните отпадъци от населените места и териториите в обхвата на съответната екоинспекция. Тези количества са събрани от общо 3582 места, които са почистени от доброволците в цялата страна в събота. Така според изчисленията от всяко замърсено място е бил извозен към общинските и регионалните депа средно по около 1 тон боклук. Доброволците, които се включиха в кампанията по почистването на България на 16 септември, са 89 174 души.  Най-много отпадъци отчитат от РИОСВ в София - 512,2 тона, на второ и трето място са съответно Пловдив с 460,98 тона и Пазарджик – 354 тона. Следват данните от екоинспекциите във Варна със събрани 303,04 тона, Перник – 288,6, Русе – 287,25, Бургас – 239,04, Хасково – 237,96, Враца – 188,98, Стара Загора – 184,14, Търново – 182,74, Благоевград – 172,83, Шумен – 144,23, Плевен – 126,07, Монтана – 77,5, както и Смолян – 27,460 тона.", "date": "2017.09.17", "title": "Средно по 1 тон отпадъци е събран от 3582 почистени места на 16 септември"}
{"url": "https://www.24chasa.bg/novini/article/6449356", "text": "Анна Цолова се отказа от мечтата си един ден, когато екранното й лице се изхаби след ежедневните събуждания на зрителите в сутрешния блок, да мине зад кадър. Но да продължи със същото - новини, напипване на пулса на горещите теми на деня и изискване на отговори на неудобните въпроси. Изненадващо доскорошната водеща в Нова телевизия се раздели с мястото си пред камерата на \"Здравей, България\" до своя колега Виктор Николаев. Цолова обяви, че отваря нова страница в кариерата си и се подготвя за различна роля в тв ефира, която ще я обвърже със съвсем друг проект далеч от новините. неочакван и нетипичен за нея ход, защото още в началото на своята кариера тв журналистката се посвещава с плам и пълна отдаденост на актуалните събития от деня. Цолова е сред първите в редиците на старта на телевизия Би Ти Ви и се гневи много на това, че в началото медията отразява в новинарските си емисии незначителни теми и настоява за много повече професионализъм. Постепенно екипът влиза в час и набира скорост. Именно по време на подготовката за новините в Би Ти Ви водещата се запознава и с една от най-добрите си приятелки и днес - Миролюба Бенатова. Според самите тях двете си приличат най-вече Работата свързва Цолова и с другите две нейни близки приятелки - водещата на \"Преди обед\" Деси Стоянова и вече също бившата шефка на \"Новини и актуални предавания\" в Нова телевизия Дарина Сарелска. Другата обща страст освен тази към работата, която споделят Сарелска и Цолова, са народните танци. Отдавали се на ежедневни тренировки, които много често преминавали в люти състезания помежду им. Понастоящем има слухове, че двете телевизионерки, които се разделиха с постовете си в своята медия, ще обединят сили в енигматичен все още нов проект. Близки на Цолова разкриват, че някога тя била нощна птица и истинска купонджийка, но забравила за будуването до малките часове в името на кариерата си. В стола на водещ на \"Тази сутрин\" в Би Ти Ви Цолова сяда по заместване на Мариана Векилска, но с жестоката си целеустременост, стриктност и педантичност към личния си имидж бързо се превръща в може би най-емблематичното лице на сутрешния блок. Много нейни познати свидетелстват, че Цолова е изключително обсебена от това да държи всичко под контрол. с добро чувство и нейният брат, репортерът Стоян Цолов, в тв интервю. Докато той се задържа в Би Ти Ви, неговата по-голяма сестра през 2013 г. предпочете да премине при конкуренцията и със своята професионална половинка Виктор Николаев станаха \"централни нападатели\" от отбора на Нова телевизия. \"Тръгнахме си, защото усещахме един каиш, който нямаше как да понесем - признава по-късно водещата. - Човек има нужда от въздух. Случи се това, че не бяхме симпатични на определени хора. Измислиха се някакви колосални суми, заради които уж сме отишли в Нова телевизия. Хубавото е, че ние с Виктор не сме меркантилни и не мога аз за една кола, къща или скъп часовник да направя правилното интервю\". Цолова също така определя Николаев като голямата си екранна любов. ", "date": "2017.09.17", "title": "\"168 часа\": Отказаха ли Анна Цолова от мечтата да остане завинаги в новините?"}
{"url": "https://www.24chasa.bg/novini/article/6452024", "text": "Министърът на културата Боил Банов приветства столичани и гостите на града по случай днешния празник. Това съобщиха от пресцентъра на Министерство на културата. В поздравителния адрес на министър Боил Банов се посочва: \"Уважаема госпожо Фандъкова, госпожи и господа, прекрасният ни град - столицата на България, за пореден път отбелязва своя специален ден, на който почитаме и светите мъченици София и нейните дъщери Вяра, Надежда и Любов. За мен е чест да Ви поздравя с този празник, събрал историята, духа и бъдещето на София. Тук можем да се разходим по антични римски пътища, да посетим уникални археологически паметници от много епохи, да се включим в авангардни театрални постановки, да си купим билети за оперни спектакли на световно ниво, да се насладим на стойностни изложби и изненадващи арт изяви. С тази своя неповторима атмосфера и дух на толерантност София привлича все повече туристи. Може би чарът на столицата ни се крие и в контраста между новото и старото, които живеят в невероятна симбиоза. Днес, вярна на своя девиз, София продължава да расте пред очите ни, но остава млада по дух - древна и модерна, вечна и постоянно обновяваща се. Превръща се във все по-привлекателно място, във все по-модерен европейски град, който непрекъснато се променя, който предлага все по-добри условия за стартиране на бизнес инициативи и нови проекти, за успешна професионална реализация, в това число и в сферата на културните и творческите индустрии. Радвам се, че г- жа Фандъкова и нейният екип работят изключително успешно за това градът ни не само да се развива и да изглежда все по-добре, но и да показва, да разкрива пред многобройните гости на нашата столица и уникалното ни културно-историческо наследство, с което с основание се гордеем. В навечерието сме на едно голямо предизвикателство – Българското председателство на Съвета на ЕС през 2018 г. Голяма част от събитията, свързани с нашето Председателство, ще се случат именно тук, в нашата столица - люлка на древни цивилизации, модерен град с хиляди различни лица. Уверен съм, че ще продължим да работим в партньорство, както и досега и заедно ще бъдем добри домакини. Поздравявам гражданите на София, които пазят своята история, ценят съвремието и творят европейското бъдеще на своя град\".", "date": "2017.09.17", "title": "Министър Банов: Гражданите на София творят европейското бъдеще на своя град"}
{"url": "https://www.24chasa.bg/novini/article/6452006", "text": "Кувейт даде един месец на посланика на Северна Корея да напусне емирството, обяви пожелал анонимност високопоставен кувейтски дипломат, цитиран от Франс прес и БТА. Съобщението идва десет дни след разговори на емира на Кувейт с президента на САЩ Доналд Тръмп, който е в силно обтегнати отношения с режима в Пхенян. Севернокорейската дипломатическа мисия в Кувейт ще бъде сведена до шарже д'афер и трима дипломати. Освен това Кувейт реши повече да не издава визи на севернокорейски работници. В момента в Кувейт има между 2000 и 2500 севернокорейски работници. Те ще трябва да напуснат страната щом приключат проектите, по които работят, уточни дипломатът. Според азиатски дипломатически източници в Залива Южна Корея и Япония от няколко седмици оказват натиск на монархиите в региона да спрат да наемат севернокорейски работници като изтъкват, че от парите за тази работна ръка се възползва режимът в Пхенян. В петък Северна Корея изстреля нова ракета, предизвиквайки нови международни критики. Вчера Доналд Тръмп и южнокорейският президент Мун Дже-ин се разбраха в телефонен разговор да упражнят по-голям натиск върху КНДР, съобщи Сеул.", "date": "2017.09.17", "title": "Кувейт даде месец на посланика на Северна Корея да напусне страната"}
{"url": "https://www.24chasa.bg/novini/article/6451676", "text": "Помещение, разположено под офиса на ексдепутата от ГЕРБ Живко Мартинов, приличало на месарска фабрика. Там се съхранявали много колбаси, с които бившият народен представител се сдобил чрез изнудване. Това разказа по Нова тв свидетел по аферата „Суджукгейт”, който твърди, че е дал огромно количество суджук на Мартинов. „Идваше при мен и казваше, че трябва да му дам суджук, за да го носи на премиера, което се оказа, че не е вярно. Ако не изпълнех исканията му, ме заплашваше с проверки от НАП и Икономическа полиция”, разкрива мъжът, пожелал да остане анонимен. Той коментира и твърдението на Мартинов, че в България няма откъде да се вземе толкова голямо количество еленско месо, с което да се произведат тонове суджук. „Еленското месо за суджука, който му доставих, Мартинов ми го докара лично, със собствения си автомобил”, каза производителят. „Караше ни да правим и кетъринг. Казваше, че е за събитие на ГЕРБ, а се оказваше, че той самият има празник”, разказва още мъжът. Той категорично отрече обвиненията на ексдепутата, че му е длъжник.", "date": "2017.09.17", "title": "Производителят на суджука: Под офиса на Мартинов имаше помещение като месарска фабрика"}
{"url": "https://www.24chasa.bg/novini/article/6451684", "text": "София е древен град, но с млад дух, който се поддържа от енергията на всеки един от нас. София я пазим и променяме заедно. Променяте я вие -със знанията, с талантите, със стремежите, с неспирния критичен дух, с желанието да се докажеш и да се справиш по-добре. Това заяви кметът на София Йорданка Фандъкова в обръщение към столичани по повод празника на София. Тя благодари на гражданите за доверието, което се стреми да оправдае.  На официална церемония пред църквата „Св. София” бе отслужен тържествен водосвет от епископ Герасим в присъствието на Негово светейшество Патриарх Неофит.  След това пред погледите на кмета на града Йорданка Фандъкова, президентът Румен Радев, председателят на Народното събрание Димитър Главчев, министри, областният управител на град София, зам.-кметове, общински съветници, депутати и посланици сред, бе издигнато и знамето на София. В церемонията взеха участие Националната гвардейска част и Гвардейския духов оркестър.      ", "date": "2017.09.17", "title": "Вижте как честваме празника на София (Снимки, видео)"}
{"url": "https://www.24chasa.bg/novini/article/6451680", "text": " В Тирана се провежда конференция на Военния комитет на НАТО. Това е първата толкова важна среща, която се провежда в албанската столица, откакто Албания стана член на НАТО през април 2009 г., предаде македонската медия \"Локално\", цитирана от Фокус. На конференцията ръководителите армиите на Алианса ще обсъдят ситуацията със сигурността в Западните Балкани и от тях се очаква да направят препоръки за продължаване на мисиите на НАТО в Афганистан и Косово. Председателят на Военния комитет на НАТО ген. Петър Павел се срещна с президента на Албания Илир Мета и високо оцени ангажимента на Албания в Алианса и участието на войските ѝ в международните мисии. Днес, на 17 септември, ще бъде избран нов председател на Военния комитет на Алианса, който ще встъпи в длъжност в средата на 2018 г.", "date": "2017.09.17", "title": "Избират нов председател на военния комитет на НАТО на заседание в Тирана"}
{"url": "https://www.24chasa.bg/novini/article/6451718", "text": "Заместник министър-председателят по правосъдната реформа и министър на външните работи Екатерина Захариева заминава за Съединените американски щати за периода от 18 до 25 септември, съобщи пресцентърът на МВнР. Първият ни дипломат е част от официалната българска делегация, която ще участва в 72-та сесия на Общото събрание на Организацията на обединените нации. Сесията е в Ню Йорк и започна на 14 септември, се отбелязва в съобщението. Уточнява се, че общият дебат на високо ниво ще бъде официално открит на 19 септември. Дискусиите на делегациите тази година са \"С фокус към хората: стремеж към мир и достоен живот за всички на устойчива планета\". Акцент се поставя върху укрепването и поддържането на мира, реализирането на целите на устойчивото развитие и справянето с климатичните промени, зачитането на правата на човека и основните свободи, както и с въпросите, свързани с мигрантския и бежанския поток. В рамките на сесията, в периода от 18 до 22 септември, българският вицепремиер ще участва в различни многостранни формати, на които ще бъдат дискутирани широк спектър от въпроси, свързани с международния мир и сигурност, противодействието и предотвратяването на тероризма и насилствения екстремизъм, борбата с трафика на хора, информират от МВнР. Екатерина Захариева ще има и над 10 двустранни срещи със свои колеги от региона на Азия, Близкия Изток и Северна Африка, Латинска Америка и Европа. В Деня на независимостта на Република България официалната ни делегация ще посети българската църква в Ню Йорк, където ще се срещне с митрополит Йосиф и ще бъде отслужен молебен по повод на празника. По-късно през деня е планирана и среща с българската общност в Ню Йорк. Делегацията ни ще посети българската православна църква в Чикаго \"Св. София\". В програмата са предвидени срещи с кмета на града и представители на българската общност, се посочва в съобщението.", "date": "2017.09.17", "title": "Екатерина Захариева заминава за САЩ, ще участва в 78-та сесия на ООН"}
{"url": "https://www.24chasa.bg/novini/article/6451626", "text": "Освен прегазването на хора с автомобили и нападенията срещу униформени служители по сигурността, джихадистите призовават напоследък последователите си да предизвикат дерайлирането на влакове в Европа, изрази безпокойство френската полиция, цитирана от Франс прес и БТА. \"Важно е да се подчертаят неотдавнашните призиви на терористични организации, насочени към \"вълци единаци\", които са подстрекавани да причинят в Европа дерайлиране на влакове, горски пожари и отравяне на храни\", се казва в телеграма на Генералната дирекция на националната полиция от началото на септември, разкрита от в. \"Паризиен\" Според текста транспортната инфраструктура и средства имат \"много структурни слабости\" и са \"привилегирована мишена\", особено гарите. Туристическите места също трябва да се наблюдават по-бдително, тъй като в случай на атентат има потенциал за повече човешки жертви. Заради зачестилите атаки с автомобили, в документа се казва, че управителите на паркинги и шофьорите трябва да сигнализират незабавно за всяка кражба или подозрителни действия.", "date": "2017.09.17", "title": "Френската полиция: Джихадистите вече призовават за дерайлиране на влакове"}
{"url": "https://www.24chasa.bg/novini/article/6451630", "text": "Правителството закъсня с реакцията си по повод приетия в Украйна Закон за образованието, с който се ограничава правото на българското малцинство да учи майчиния си език в училище. Тази позиция изрази вицепрезидентът Илияна Йотова. Тя обясни, че това е личната й позиция в отговор на въпрос на гражданин, зададен й в деня на отворените врати на \"Дондуков\" 2. Трябваше да има реакция много по-рано, от момента, в който този законопроект влезе в Украинската Рада. Сега вече законът е приет, допълни Йотова. \"Надяваме се с партньорите ни от Унгария, Румъния и Полша, които имат същия проблем заради малцинствата си в Украйна, да накараме г-н Порошенко (Петро Порошенко, президент на Украйна - бел. ред.) да се вслуша в разумните доводи и да наложи вето на този закон. Ако не, нещата биха се задълбочили от гледна точна присъединяването на Украйна към ЕС\", заяви Йотова. Тя обясни, че както всяка страна по пътя към Европа затваря преговорни глави, това ще трябва да направи и Украйна. \"Глава 23 е посветена на човешки права и в частност запазване на правата на малцинствата. Ако една държава в ЕС наложи вето за приемането на една страна, тя не може да стане пълноправен член. Много се надявам да не стигаме дотам\", допълни Йотова.  Надявам се натискът да е голям и общите действия с нашите партньори да принудят украинските власти да променят решението си, каза вицепрезидентът. Йотова обясни, че ако законът остане в сила, ще се получи така, че децата, които искат да учат в български университети, няма да бъдат равнопоставени, защото няма да говорят добре български език. И това ще намали притока към българските универститети от страна на украински младежи от български произход. Правата на малцинствата са нещо свещено и след като една държава ги е признала в своята конституция, тя трябва да ги спазва, завърши вицепрезидентът.", "date": "2017.09.17", "title": "Йотова: Правителството закъсня с реакцията си за закона срещу майчиния език в Украйна"}
{"url": "https://www.24chasa.bg/novini/article/6451642", "text": "С Христо сме си запазили през всичките години приятелството - каза легендата на \"Левски\" Наско Сираков по Би Ти Ви за Христо Стоичков. Той е един огромен футболист, посланик на България по света, един недооценен човек у нас заради неговата директност и безпардонност в някакви моменти. На него това му помогна да постигне всичко във футбола и живота. Аз не съм срещал през тези години човек, който да иска толкова да успее. Ние в България не харесваме успелите хора, не ги оценяваме, много бързо ги забравяме. Не е лошо народът да си спомня какво е постигнал и какво правеше Христо на терена. Много хора го оценяват, но и има и много, които по една или друга причина не го харесват. Това си е Христо Стоичков! Всички обаче му ръкопляскахте през 94-та година и ви се идваше да му се хвърлите на врата. Ще се появя на терена заради Ицо, не че мога да свърша някаква работа\", разкри Сираков. Той ще се включи в мача на Христо Стоичков в Стара Загора. На 20 септември \"дрийм тийм\"-ът на \"Барселона\" ще излезе срещу приятелите на Камата. Сираков благодари на съпругата си Илиана Раева, на дъщерите си Славея и Виолета, както и на внучка си за подкрепата и си постави оценка като глава на семейството: \"Моментално си давам отлична оценка, но трябва да ме оценят съпругата и децата ми. Сигурен съм, че след 1-2 години внучка ми ще ми даде отлична оценка.\" За началото на брака си Сираков разказа: \"Няма нещо, за което да не сме се карали. Примерно защо съм слязъл от колата и съм вървял метър напред, а не съм я изчакал. И ставахме на кълбо от нерви. Сдобрявахме се в леглото. Там е най-лесно. Бързо приключва всичко. Рязала ми е дрехите на ивици, правила ме е като индиански вожд, изхвърляла ми е всички видове парфюми, часовници, каквото намери, от 17-ия етаж\". \"Изключително се гордея с дъщерите ми. Това са деца, които не сме ги спирали за абсолютно нищо. Стремели сме се с разговори да ги учим кое е редно и кое не. Гордея се, че децата ми никога през живота си не са пробвали наркотик!\", каза още Сираков.", "date": "2017.09.17", "title": "Наско Сираков: Не съм срещал човек, който иска повече от Стоичков да успее"}
{"url": "https://www.24chasa.bg/novini/article/6451666", "text": "Мъж, заподозрян за убийството на двама мъже и раняването на две жени при стрелба в бар в баварския град Траунройт вчера вечерта, днес беше арестуван, съобщи ДПА, цитирана от БТА. Задържаният е 62-годишен местен жител, чиято самоличност не беше разкрита. Мъжът влязъл в бара в 22.30 часа местно време /20.30 ч по Гринуич/ и застрелял двама мъже. Две жени също били тежко ранени при стрелбата, но са в стабилно състояние в болницата, посочи полицейски говорител. След нападението мъжът избягал и полицията предприе мащабна операция по издирването му с десетки автомобили и хеликоптер. Мотивите за стрелбата не са известни. Полицията и прокуратурата продължават разследването.", "date": "2017.09.17", "title": "Полицията в Германия арестува заподозрян за двойното убийство в Траунройт"}
{"url": "https://www.24chasa.bg/novini/article/6451672", "text": " Най-малко четирима души са загинали, а още 14 са ранени при взрив на пазар в афганистанския град Хост, предаде РИА Новости, цитирана от Фокус. Според местни медии взривът се е случил в подземната част на пазара „Хамам“. Според директора на отдела за здравеопазване на града Хабиб Шах Ансари жертвите са 4, докато ранените 14. Той добави, че всички ранени получават медицинска помощ. Все още никоя групировка не е поела отговорност за терористичния акт.", "date": "2017.09.17", "title": "Най-малко 4-ма загинали при експлозия на пазар в Афганистан"}
{"url": "https://www.24chasa.bg/novini/article/6451727", "text": "Туристически автобус се е преобърнал в Анталия в южната част на Турция, предаде агенция ТАСС, цитирана от БТА. Двама души са загинали при инцидента. Пътно-транспортното произшествие е станало в района на град Кумлуджа. Има пострадали, като по данни на турските медии пострадалите са 29. Не се уточнява националността на туристите. ", "date": "2017.09.17", "title": "Автобус с туристи се преобърна в Анталия, 2-ма са загинали"}
{"url": "https://www.24chasa.bg/novini/article/6451739", "text": "Турският президент Реджеп Тайип Ердоган съобщи днес, че ще има среща с иракския премиер Хайдер ал Абади по време на визитата си в Съединените щати и ще обсъди планирания референдум за независимост на Иракски Кюрдистан, предаде агенция Ройтерс, цитирана от БТА. Ердоган направи изявлението си пред репортери преди да замине за Ню Йорк по повод Общото събрание на ООН. Турският президент има планирана среща и с Доналд Тръмп покрай това събитие. Ердоган изтъкна, че Анкара и Багдад споделят еднакво виждане относно референдума за независимост на Иракски Кюрдистан, допълвайки, че той ще раздели Ирак. В петък президентът на автономния район Иракски Кюрдистан Масуд Барзани каза, че няма да отложи планирания за 25 септември референдум за независимост въпреки опасенията на Съединените щати и на държави от Западна Европа.", "date": "2017.09.17", "title": "Ердоган ще обсъди референдума за независимост на Иракски Кюрдистан\nс премиера на Ирак"}
{"url": "https://www.24chasa.bg/novini/article/6451711", "text": "Френската полиция евакуира пътниците от самолет на Бритиш еъруейз на парижкото летище \"Шарл де Гол\" от съображения за сигурност, съобщи Ройтерс, цитирана от БТА. Самолетът трябвало да излети за лондонското летище \"Хийтроу\". Един от пътниците съобщил на Асошиейтед прес, че първоначално пилотът казал на пасажерите, че полетът ще се забави поради технически проблеми. Час по късно на пътниците било съобщено, че самолетът трябва да бъде преместен в друга част на летището, след което машината била обкръжена от полицаи и пожарникари. Тогава пилотът им казал, че имало имало директна заплаха за сигурността, свързана с техния полет, разказал източникът. По-късно се оказа, че е евакуацията е предизвикана от фалшива тревога. Говорител на френската жандармерия съобщи, че полицаи и пожарникари били изпратени на мястото на инцидента след като било получено предупреждение за опасност. Самолетът бил евакуиран, всички пътници и багажи били проверени, а машината била щателно претърсен, но никакви заплахи не били открити, добавил говорителят. Властите заключили, че става дума за фалшива тревога.", "date": "2017.09.17", "title": "Евакуираха пътници от самолет в Париж (Обновена)"}
{"url": "https://www.24chasa.bg/novini/article/6451762", "text": "Британският вътрешен министър Амбър Руд заяви, че външният министър Борис Джонсън не се опитва да става лидер, представяйки плановете си за Брекзит, посочвайки, че неговото мнение на „напълно нормално“, предаде Ройтерс, цитирана от Фокус. Седмица преди министър-председателят Тереза Мей да представи своята визия за Брекзит по време на реч във Флоренция, Джонсън публикува статия, която излезе далеч отвъд рамките на министерско изказване. „Знам какъв ентусиаст е Джонсън относно Брекзит, и това което направи, смятам, че е напълно нормално. Не очаквам нищо друго от него“, заяви Руд по време на телевизионно интервю. На въпрос дали статията е някакъв тип предизвикателство срещу Мей, вътрешният министър посочи, че не на подобно мнение. „Смятам, че той, както и аз, подкрепяме министър-председателя в трудните времена, в които се опитваме да водим преговори с ЕС“, посочи тя.", "date": "2017.09.17", "title": "Британският вътрешен министър: Планът на Борис Джонсън за Брекзит не е лидерски"}
{"url": "https://www.24chasa.bg/novini/article/6451776", "text": "От 18 до 24 септември президентът Румен Радев ще бъде на работно посещение в САЩ. Държавният глава ще представи България в рамките на 72-ата сесия на Общото събрание на ООН, съобщават от прессекретариата на президента. На 18 септември президентът Радев ще участва в годишния форум „Отдаване на почит към героите на световната кампания срещу екстремизма и нетолерантността“ и ще направи изказване. Държавният глава ще разговаря и с еврейски организации от САЩ. На 19 септември българският президент ще участва в тържественото откриване на Общия дебат на 72-ата сесия на Общото събрание на ООН, след което ще проведе двустранни срещи със свои колеги. На 20 септември държавният глава Румен Радев ще направи изказване пред Общото събрание на ООН (около 19.00 часа българско време). Българският президент ще участва в Глобален бизнес форум на Майкъл Блумбърг и ще проведе среща с президента на Световна банка Джим Йон Ким и с други свои колеги. По-късно през деня Румен Радев ще участва в конференция, посветена на предотвратяването на използването на интернет за терористични цели. На 21 септември държавният глава ще проведе работна среща с представители на американски компании, организирана от Бизнес съвета за международно разбирателство и ще ги запознае с възможностите за инвестиции в България. На 22 септември президентът Радев ще проведе среща с Генералния секретар на ООН Антониу Гутериш. По-късно държавният глава ще посети българската църква в Ню Йорк и ще проведе в сградата на Генералното консулство на Република България в Ню Йорк среща с представители на българската общност. На 23 и 24 септември държавният глава ще посети Чикаго и ще се срещне с представители на българската общност. Румен Радев ще разговаря и с младите български професионалисти, работещи във финансовото Сити на града и ще посети едно от българските училища в Чикаго - „Джон Атанасов”. В делегацията, ръководена от българския държавен глава е и заместник министър-председателят по правосъдната реформа и министър на външните работи Екатерина Захариева.", "date": "2017.09.17", "title": "Румен Радев ще представи България на 72-та сесия на Общото събрание на ООН в САЩ"}
{"url": "https://www.24chasa.bg/novini/article/6451779", "text": "Японски учени откриха нов вид порьозен \"аеролед\", който е най-леката форма на водата, съобщи Ню сайънтист, цитиран от БТА. Това е 18-ият вид лед, известен на науката. При \"обикновения лед\", водата се охлажда при нормална температура и молекулите й образуват твърди кристали с шестоъгълна форма. При различно налягане и температура обаче тази конфигурация се променя. При високо налягане ледът става по-плътен, а при по-ниско - по-рехав. Единствените известни форми на леда с ниска плътност досега бяха космическите фулерени, които са с 80 процента от плътността на нормалния лед, и зеолитният лед, който имитира структурата на минерала със същото име, като плътността му е от 50 до 90 процента от тази на нормалния. Учените от японския университет Акаяма са симулирали повече от 300 различни наноструктури, за да видят колко стабилни са те при ниско налягане. Аероледът е стабилен при температура около 0 Келвин, но с увеличаването й става нестабилен. Масакадзу Мацумото от екипа е убеден, че с компютърни симулации могат да бъдат създадени още такива леки ледове, но това би било трудно в реалния свят заради необходимото ниско налягане и ниска температура. Изследването допринася за опознаване на поведението на водните молекули. ", "date": "2017.09.17", "title": "Откриха най-леката форма на водата - гелообразен лед"}
{"url": "https://www.24chasa.bg/novini/article/6451795", "text": "Опашка от тирове, дълга около 18 километра, се е натрупала откъм турска страна на ГКПП Капъкуле срещу ГКПП Капитан Андреево. Подобна е ситуацията и на другия ГКПП с България - Хамзабейли. Там опашката от тирове е дълга около 10 км., информираха от турската областна дирекция за митници и търговия Тракия. Очаква се дългите опашки да продължат през целия ден. Според турската митническа управа няма проблеми на Капъкуле и Хамзабейли. Пропускането ставало бавно и се трупали опашки, защото на българските митници Капитан Андреево и Лесово се работело бавно и с намален персонал през почивните дни, твърдят те. Турските превазвачески фирми негодуват и призовават отговорните институции на двете страни да намерят разрешение на проблема. Проблемът се усложнява от факта, че много от турските превозвачи тръгват на път в петък, за да преминат на българска /европейска/ територия в началото на новата седмица. Очаква се в понеделник, към края на работния ден тировете да се изтеглят от митническия плац.", "date": "2017.09.17", "title": "Около 18-километрова опашка от тирове на ГКПП Капъкуле"}
{"url": "https://www.24chasa.bg/novini/article/6451618", "text": "69-годишна жена е с опасност за живота, след като е блъсната от бус при маневра на заден ход. Това съобщиха от пресцентъра на ОДМВР-Разград/. Инцидентът стана около 10 часа на 15 септември на улица „Ветеринарна“ в Разград. При маневра на заден ход, 42-годишният А.А., водач на товарен автомобил „Пежо Партнер“, удря пешеходката С.С. Пострадалата е откарана в МБАЛ-Разград с черепно-мозъчна травма, оток и кръвоизлив, с опасност за живота.", "date": "2017.09.17", "title": "Бус блъсна 69-годишна в Разград, жената е с опасност за живота"}
{"url": "https://www.24chasa.bg/novini/article/6451542", "text": "Метеоролозите са забелязали формирането на нова тропическа буря в Карибския басейн, която са нарекли „Мария“, предаде Интерфакс. В момента епицентърът на бурята се намира на около 1000 км. от Малките Антилски острови , скоростта на вятъра е 85 км./ч и изглежда, че ще се засили. Очаква се „Мария“ да достигне карибските острови във вторник. Под ударите ѝ ще се окажат Антигуа и Барбуда, Сейнт Китс и Нейвис, а също така и Монсерат.", "date": "2017.09.17", "title": "Нова тропическа буря се формира в Атлантическия океан"}
{"url": "https://www.24chasa.bg/novini/article/6451562", "text": "Продължава  . Tова потвърдиха за \"Фокус\" от МВР. Към момента от Министерството не дават информация с какво е свързана акцията нито как протича. Резултатите от нея ще бъдат обобщени след края ѝ. През целия ден ще продължат претърсванията и разпитите в рамките на акцията на МВР, предава БНР.", "date": "2017.09.17", "title": "И днес продължава спецакцията на МВР, която започна снощи в София"}
{"url": "https://www.24chasa.bg/novini/article/6451577", "text": "Инспектори по приходите от офиса на НАП в Русе започват проверка на 34 фирми от региона за скрито разпределение на печалби, съобщиха данъчните. Това е първата група от русенски фирми за проверка, които са част от хиляди юридически лица в цялата страна, за които данните от счетоводните баланси сочат, че разполагат продължително с голяма сума пари в брой. По време на проверките ще се изследва дали търговските дружества и нестопанските организации не са извършили скрито разпределение на печалба. Според данните, които сами са подали в НАП, 1 289 от фирмите в страната имат в касите си по над 1 милион лева в брой. Над 10 000 са дружествата с налични пари в брой над 100 000 лв. Очаква се броят на възложените проверки да нарасне значително в близките месеци. Съмненията на ревизорите са, че като декларират голяма сума пари в кеш, фирмите избягват плащането на корпоративни данъци и данък върху дивидентите. В най-масовия случай става въпрос за чисто счетоводно изписване на средства от касата в полза на съдружници и свързани с тях лица за разходи, които не са свързани с дейността на дружеството – например, скъпи командировки до екзотични държави, ползване на чужди активи за лични нужди на акционерите и т. н. Подозренията на данъчните се засилват и от факта, че в момента съществува забрана за разплащания в брой над 10 000 лв. Ако при проверките бъдат открити данъчни и осигурителни нарушения, ще започнат ревизии, за да бъдат установени неплатените данъци и осигурителни вноски за последните пет години, предупреждават от НАП. Междувременно фирмите, които са извършили скрито разпределение на печалби, могат да уведомят НАП и да поискат разрешение за подаване на коригиращи декларации, като обложат с данък недекларираните дивиденти, допълват от приходното ведомство .", "date": "2017.09.17", "title": "Данъчните проверяват 34 фирми от Русенско за скрито разпределение на печалби"}
{"url": "https://www.24chasa.bg/novini/article/6451397", "text": "Шестима са арестувани при спецоперация в София. Столицата е пълна с полицаи с автомати, съобщи БНР. Според неофициални данни действията на полицията са свързани с преследване на заподозрени за отвличането на Адриан Златков. Той бе отвлечен и след платен откуп бе освободен преди дни. Задържаните са били в района на магистрала \"Тракия\", където бе пуснат и откупът за Златков. Досега обаче няма потвърждение, че задържаните са именно от бандата за отвличания. Акцията продължава и в момента, каза главният секретар на МВР Младен Маринов, цитиран от националното радио. Операцията била под ръководството на прокуратурата. Поне на четири места в София има маскирани полицаи с автомати, участват специализираното подразделение за борба с тероризма и отрядът \"Кобра\". Задържаните са пътували в две коли, които бяха претърсени и от тях бяха иззети вещи. Очаквайте подробности.", "date": "2017.09.17", "title": "Хванаха ли похитителите на Адриан?\nШестима арестувани, пълно е с полицаи с автомати в София"}
{"url": "https://www.24chasa.bg/novini/article/6451460", "text": "Световната програма по прехраната съобщи вчера, че ще отпусне 5,7 милиона долара за Куба, за да нахрани 664 000 души в най-засегнатите зони от урагана Ирма, съобщи Франс прес, цитирана от БТА. На Куба ще бъде отпусната хранителна помощ на стойност 1,5 милиона долара в рамките на \"логистична помощ\" за период от четири месеца на обща стойност 5,7 милиона долара. Това заяви вчера в Хавана Дейвид Бийзли, изпълнителният директор на хуманитарната организация, клон на ООН. \"Операцията ще започне незабавно с безплатното раздаване на ориз и фасул в приоритетните зони\", предназначени за около 664 000 души, се казва в комюнике. Чудовищната буря премина миналия уикенд по протежение на северния бряг на най-големия карибски остров, събори покриви, повреди електрическата мрежа и нанесе щети по насажденията, отбеляза Ройтерс. \"Говорим за около 60 000 хектара селскостопанска земя, която е тежко засегната - бананови дървета, цитруси, ориз, царевица, всичко\", каза Бийзли.", "date": "2017.09.17", "title": "Световната програма по прехраната дава 5,7 милиона долара на Куба след Ирма"}
{"url": "https://www.24chasa.bg/novini/article/6451462", "text": "Индонезийската полиция е арестувала на остров Бали двама български граждани, които са се опитвали да копират кредитни карти от банкомат, предаде местната медия Netralnews.com, цитирана от Фокус. „Двамата заподозрени бяха заловени на местопрестъплението, при опит да премахнат устройство за копиране на карти, което преди това е било поставено на банкомата“, заяви прессекретарят на полицията на о-в Бали Хенгки Видядя. Той посочи, че българите, на име Борис Георгиев и Мариян Серафимов са арестувани през нощта на събота, 9 септември от служители на отдела за специални криминални разследвания. Властите са иззели едно устройство за скиминг, мобилен телефон, банкови карти, сгъваем нож и пари на сума от 3,2 млн. индонезийски рупии (около 400 лв.), както и друга валута.", "date": "2017.09.17", "title": "Арестуваха двама българи на остров Бали за разбиване на банкомат"}
{"url": "https://www.24chasa.bg/novini/article/6451467", "text": " Пожарни и спасителни екипи оглеждащ съоръженията и социално значимите обекти в руския град Петропавловск-Камчатский, след като в района бе усетено земетресение, предава РИА Новости, цитирана от Фокус. Земният трус се е случил в акваторията на Авачинския залив, заявиха от Главното управление на руското Министерство на извънредните ситуации за Камчатския край. „Оперативни групи от пожарникари и спасители, оглеждат сградите, съоръженията и социално значимите обекти в Петропавловско-Камчатския градски окръг. По данни на сеизмологичния център „Петропавловск“, земетресението се е случило в 9:00 местно време. Трусът е бил с магнитуд 5,6 по скалата на Рихтер“, заявиха в съобщение от руското Министерство на извънредните ситуации. Властите добавиха, че няма опасност от цунами.", "date": "2017.09.17", "title": "5,6 по Рихтер разлюля Камчатка"}
{"url": "https://www.24chasa.bg/novini/article/6451470", "text": "Кандидатът за канцлер на Германия от Социалдемократическата партия Мартин Шулц заяви, че Берлин трябва да се придържа към твърда линия по отношение на Турция, предаде Deutsche Welle в руската си редакция, цитирана от Фокус. „Не съм готов да падам на колене пред турския президент Реджеп Тайип Ердоган. Не трябва да позволяваме да бъдем шантажирани“, заяви Шулц. Осем дни преди парламентарните избори в Германия той подложи на рязка критика турския държавен глава. Според Шулц ситуацията в областта на човешките права в Турция е много лоша. „Ако утре излетите в Турция, за да подготвите (журналистически) материал, няма да ви дам гаранции, че няма да попаднете в затвор там“, посочи политикът по време на интервю. Според него в момента практически няма смисъл да се води диалог с Ердоган.", "date": "2017.09.17", "title": "Мартин Шулц: Не трябва да позволяваме Турция да изнудва Германия"}
{"url": "https://www.24chasa.bg/novini/article/6451485", "text": "Най-малко 573 полета бяха отменени в Япония заради мощния тайфун \"Талим\", който достига бреговете на югозападния остров Кюшу, съобщава БГНЕС. Промените в разписанието на въздушния транспорт засягат почти всички компании, чиито полети свързват различни региони на Япония с Кюшу. Освен това, по време на преминаването на тайфуна, се отменя движението на влаковете стрела между Кумамото и Кагошима. Според японската метеорологична агенция стихията приближава острова със скорост около 30 км/ч.", "date": "2017.09.17", "title": "Отмениха стотици полети в Япония заради приближаващ тайфун"}
{"url": "https://www.24chasa.bg/novini/article/6451491", "text": "От МВР до момента не са се свързали с Тони Златков, бащата на отвлечения и после върнат срещу откуп Адриан след среднощната акция на МВР в София, съобщи Би Ти Ви. За акцията се предполага, че е свързана със задържане на похитителите. Шест души бяха арестувани при мащабната спецакция на полицията, ГДБОП и спецотряд „Кобра”. Петима от тях са били спрени от полицията на изхода на София на магистрала Тракия. Претърсени са били общо четири адреса. По неофициални данни действията на полицията са свързани с преследване на заподозрени за отвличането на Адриан Златков. Досега няма потвърждение, че задържаните са точно от бандата за отвличания.", "date": "2017.09.17", "title": "След нощната акция МВР още не е се свързало с бащата на Адриан"}
{"url": "https://www.24chasa.bg/novini/article/6451489", "text": "Двама души бяха убити и двама бяха ранени, след като мъж откри огън в бар в баварския град Траунройт вчера вечерта, съобщи ДПА, цитирана от БТА. Мъжът влязъл в бара в 10.30 часа местно време /20.30 ч по Гринуич/ и застрелял двама мъже. Две жени също били тежко ранени при стрелбата, но са в стабилно състояние в болницата, посочи полицейски говорител. Полицията издирва нападателя, който е на възраст между 50 и 60 години. Мотивите за стрелбата не са известни.", "date": "2017.09.17", "title": "Двама убити и двама ранени при стрелба в бар в германския град Траунройт"}
{"url": "https://www.24chasa.bg/novini/article/6451494", "text": "Политическото инженерство на Слави Трифонов ще успее в зависимост от това какво финансиране е осигурил и кои са хората зад гърба му. Така политологът Емил Кошлуков коментира по   заявката на водещия на \"Шоуто на Слави\" да търси нови лица за политиката. Кошлуков припомни, че такива опити вече са правени от Жорж Ганчев и Николай Бареков. \"Не е нещо ново и тези опити успяха да преминат 4-те процента и да вкарат депутати в парламента\", коментира още Емил Кошлуков. Той каза още, че едно е да си на екрана и друго - на улицата. \"Като влезеш в политиката, трябва да определиш границите - анализира политологът. - Трябва да кажеш в какво си \"за\" и за какво си против. Не става само да плюеш от екрана и само да коментираш. В момента, в който обявиш програмата, губиш избиратели...\" Кошлуков сравни екипа сценаристи на Трифонов с Конституционен съд, който раздава присъди в политиката. Той заяви, че не вижда нищо ново в опита на Слави. \"От Ивайло насам ние търсим нови лица и добрия цар\", каза още политологът. И обясни, че изборът на хора за политиката не е като конкурс за участие в шоу.", "date": "2017.09.17", "title": "Кошлуков: Успехът в политическото инженерство на Слави ще зависи от парите и хората зад гърба му"}
{"url": "https://www.24chasa.bg/novini/article/6451498", "text": "Екологията никога не е изключвала строителството, както и и обратното, каза министърът на регионалното развитие Николай Нанков по Би Ти Ви. Лошо е когато плашим обществото със спекулативни, манипулативни тези, които звучат апокалиптично. На обществените обсъждания досега не сме открили нито един сериозен аргумент екологичен от екологичните организации за това кой да бъде приоритетния вариант за Кресненското дефиле, каза Нанков. На въпрос име ли война между МРРБ и еколозите министърът каза: не бих си позволил да квалифицирам отношенията, които наистина са сложни с уважаваните от нас екологични организации, като война. Но не бих могъл да се съглася с тяхното поведение, което отрича експертизата  на целия бранш - от академичната общност през професионалните организации и гилдии - архитекти, проектанти, строители, експерти по пътна безопасност, геолози. Отговорно мога да заявя че това е мит - така министърът отговор на въпрос мит или истина е, че близки до властта фирми печелят големите обществени поръчки в строителството на пътища. Информацията е доста публична. В последните 10-ина години има серизна диверсификация на строителните фирми които изпълняват големи обекти. В последните 7-8 години по-голямата част от тези обекти - над 90% се изпълняват от български строителни компании, каза Нанков. Амбицията ни е до края на 2018 г. тол системата да заработи, както е по условията на обществената поръчка.  С въвеждането на тол системата се предвижда и създаване на нови видове винетки – ежедневни и тридневни например. Нанков заяви, че амбицията на ведомството е когато тол системата бъде внедрена и заработи, още първата година от постъпленията, АПИ да има ресурс от почти 1 млрд. лв. На въпрос уволнявал ли е служител за корупция министърът каза, че в случаите, в които имат сигнали, ги подават на компетентните органи. Имаме случаи, при които сме освобождавали от длъжност. В случаите, при които имаме съмнения за корупция, сме ги предавали на компетентните органи. Има 4 освободени служители, инспекторатът на министерстото работи и по други сигнали, които и аз съм разпоредил, и сме получили като сигнали на граждани. Не, отговори министърът на въпрос дали като министър на регионалното развитие са му предлагали подкуп. Нанков каза, че е подал сигнал за конкретно лице, използвал името на министъра в контакта си с йерархично подчинени на министерството структури. Компетентните органи работят и мисля, че ще си свършат добре работата, каза Нанков. Във връзка със случая, в който вицепремиерът Валери Симеонов \"уволни\" във фейсбук шефката на ДНСК, но после свали поста си, Нанков каза, че Милка Гечева е добър професионалист. Мисля че напрежението в кратки срокове ще бъде потушено, каза министърът и уточни, че става дума за напрежение между вицепремиера и строителния контрол. Предстоят разговори с Валери Симеонов и с ръководството на ДНСК, ще си изясним случая и какви са разминаванията в позициите. Имам доверие на Гечева като експерт, но може би и аз нещо не знам, ситуацията трябва да бъде изчистена, каза министърът.", "date": "2017.09.17", "title": "Николай Нанков: Тол системата - до края на 2018 г., ще генерира милиард за година"}
{"url": "https://www.24chasa.bg/novini/article/6451501", "text": " От президентството на Южна Корея посочиха, че президентът на страната Мун Джей-ин и неговият американски колега Доналд Тръмп са се разбрали в рамките на телефонен разговор да наложат по-строги санкции срещу Северна Корея заради ядрените ѝ и ракетни изпитания, предаде Ройтерс, цитирана от Фокус.  „Двамата президенти са разбраха да разширят сътрудничеството и да наложат по-строги и практични санкции върху Северна Корея, за да разбере, че провокативните действия водят до-по-нататъшна дипломатическа изолация и икономически натиск“, заяви прессекретарят на южнокорейското президентство Рак Су-хюн. Той добави, че Мун Джей-ин и Доналд Тръмп са осъдили силно последното ракетно изпитание на Северна Корея и са се разбрали да работят съвместно с международната общност за налагането на последната резолюция на Съвета за сигурност на ООН относно санкциите.", "date": "2017.09.17", "title": "САЩ и Южна Корея се разбраха за нуждата от по-тежки санкции срещу КНДР"}
{"url": "https://www.24chasa.bg/novini/article/6451504", "text": "Винаги съм знаела, че бъдещето на София е да расте. В България това е особено актуално- хората идват тук да работят, за по-добро образование. Това от една страна е радостно, от друга страна е огромна отговорност, коментира кметът на София Йорданка Фандъкова в \"Денят започва\" по БНТ. Ежедневно в София идват много хора, които работят. Предизвикателствата пред града са големи, но те са характерни за всички столици и големи градове в света, каза тя. За нас не е неочаквано, че София е пълна с чужденци през уикендите. Определено от началото на тази година имаме 27% ръст на чуждестранните туристи, допълни тя.                                                                                                                                                                                                                                                                                                                                                                                                                                                                                                                                                                                                                                  ", "date": "2017.09.17", "title": "Фандъкова: Винаги съм знаела, че бъдещето на София е да расте"}
{"url": "https://www.24chasa.bg/novini/article/6451508", "text": "Британското правителство заяви, че иска да сключи с Европейския съюз нов договор за сигурност, който да позволи продължаване на сътрудничеството в борбата с престъпността и тероризма след Брекзит, предаде Франс прес, цитирана от БТА. Правителството заяви в комюнике, разпространено преди утрешното публикуване на работен документ по темата, че иска договор, който \"да предостави юридическа основа за продължаване на полицейското сътрудничество, сътрудничеството в областта на сигурността и наказателното право след нашето излизане\". Това, казва Лондон, ще позволи да се избегне появата на \"пролуки в оперативната дейност\" след предвидения за март 2019 г. Брекзит. \"Ефикасното международно сътрудничество е абсолютно необходимо както за Обединеното кралство, така и за ЕС, ако искаме да гарантираме сигурността на нашите граждани и да дадем под съд престъпниците\", заяви в комюникето министърът за Брекзит Дейвид Дейвис. Работният документ е от серията текстове, в които Лондон излага позициите си за ключови въпроси по развода с ЕС, включително за северноирландската граница. В него се очаква правителството на Тереза Мей да каже дали ще остане в Европол - агенцията, която подкрепя страните членки на блока в борбата срещу организираната трансгранична престъпност и тероризма.", "date": "2017.09.17", "title": "Лондон иска нов договор за сигурност с ЕС"}
{"url": "https://www.24chasa.bg/novini/article/6451518", "text": "С разпространение на наркотици се е занимавала разбитата снощи в София група, научи \"24 часа\".  Бандата от 6-има души беше заловена около 22,30 часа на изхода към АМ \"Тракия\" в 2 автомобила. В спецакцията участваха баретите, звеното \"Кобра\" към СДВР, както и ГДБОП. Неофициално се твърдеше, че групата може да е свързана с отвличането на Адриан Златков. Засега обаче подобна информация не намира потвърждение.", "date": "2017.09.17", "title": "Разбитата снощи група в София - за наркотици"}
{"url": "https://www.24chasa.bg/novini/article/6451531", "text": "Индексът на тържищните цени /ИТЦ/, който отразява цените на хранителните стоки на едро, се повиши тази седмица с 1,57 процента, до 1,358 пункта, отчита Държавната комисия по стоковите борси и тържищата /ДКСБТ/. През последните два месеца нивото на ИТЦ остава сравнително стабилно. Оранжерийните домати поскъпват с 14,8 на сто и се продават през тази седмица по 1,40 лева за килограм. Оранжерийните краставици поевтиняват с 8,2 на сто, до 1,57 лева средно за килограм. Картофите поевтиняват със 7,4 на сто и се търгуват по 0,50 лева за килограм на едро. Морковите се продават по 0,65 лева за килограм. Зелето поскъпва с 2 процента и се търгува по 0,51 лв./кг на едро. Патладжаните поскъпват с 4 процента и се продават по 0,75 лева за килограм. Зелените чушки поевтиняват с 5,3 на сто, до 0,90 лв./кг, а цената на червените чушки пада с 4 процента, до 1,08 лева за килограм. Ябълките поевтиняват с 2,9 на сто, до 1,33 лв./кг, а цената на лимоните се качва с 6,6 на сто, до 3,00 лева. Дините поевтиняват с 4,2 на сто, до 0,23 лева за килограм, а пъпешите - с 9,6 на сто, до 0,75 лева за килограм. Цената на прасковите пада с 8,3 процента, до 0,88 лева за килограм. Гроздето поевтинява с 9,8 на сто, до 1,20 лева за килограм. Кравето сирене поскъпва с 1,5 на сто и се продава средно по 6,06 лв./кг, кашкавалът, тип \"Витоша\", се търгува по 10,36 лв./кг. Олиото се купува по 2,03 лева за литър. Каймата се търгува по 4,48 лева за килограм. Пилешкото замразено месо поскъпва с 3,2 процента и се продава по 3,92 лева за килограм на едро. Захарта поевтинява с 1,3 на сто, до 1,53 лв./кг. Цената на брашното, тип \"500\", пада с четири стотинки, до 0,79 лева за килограм. Зрелият фасул се купува средно по 3,36 лв./кг. Яйцата се продават по 0,21 лева за брой на едро.", "date": "2017.09.17", "title": "Плодовете и зеленчуците все още остават \nсъс сравнително ниски цени"}
{"url": "https://www.24chasa.bg/novini/article/6451538", "text": "Трима души са загинали, а 26 са ранени при 20 тежки катастрофи в страната през изминалото денонощие. Това съобщиха от пресцентъра на МВР. В столицата са регистрирани 2 тежки и 102 леки пътни инцидента, при които са пострадали двама души. От началото на годината загиналите на пътя са 443, а пострадалите - 6020.", "date": "2017.09.17", "title": "Трима са загинали при катастрофи през изминалото денонощие в страната"}
{"url": "https://www.24chasa.bg/novini/article/6451589", "text": "Това, което постигнахме в последните 10 г. в София, показва, че вървим в правилната посока. Вярвам, че може да продължим напред. Това каза кметът на Столичната община Йорданка Фандъкова по време на тържествената сесия на Столичния общински съвет по повод празника на града- 17 септември. Тя припомни, че София ще бъде столица на Европа след няколко месеца. „Милиони очи ще бъдат вперени в нас. Милиони хора ще бъдат наши гости. Това, което те ще видят, е това, което ние правим и ще правим. София е град на образованите хора, на иновациите. Вярвам, че никой от нас няма да работи срещу името на града”, подчерта Фандъкова. Тя беше категорична, че не е лесно градът да се представи достойно, но „вярвам, че ще се справим заедно. Разчитам, че в следващите месеци ще бъдем един отбор, който представя града и България”, каза още столичният кмет.", "date": "2017.09.17", "title": "Фандъкова: Вярвам, че София ще се справи достойно като столица на Европа"}
{"url": "https://www.24chasa.bg/novini/article/6451611", "text": "Втори заподозрян беше арестуван в рамките на разследването на бомбения атентат в лондонското метро в петък, при който бяха ранени 30 души, съобщи британската полиция в изявление, цитирано от Ройтерс и БТА. 21-годишният мъж бил арестуван в западното лондонско предградие Хаунслоу вчера малко преди полунощ. Той бил задържан по силата на британския закон за тероризма и отведен в полицейски участък в южен Лондон. По-рано вчера британската полиция арестува 18-годишен мъж в пристанищния град Дувър и обискира сграда в градчето Сънбъри край Лондон във връзка с атентата.", "date": "2017.09.17", "title": "Арестуваха втори заподозрян за атентата в Лондон"}
{"url": "https://www.24chasa.bg/novini/article/6451613", "text": "Стефко Колев, първият отвлечен за откуп в България, е имал 2000 служители в предприятията си в Ардино, Припек и други села  с огромна безработица в Родопите, показа разследване на  След освобождаването на Колев представители на немските фирми, с които той бил в съдружие, му казват, че те не работят с такива хора. Все пак изчакват няколко години и след като делото се сгромолясва, тези фирми си тръгват от България. Така 2000 души остават без работа, а около 400 хиляди лева на месец от осигуровка вече спират да влизат в държавната хазна.  Това са икономическите последствия от отвличането на Стефко Колев и провала с делото срещу извършителите на това отвличане, констатира разследването на Нова телевизия.", "date": "2017.09.17", "title": "2000 души в Родопите губят работата си след отвличането на Стефко Колев (Видео)"}
{"url": "https://www.24chasa.bg/novini/article/6451592", "text": "8 души са задържаните при среднощната акция на МВР в София, съобщи БНР. Престъпната група е свързана с тежки престъпления като разпространение на наркотици, измами и грабежи. Конкретното престъпление, за което са задържани обаче не е свързано с дрога. Според източниците на БНР групата нямала общо с отвличането на Адриан Златков. Първо два автомобила са били спрени на изхода на София към магистрала Тракия снощи. Тогава са били задържани пет души. Масираната полицейска акция е организирана от ГДБОП, в която са включени маскирани и тежко въоръжени отряди от Специализирания отряд за борба с тероризма и звеното \"Кобра\" към СДВР. Действията на полицията ще продължат през целия ден.", "date": "2017.09.17", "title": "Арестуваните в спецакцията на МВР вече са 8"}
