{"url": "https://www.24chasa.bg/novini/article/8090202", "text": "Участниците в днешната берлинска среща за Либия са се договорили да спазват често нарушаваното оръжейно ембарго и да спрат да подкрепят враждуващите либийски страни, докато продължава режимът на спиране на огъня. Това съобщи на пресконференция германският канцлер Ангела Меркел, съобщиха осведомителните агенции, цитирани от БТА. Договорихме всеобхватен план, който ще позволи да се постигне напредък. \"Мога да кажа, че всички участници (в разговорите) работиха много конструктивно заедно\", каза Меркел, цитирана от Асошиейтед прес. Участниците в днешния форум ще продължат да се срещат редовно, за да гарантират продължаване на мирния процес, така че народът на Либия да получи правото да живее в мир, посочи канцлерът. Генералният секретар на ООН Антониу Гутериш благодари на Меркел за нейните \"абсолютно забележителни усилия\" и подчерта, че основният извод от срещата днес е, че няма военно решение на конфликта в Либия. Меркел и германският външен министър Хайко Маас се срещнаха днес в Берлин и с двамата съперници в конфликта - председателя на международно признатото правителство Файез Сарадж и командващия Либийската национална армия Халифа Хафтар. Канцлерът каза, че и двамата са се съгласили да посочат свои представители във военна комисия, която ще следи спазването на примирието. Сарадж и Хафтар не са участвали в основните дискусии на срещата. Разногласията между тях все още са големи, каза Меркел.", "date": "2020.01.19", "title": "За какво се договориха участниците в берлинската среща?"}
{"url": "https://www.24chasa.bg/novini/article/8089559", "text": "Дори и животните не могат да бъдат толкова жестоки, както 17-годишният младеж Аксел Олеков, който е обвинен за убийството на Андреа във врачанското с. Галиче. Така коментира бащата на жестоко убитото момиче Асен Руменов.  заявявайки в студиото на бТВ, че един отчаян баща иска детето му поне да има покой на душата. Затова той поиска среща с премиера, а след разговора от пресслужбата на Министерския съвет съобщиха, че в следващите дни Бойко Борисов ще се срещне с роднините на убитото момиче Асен Руменов зове за промяна на закона във връзка с наказанието за непълнолетни, извършили такова тежко деяние. 17-годишният младеж може да получи от 5 до 12 години лишаване от свобода за убийството. Според бащата на Андреа затвора е една школа и след като Аксел излезе, отново ще бъде убиец. \"Изненадан бях от бързата реакция на премиера Борисов и готовността му да ни приеме и изслуша, каза за \"24 часа\" Асен Руменов. - Запознат съм, че не от него зависи промяна в закона, за да може непълнолетни убийци като Аксел да бъдат съдени по друга процедура, да има доживотен затвор, например. Но господин Борисов има влияние и може да съдейства за промяната, каквато искат и много други родители на загинали деца.\" Убийството на 18-годишната Андреа стана в нощта срещу 11 януари. Тялото на момичето беше намерено цялото в кръв в бащината й къща. Часове по-късно бяха задържани двама заподозрени, а един от тях - Аксел Олеков призна пред разследващите за зверството и срещу него бе взета постоянна мярка задържане под стража.", "date": "2020.01.19", "title": "Бащата на убитата Андреа от Галиче: Изнендан съм от бързата реакция на премиера"}
{"url": "https://www.24chasa.bg/novini/article/8090070", "text": "Държавният секретар на САЩ Майк Помпео и турският президент Реджеп Тайип Ердоган са напуснали мирната конференция за Либия в Берлин, съобщиха ДПА и БТА. Агенцията се позовава на източници, участващи в разговорите. Ердоган с част от делегацията си е напуснал сградата на канцлерството, където е организирана конференцията. Не се очаква той да се върне. Турската страна е изиграла конструктивна роля в днешните разговори, казаха източниците на ДПА. Според дипломатически източници на италианската агенция АНСА враждуващите страни в Либия - Правителството на националното съгласие на Файез Сарадж и командващият Либийската национална армия Халифа Хафтар - са се съгласили да създадат военна комисия за мониторинг на примирието между тях, предаде ТАСС. Делегацията на международно признатото либийско Правителство на националното съгласие е отказала да седне на една маса или да се срещне в Берлин с командващия източните сили Халифа Хафтар, предаде по-рано ДПА. Агенцията се позовава на изявление на правителството на премиера Фаейз Сарадж за либийската телевизия Ал Ахрар. Сарадж и противникът му Хафтар са в Берлин за участие в международна конференция за уреждане на либийския конфликт. Хафтар води от април миналата година офанзива за превземане на Триполи, където е базирано правителството на Сарадж. Според цитирани от ТАСС дипломатически източници съгласуван е текстът на документа, който се очаква да бъде приет в Берлин. В него се предлага мирният процес да започне със спиране на огъня. Предвижда се оръжейно ембарго, политически процес, реформа на сектора за сигурност, икономическа реформа и ангажимент за спазване на правата на човека. Документът предлага на всички участници в срещата да се откажат от намеса във въоръжения конфликт в Либия. По-късно днес, в края на форума в Берлин, пресконференция ще дадат германският канцлер Ангела Меркел и генералният секретар на ООН Антониу Гутериш, предаде ДПА. Не се съобщава обаче час.", "date": "2020.01.19", "title": "Помпео и Ердоган са напуснали берлинската конференция за Либия"}
{"url": "https://www.24chasa.bg/novini/article/8089980", "text": "Слепи и глухи май са били охранителите от благоевградския СОТ, които били дежурни в събота вечер. Тогава неустановени още лица измъкнаха голямо количество разнообразна валута и конфискувани бижута от митницата в града. Крадците прекарали над 2 спокойни часа в склада, като рязали с флекс сейфовете. В това време се задействала сигналната система. Охранителите докладвали, че на мястото на инцидента не са открити нередности, което вероятно означава, че са били кьорави и глухи, защото не са чули и видели нищо, дивят се гражданите на Благоевград. Има съмнение, че кражбата е организирана от бивш служител за отмъщение. Затова вероятно обирджиите се надявали, че са направили големия удар в живота си, но всъщност доста се прецакали. Вместо очакваните милиони взели едни 230 хиляди лева, а тежките чанти с бижута, които мъкнали след обира, се оказали не със злато и сребро, а с легирана стомана. Голямата загадка на този обир все пак остава поведението на охранителите - да отидат три пъти до мястото и да не забележат нищо, си е световен пропуск, освен ако не са били с увреждания, и то не само мозъчни.", "date": "2020.01.19", "title": "Глухи и слепи охранители май бдели над митницата в Благоевград"}
{"url": "https://www.24chasa.bg/novini/article/8090085", "text": "Външни министри от 35 страни, сред които и България, изразиха загриженост от възраждащия се на много места по света антисемитизъм и на среща в Брюксел приеха обща декларация, че ще се борят заедно срещу всички форми на расизъм и дискриминация. Българската делегация на първата министерска среща на Международния алианс за възпоменание на Холокоста (МАВХ) е ръководена от заместник министър-председателя и министър на външните работи Екатерина Захариева. Домакин на форума е първият дипломат на Великото херцогство Люксембург - Жан Аселборн. Това съобщиха от пресцентъра на Министерството на външните работи. “Днес, когато отбелязваме паметта на повече от 6 милиона евреи и всички останали жертви на Холокоста и ромския геноцид, както и на всички, противопоставили се на нацизма, се надявам споменът за този позорен момент от човешката история никога да не бъде забравен и да подсили нашата решимост да се борим с всички опити за възраждане на антисемитизма и всички прояви, свързани с расизъм и дискриминация”, заяви Екатерина Захариева пред своите колеги. През 2020 г. се навършат 75 г. от освобождението на нацисткия концлагер Аушвиц-Биркенау (27 януари 1945 г.), както и 75 г. от края на Втората световна война. “Никога не трябва да забравяме, че България спаси от лагерите на смъртта повече от 48 000 свои съграждани евреи през Втората световна война. За съжаление близо 11 хиляди евреи бяха депортирани от Северна Гърция, Вардарска Македония и Пирот. Споменът за тези събития трябва да бъде съхранен и да служи като инструмент, с който да се противопоставяме на възраждането на антисемитизма и на всички престъпления, свързани с расова нетърпимост и дискриминация”, заяви вицепремиерът Захариева пред журналисти. В декларацията, приета на министерската среща, се призовават всички държави да включат в образователните си програма изучаването на Холокоста и геноцида срещу ромите, както и да обединят усилия срещу отричането на тези престъпления срещу човечеството. Международният алианс за възпоменание на Холокоста (МАВХ) е междуправителствена организация, чиято цел е да осигури политическа и обществена подкрепа за изучаването, изследването и съхраняване на паметта на Холокоста на национално и международно равнище. В МАВХ членуват 34 държави-членки, 1 странa-лиазон (Република Северна Македония), 7 страни-наблюдатели и 8 постоянни международни партньори (международни организации със статут на наблюдатели). От 28-те държави-членки на ЕС, 26 са пълноправни членове на Алианса, сред които и България. На пленарната сесия на МАВХ в Берн през ноември 2017 г. бе приветствано решението на българското правителство от 18 октомври 2017 г., с което се приема „Работното определение на МАВХ за антисемитизъм”. То е прието още от Обединеното кралство, Австрия, Румъния и Германия. Организацията даде висока оценка и на Българското председателство на Съвета на ЕС за инициативите в борбата срещу антисемитизма и езика на омразата.", "date": "2020.01.19", "title": "България и още 34 държави заедно срещу всички форми на расизъм и дискриминация"}
{"url": "https://www.24chasa.bg/novini/article/8090122", "text": "Британският премиер Борис Джонсън и руският президент Владимир Путин се срещнаха днес в кулоарите на конференцията за Либия в Берлин, предадоха агенциите, цитирани от БТА. Говорителка на Джонсън заяви, че британският министър-председател и Путин са говорили за необходимостта от решаване на проблемите със сигурността в Либия, Сирия, Ирак и Иран. От срещата е станало ясно също, че засега няма да има нормализация в двустранните отношения. \"Той (Джонсън) беше ясен, че няма промяна в британската позиция за (случая в) Солсбъри, който представлява безразсъдно използване на химически оръжия и безочлив опит да бъдат убити невинни хора на британска земя. Той заяви, че подобни нападения не бива да се повтарят\", каза говорителката. Тя имаше предвид отравянето на бивш руски двоен агент в град Солсбъри през 2018 г., за което британското правителство обвини руското военно разузнаване. \"Премиерът заяви, че няма да има никаква нормализация в двустранните отношения, докато Русия не престане с дестабилизиращите си действия, които заплашват Обединеното кралство и съюзниците ни и подкопават сигурността на нашите граждани и нашата колективна сигурност\", добави говорителката. Кремъл съобщи, че в Берлин Путин е имал срещи с Борис Джонсън и с Урсула фон дер Лайен, на които са били обсъдени въпроси от двустранните отношения, както и международни проблеми, в това число уреждането на ситуацията в Либия. Това беше и първият личен контакт между Путин и Джонсън.", "date": "2020.01.19", "title": "Борис Джонсън: Отношенията ни с Русия няма да се нормализират"}
{"url": "https://www.24chasa.bg/novini/article/8089524", "text": "Изграждане на 20 км трасе и пречиствателна станция - това е нужно, за да се сдобие София с резервен водоизточник. Проектът предвижда в такъв да се превърне язовир “Огняново”. За тази възможност съобщи столичният кмет Йорданка Фандъкова на срещата при премиера Бойко Борисов в събота. На нея стана ясно, че столицата може да спаси Перник от водния режим, ако разреши през водопреносната ѝ мрежа да минава вода от язовир “Белмекен” за бедстващия град. “Идеята яз. “Огняново” да стане резервен водоизточник на София предвид климатичните промени, на които сме свидетели, е стара. Преди време възложих на главния архитект Здравко Здравков да направи проучване дали това е възможно. То показа, че водата там е годна за пиене и има нужните качества. За да се реализира проектът, трябва да се изградят пречиствателна станция и 20 км трасе, което да се свърже с водопреносната мрежа на града”, обясни за “24 часа” Фандъкова. Министърът на икономиката Емил Караниколов е поел Предстои да се направят проучвания на терените, ако е необходимо - да се направи отчуждаване и да се подготви проект за алтернативното трасе. “Това е една допълнителна придобивка за София. Смятам, че проектът може да се реализира до 2 години”, добави Фандъкова. Тя още веднъж подчерта, че в двата язовира - “Искър” и “Бели Искър”, от които се осигурява водоснабдяването на столицата, има достатъчно количество и то е осигурено за години напред. Столицата ползва 140 млн. кубика вода годишно. На срещата в Министерския съвет Фандъкова е настояла държавата да поеме ангажимент още тази година да бъде направен ремонт на стената на язовир “Бели Искър”. Тя уточни вчера, че за обекта има готов проект и няма пречка дейностите да стартират. На заседание на инженерната комисия днес ще бъде обсъдено предложението за ползване на софийския магистрален водопровод, по който да минават 600 хил. кубика месечно от язовир “Белмекен” до резервоара “Мало Бучино - нов” и оттам по 13 км трасе, което ще се изгражда, да стигнат до Перник. Станислав Владимиров, поканени са и ресорните министри. Той ще запознае столичните общинари с предложението. СОС ще гласува вероятно в четвъртък дали ще пусне вода за Перник през софийската мрежа. Фандъкова вече обяви, че това ще стане при следните условия: 100% гаранции за водоснабдяването на София, възмездно осигуряване на допълнителните количества от яз. “Белмекен” и монтиране на спирателен механизъм преди изхода на резервоара към Перник, за да може той да се спре при дисбаланс във водоснабдяването на столицата. Фандъкова е поискала от “Софийска вода” и анализ на техническите параметри на магистралния водопровод, по който ще тече водата за Перник. “Силно се надявам, но в същото време слабо вярвам, че дискусиите ще се ограничат само до експертните мнения и загрижеността към хората от съседната ни община. Призовавам колегите от БСП и ДБ да не използват политически водната криза в Перник, за да доказват на избирателите си кой е по-голяма опозиция в СОС”, написа вчера във фейсбук председателят на СОС Елен Герджиков.", "date": "2020.01.19", "title": "20 км трасе и от язовир “Огняново” тръгва питейна вода за София"}
{"url": "https://www.24chasa.bg/novini/article/8088757", "text": "Различна валута на обща стойност 230 хил. лв. е открадната от митницата в Благоевград, съобщи районният прокурор Борислав Ковачки. Наглият обир стана в нощта срещу събота. Бандитите са прескочили оградата, качили са се по гаражна стълба до третия етаж и оттам са влезли в административната сграда през отворен прозорец. Стигнали са до помещение, в което се съхраняват веществени доказателства по различни административни производства за митнически нарушения. С ъглошлаф разрязали три каси. Парите, които са взели са евро, кувейтски долари, както и неизползваните вече гръцки драхми и германски марки. Имало и 10 хил. фалшиви долара, уточни прокурор Ковачки. Откраднати са и над 20 кг накити, като част от тях са сребърни, а други - от легирана стомана, която е много по-евтина, но вероятно крадците не са знаели това и са мъкнали тежките торби с евтини накити. Торбите, с които са пренасяли бижутата обаче са се скъсали и по целия двор следователи откриха изпуснати разхвърляни пръстени, синджирчета, обеци и др. Документи не са изчезнали. \"Най-вероятно крадците са били трима. Пуснали са водата от всички чешми в сградата, запушили са сифоните. Така 10 часа водата се е изливала, наводнени са всички етажи, има нанесени сериозни материални щети\", допълни Ковачки. Митницата се охранява със СОТ. Системата се е задействала 4 пъти през същата нощ. Първият път сигналът е подаден в 23,35 ч. Тогава охранителите са пристигнали на място, но са се върнали и са докладвали, че няма нарушение. След това още три пъти са се отзовавали на задействана аларма и три пъти са се връщали пак с обяснението, че \"няма нищо\". Камери в района са записали част от действията на крадците и записите се анализират, като има ериозно информация на тях, тя е годна и ще е в полза на разследването. От тях става ясно, че бандитите са \"работили\" 2 часа на спокойствие. Едва в събота сутринта, около 8,30 ч, при обход на района, охранители видели разпръснатите бижута в двора и подали сигнал. \"Тепърва ще се изяснява защо са държани и натрупани толкова време веществени доказателства там. Проверява се и дейността на охранителите, дали действията им са били адекватни. Имаме изградена водеща версия за кражбата\", каза началникът на Първо РУ Петър Зашев. Разследващите са категорични, че крадците са имали помощник \"от вътре\". Предполага се, че това е бивш митничар, който иска да си отмъсти за освобождаването му от работа.", "date": "2020.01.19", "title": "2 часа обирджиите на митницата рязали каси, събрали 230 хил. лв. и 20 кг накити на спокойствие"}
{"url": "https://www.24chasa.bg/novini/article/8088777", "text": "В неделя в 11:26 локално време (съвпада с времето в България) е регистрирано земетресение с магнитуд 3.0 и епицентър между Централна Гърция и Пелопонес. Сътресения до IV степен са усетени в северозападните части на Пелопонес – районите на Патра и Паралия. На разстояния 15-20 километра (км) от епицентъра сведения на очевидци, постъпили в Европейския център, свидетелстват за кратко около 10 сек и деликатно усещане. Най-вероятно, максималната интензивност на въздействие е не по-висока от IV степен, информира Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) за  Припомняме, че тази сутрин в 04:52 в източната част на йонийския остров Кефалония, на повече от 260 км западно от столицата Атина, стана и едно доста по-силно земетресение. Магнитудът на земетресението е около 5. Регистрирано е в 167 станции, сред които са и три пункта от България - в районите на Пловдив, Кърджали, Димитровград. Земетресението е разбудило жителите и е усетено като “действително силно” на разстояния до 10-15 км от епицентъра (Каравадос, Спартя, Лакитра – всичко в къщата дрънчало). В Аргостолион, административен център на Кефалония, също недалеч от епицентъра усещането е силно – разтърсване на цялата къща. В района около града – в селата Фaрса, Давгата, Дилината и град Ликсури, жителите са обезпокоени и от силен шум (бучене). Очевидно, максималната интензивност е около VI степен (очаквани леки повреди в стари постройки). Макар и с недълбоко огнище, земетресението е усетено на север доста далеч на разстояния около 300-400 и повече километри, в райони наскоро атакувани от множество трусове. Сред тях са селищата Гирокастро, Корча, Тирана, както и македонските Битола, Скопие. На изток е усетено в Централна Гърция и в Пелопонес. В следващите час и половина са регистрирани два слаби вторични труса с магнитуд под 2 (Атински геофизичен институт). Районът на остров Кефалония беше засегнат от двойка земетресения с магнитуди около 6 на 26 януари и 3 февруари 2014. Вследствие на тези трусове и изобилие от афтершокове с различна сила много къщи бяха повредени от сътресенията и предизвиканите пропадъчни ефекти, инфраструктурата бе нарушена. Още по-рано, през август 1953 земетресение с магнитуд 7.2 нанесе в района огромни загуби.", "date": "2020.01.19", "title": "Второ земетресение в Гърция - на 100 км от епицентъра на първото"}
{"url": "https://www.24chasa.bg/novini/article/8088794", "text": "Оказва се, че оттеглянето на Меган и Хари от кралските им задължения е било подготвяно по-отдавна, отколкото се смяташе. Елизабет Втора казва, че подкрепя желанието на Хари и Меган за независим живот, а заедно със сина им Арчи, остават обичани членове на кралската фамилия.", "date": "2020.01.19", "title": "Елизабет II: Решението за Хари и Меган е взето след много месеци разговори"}
{"url": "https://www.24chasa.bg/novini/article/8088924", "text": "Здравните власти в Китай заявиха днес, че епидемията от новата разновидност на коронавирус може да бъде поставена под контрол, предадoха Ройтерс и БТА. Това е първата официално изявление на Националната здравна комисия в страната, след като в края на декември бе съобщено за разпространението на вируса. Пътят на предаване на заразата още не е проучен докрай, и още не е известен източникът на вируса, казаха от ведомството. В съобщението си комисията добавя, че ще засили наблюденията си в дните около честването на Новата година по лунния календар следващата седмица (от 24 до 30 януари). По традиция голям брой китайци пътуват из страната, за да отбележат празника с роднини и приятели. Китайското правителство започва да активизира общонационални мерки за контрол в опит да предотврати разпространението на новия коронавирус, допълва ТАСС. Според изявлението на Националната здравна комисия властите възнамеряват да организират специално патриотично движение в здравеопазването. Паралелно китайски експерти ще търсят първоизточника на вируса, проследявайки мутациите му. В периода на почивните дни около новогодишните празници медицинските учреждения ще работят в извънреден режим с постоянни дежурства.", "date": "2020.01.19", "title": "Китай: Новата вирусна епидемия може да бъде поставена под контрол"}
{"url": "https://www.24chasa.bg/novini/article/8088938", "text": "Президентът на Руската федерация Владимир Путин смята, че Турция и Русия са направили добра стъпка, призовавайки страните в Либия да прекратят огъня и по този начин са създали предпоставки за провеждане на конференцията в Берлин. Ние с вас, според мен, направихме много добра стъпка по време на срещата в Истанбул, призовахме страните в Либия да прекратят огъня, да прекратят бойните действия и независимо от това, че има някои инциденти, все пак двете страни се вслушаха в нашия призив и мащабните бойни действия са прекратени, заяви Путин. Според мен това е много добър резултат, който създаде предпоставки за днешната многостранна среща в Берлин, каза руският президент. Преди началото на международната конференция за Либия президентите на Русия и Турция Владимир Путин и Реджеп Тайип Ердоган разговаряха при участие на делегациите на двете страни. Организаторите отделиха за разговора между руския и турския президент около 40 минути. Президентът на Турция Реджеп Тайип Ердоган иска командващият Либийската национална армия генерал Халифа Хафтар да бъде заставен да се откаже от \"агресивното си поведение\", предадоха ТАСС и БТА. Хафтар не подписа споразумението, което ни показва, че той не е привърженик на мирния процес, а се стреми към военно разрешаване на конфликта, заяви Ердоган в началото на разговора си с руския президент Владимир Путин. По думите на турския президент за осигуряването на мир и спокойствие в Либия е необходимо на Берлинската конференция да се осигури примирие и да се намери политическо решение на въпроса, а за това е необходимо \"да бъде сложен край на агресивното поведение на Хафтар\".", "date": "2020.01.19", "title": "Путин: Турция и Либия направиха добра стъпка за Либия"}
{"url": "https://www.24chasa.bg/novini/article/8088974", "text": "Индийски лекари са направили опит да заменят с протеза липсващата лапа на тигър. Уникалната операция обаче е завършила с неуспех, след като животното не е приело изкуствения крайник, предаде ТАСС, позовавайки се на \"Таймс ъв Индия\". Операцията е извършена от екип от ветеринари и ортопеди в събота в клиника в град Нагпур, щата Махаращра. Когато тигърът на име Сахебрао е дошъл на себе си след упойката, още преди да стане се е опитал да \"изтръска\" протезата. Поведението му е накарало лекарите да я отстранят. Въпреки неуспеха специалистите не възнамеряват да се отказват от идеята. Те смятат да \"доизпипат\" плана и да се консултират с експерти от цял свят. Деветгодишният тигър Сахебрао е изгубил предната си лява лапа през 2012 г., след като е попаднал в заложен от бракониери капан. В Индия преди успешно са поставяни протези на различни животни, сред които слонове. Досега обаче не е правен опит за протезиране на тигър", "date": "2020.01.19", "title": "Лекари в Индия опитаха да заменят\nлипсващата лапа на тигър с протеза"}
{"url": "https://www.24chasa.bg/novini/article/8089054", "text": "Международната конференция за Либия започна в Берлин с участието на най-малко десет държавни и правителствени ръководители, предадоха Франс прес и ТАСС. Очаква се в заключителния документ от форума да бъдат закрепени ключови договорености, посочва БТА. Проектокомюникето, до което ТАСС е получила достъп, предвижда примирие, създаване на механизъм за контрол върху прекратяването на огъня, изпълнение на забрана за внос на оръжия в Либия, възобновяване на политическия процес в страната, възстановяване на държавния контрол над армията, провеждане на икономически реформи и спазване на правата на човека. В срещата участват генералният секретар на ООН Антониу Гутериш, президентът на Русия Владимир Путин, президентите на Турция Реджеп Тайип Ердоган и на Франция Еманюел Макрон, британският премиер Борис Джонсън, държавният секретар на САЩ Майк Помпейо, представители на Алжир, Египет, Обединените арабски емирства, Китай. В Берлин пристигнаха също ръководителят на либийското Правителство на националното съгласие Файез Сарадж и командващият на Либийската национална армия фелдмаршал Халифа Хафтар.", "date": "2020.01.19", "title": "Започна конференциятя за Либия в Берлин"}
{"url": "https://www.24chasa.bg/novini/article/8089128", "text": "Партия \"Воля\" ще излезе в сряда с окончателно решение дали ще подкрепи вота на недоверие, който ще бъде внесен от БСП в понеделник. Това съобщи пред   Кръстина Таскова, зам.-председател на \"Воля\". „Искаме да стане ясно кой е с жителите на Перник и кой иска да създава криза. Следим и действията на правителството, но засега изглеждат като действия при критично-бедствено положение, а не като действия, които ще разрешат трайно проблема. Въпросът е защо всичко се предприема чак сега... Превенцията и контролът за нас са на първо място“, посочи Таскова. Тя увери, че решението на партията ще бъде в интерес на хората. „Основният проблем на държавата е политическото мислене и начина на управление на държавата. Но промяната няма да дойде със смяната на нова системна партия. Това ще си остане липсата на контрол, корупцията, източването на обществените ресурси“, допълни още Таскова.", "date": "2020.01.19", "title": "В сряда става ясно дали \"Воля\" ще подкрепи вота на недоверие"}
{"url": "https://www.24chasa.bg/novini/article/8089139", "text": "Милиони смели руснаци участваха днес в традиционните къпания в ледени води, за да отпразнуват честваното днес от Руската православна църква кръщение на Исус Христос в река Йордан, предадоха ДПА и БТА. И много невярващи почетоха тази традиция в най-голямата страна на планетата. За къпането в ледените води се казва, че укрепва тялото и пречиства душата. Общо над 2 млн. души са се включили тази година в къпанията в реки и езера, съобщи руското вътрешното министерство. Потапяйки се в ледените води, вярващите вярват, че се очистват от греховете. Ритуалът е придружаван от звън на камбани.", "date": "2020.01.19", "title": "Над 2 милиона руснаци се включиха в традиционните ледени къпания"}
{"url": "https://www.24chasa.bg/novini/article/8089195", "text": "Защитници на климата започнаха тридневен планински преход от община Ландкварт в източната част на Швейцария до ски курорта Давос, където идната седмица ще се проведе Световният икономически форум, предадоха Ройтерс и БТА. Целта им е да привлекат вниманието на участниците в престижното събитие към затоплянето на климата на планетата. Стотици активисти се събраха в центъра на Ландкварт, готови да се борят със студа по време на 40-километровия преход през планините. Някои са облечени като цветя или коали - препратка към горските пожари в Австралия, които унищожават местообитанията на животните. Шведската активистка Грета Тунберг, която в петък се присъедини към многохиляден протест в Лозана, няма да може да се включи в похода, съобщиха организаторите. Швейцарските власти одобриха първата част от маршрута на прехода - от Ландкварт до Клостерс, но отказаха молбата на активистите да продължат по пътя до Давос от съображения за сигурност. Организаторите заявиха, че са решени да продължат до Давос и ще поемат по по-малки туристически пътеки, за преминаване по които нямат нужда от разрешение.", "date": "2020.01.19", "title": "Активисти, облечени като коали, започнаха планински преход към Давос"}
{"url": "https://www.24chasa.bg/novini/article/8089209", "text": "Австралийският остров Кенгуру е сравняван с Ноевия ковчег - заради уникалната си природа. Заради унищожаващите пожари през последните месеци на континента обаче много от видовете може да са изчезнали. Едни от най-засегнатите от огъня животни са коалите, предполага се, че полулацията им е намаляла толкова много, че са се превърнали в застрашени. Днес Ройтерс показа кадри как лекуват торбестите животни в клиника на остров Кенгуру:", "date": "2020.01.19", "title": "Вижте как лекуват коалите на остров Кенгуру (Снимки)"}
{"url": "https://www.24chasa.bg/novini/article/8089381", "text": "Хората във Волуяк искат само нормални условия за живот, протестът им е напълно справедлив. Това каза лидерът на БСП - София и председател на групата на социалистите в СОС Калоян Паргов. Той присъства на протест, организиран от младите социалисти от \"Връбница\", който беше под мотото \"С нашите пари, с нашите данъци, направете нещо и за нас!\". Събитието беше част от кампанията \"24х24\" на Младежкото обединение (МО) на БСП - София, съобщиха от пресцентъра на партията. Хората от Волуяк се събраха на малкия площад до жп гарата, за да изразят недоволството си от липсата на канализация, водопровод и от неудобния градски транспорт. На протеста присъстваха и общинските съветници Николай Николов и Петко Димитров, който е и председател на МО на БСП в София, районният председател на социалистите във \"Връбница\" Христиан Кръстев, Владимир Петров, който беше кандидат на БСП за кмет на \"Връбница\", и председателят на младежкото обединение в района Илияна Рангелова. \"В ХХI век нормалните условия на живот означават да има осветление, асфалтирани улици, канал, вода и ред, каза Калоян Паргов, който е и заместник-председател на Комисията по транспорт и туризъм към СОС, пред хората от Волуяк. - Очевидно е от събитията през последните години, че управляващите в Столична община не могат да се справят с проблемите в централната част на София, та какво остава за тези населени места отвъд Околовръстното шосе. Иначе имаше много заявки в предизборната кампания миналата есен за това как парите на хората да се връщат при тях. Сега предстои да приемем бюджета на Столична община за 2020 година. С колегите от групата на БСП в СОС настояваме 20% от приходите, които идват от даден район, да се връщат в него под формата на инвестиции. Говоря за инвестиции за изграждане на канал, за водопровод, за подобряване на кварталната инфраструктура, за асфалтиране, за бордюри, за тротоари, за осветление...\". Калоян Паргов обсъди с протестиращите от Волуяк и проблемите в транспорта на територията на район \"Връбница\". \"Хората са недоволни от интервала на движение на транспорта, затова поканих техни представители да присъстват на заседанието на Комисията по транспорт и туризъм в понеделник от 14,30 часа в Столична община, каза той. – Сега е подходящият момент да обсъдим проблема и да потърсим практични решения, тъй като предстои да разглеждаме разписанието на градския транспорт в София за тази година. Обещах на хората с техни представители да проведем среща идната седмица и с изпълнителния директор на \"Софийска вода\" ЕАД. В така наречения план за канал и вода, финансиран по европейски програми в размер на 360 милиона, доста населени места няма да попаднат. Затова ще бъде търсен вариант през \"Софийска вода\" да бъдат финансирани проекти. Това обаче отлага много във времето възможността хората в крайните квартали да имат канализация и нормални условия за живот. Лидерът на БСП – София коментира и водната криза в Перник. Според него близостта и свързаността на града със София налага Столична община да прояви солидарност и да помогне за решаване на проблема. \"Разбира се, условието е това да не застраши по никакъв начин водата на софиянци, обясни той. – Говорим това да се случи само в кризисна ситуация, а не да бъде постоянен процес. Освен това, КЕВР трябва да изчисли цената на водата, която ще ползват перничани. Това технологично решение го чакаме от няколко месеца. Водохващанията на Белмекен, минаващи през язовир Бели Искър, през системата на \"Софийска вода\" и стигащи до Мало Бучино, а оттам бъдещият 13-14-километров водопровод ще дадат възможност на Перник да преодолее кризата. А и като цяло подобна връзка в ситуация на криза би могла да бъде временно решение. Нека да припомня, че преди 30 години такива връзки е имало в цяла България. Много е важно в бъдещите инвестиции на \"Водоснабдяване и канализация\" да бъде включено изграждането на такива връзки, чрез които в случаи на аварии да може да бъде прехвърляна вода от един водоем в друг\". Калоян Паргов добави, че е разговарял с представители на концесионера \"Софийска вода\", които са го уверили, че на този етап опасност от воден режим в София няма. \"С колегите общински съветници от групата на БСП обсъждахме това предложение, което ще влезе за гласуване в СОС. Имаме положително отношение. Смятаме, че водохващането от Белмекен, което ще отведе вода към Перник може да бъде временно решение до стабилизиране на ситуацията и до поставяне на начало на разрешаване на кризата там, каза той. - Подобни ситуации може да възникнат и в други части на страната, затова трябва наистина много сериозно да се помисли за връзките между различните водоеми. Това ще бъде застраховка за подобни кризи, ще има възможност за прехвърляне на вода, за да не се стига до драматичните ситуации като тази в Перник. В социалистическа България преди 30 години подобно решение е съществувало. Надявам се и в демократична България днес отговорните за това лица да помислят по-задълбочено и професионално по този въпрос\".", "date": "2020.01.19", "title": "Паргов: Хората във Волуяк искат нормални условия за живот, протестът им е справедлив"}
{"url": "https://www.24chasa.bg/novini/article/8089398", "text": "Два силни труса бяха регистрирани днес следобед в северните и североизточните райони на Албания, предаде  Първият е с магнитуд 4,5 по скалата на Рихтер, с епицентър на 18 километра от Курбнеш, на 72 километра от Тирана. Второто земетресение с магнитуд 4,6 по Рихтер е регистрирано близо до Пешкопея, граничен град с македонския Дебър. Жителите на община Дебър усетили и двата труса, но по-голямо безпокойство предизвикал втория трус. Припомняме, че опустошително земетресение с магнитуд 6,4 удари Албания сутринта на 26 ноември миналата година. Особено засегнати бяха Дурас, Туман и Тирана. 51 души загубиха живота си, а щетите се оценяват на около един милиард евро. От 26 ноември са регистрирани над хиляда труса с различна сила.", "date": "2020.01.19", "title": "Две земетресения разлюляха Албания"}
{"url": "https://www.24chasa.bg/novini/article/8089457", "text": "Турция призова Европейския съюз да сложи край на предразсъдъците по отношение на кипърските турци, защитавайки решението си да започне нов кръг сондажи за въглеводороди край средиземноморския остров, съобщиха Ройтерс и БТА. Турция започна сондажи за петрол и газ край Кипър миналата година въпреки предупрежденията от ЕС, подклаждайки напрежение с Гърция и Кипър. Министърът на енергетиката на Турция Фатих Дьонмез заяви пред Анадолската агенция, че турският сондажен кораб \"Явуз\" тръгва към Кипър, което предизвика предупреждение от страна на ЕС. \"ЕС остана безъмълвен от 2003 г. на узурпирането на правата на нашата страна и на кипърските турци в Източното Средиземноморие\", заяви говорителят на турското външно министерство Сами Аксой в писмена декларация. Европейският съюз трябва първо сложи край на тези политики под прикритието на европейска солидарност, които са далеч от реалността, оито са предубедени и показват двойни стандарти, заяви говорителят. Аксой каза, че корабът \"Явуз\" се насочва към южната част на Кипър в район, в който кипърските турски власти са дали през 2011 г. лиценз за проучвания на турска компания.", "date": "2020.01.19", "title": "Турция призова ЕС за край на предразсъдъците към кипърските турци"}
{"url": "https://www.24chasa.bg/novini/article/8089470", "text": "Силен земен трус с магнитуд 6,4 разлюля западния китайски Синцзян-Уйгурски автономен район, съобщи Асошиейтед прес, позовавайки се на китайската сеизмологична агенция. Не се съобщава за пострадали или разрушения. Според китайски данни огнището на труса е било на дълбочина от 16 километра , а епицентърът - на 56 километра от окръг Пейзават. Земетресението е било усетено в градовете Кашгар и Артукс, предаде БТА. Геофизическият институт на САЩ съобщи, че трусът е бил с магнитуд 5,9 и дълбочина от 10 км.", "date": "2020.01.19", "title": "Силно земетресение в Китай"}
{"url": "https://www.24chasa.bg/novini/article/8089492", "text": "Информация за състоянието на републиканските пътища към 17:30 ч. на 19.01.2020 г., предоставена от Агенция \"Пътна инфраструктура\". І. МЕТЕОРОЛОГИЧНА ОБСТАНОВКА: Температурите са в интервала от -8° до +10°С. Времето над страната е предимно облачно. Слаб вятър духа в областите Бургас, Добрич, Смолян, Шумен и Ямбол. Сняг вали в района Омуртаг /обл. Шумен/. Пътните настилки са предимно сухи, по усойните и планински райони частично заледени или заснежени, обработени и проходими при зимни условия. Ограничена видимост поради мъгла: до 50 м. в района проход „Петрохан“ /обл. Монтана/; до 100 м. в района ГКПП „Станке Лисичково“ /обл. Благоевград/, Саранци /обл. София/; до 150 м. в района на гр. Плевен /обл. Плевен/, Антоново /обл. Шумен/. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г. Движението от км 16+760 до км 19+690 в посока Варна се осъществява с повишено внимание поради ремонт в аварийната лента на виадукт при км 19+260 /Потоп/. Срок 31.05.2020 г.; АМ „Марица“: няма въведени ограничения. АМ „Черно море“: няма въведени ограничения. АМ „Струма“: няма въведени ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ – отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Троянски“ - забранен за МПС над 12 т. - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Благоевград: Движението по път I-1 Благоевград – Железница от км 367+960 до км 368+405 се осъществява с повишено внимание поради изграждане на виадукт на АМ „Струма” над път I-1. Участъкът е сигнализиран с пътни знаци. Водачите да се движат с повишено внимание и съобразена скорост, съобразно създадената организация на движение. Срок до 28.02.2020 г.; Област София: Въвежда се реверсивно движение по път I-1 София – Перник при Владая а именно: - от км 276+162 до км 277+610 – всеки работен ден се обособяват две ленти в посока София от 06:00 часа до 10:00 часа, както и последния празничен ден и всяка неделя от 10:00 часа до 19:00 часа. от км 278+576 до км 281+800 – за последния празничен ден и всяка неделя от 10:00 часа до 19:00 часа се обособяват две ленти в посока София и една в посока Перник. Срок 31.12.2020 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост /Княжево/ до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.02.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.06.2020 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2020 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2020 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма въведени ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма въведени ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. Област Пазарджик: Движението по път I-8 Пазарджик – с. Мало Конаре се извършва в една лента от км 192+435 до км 197+684 поради извършване на ремонтни дейности. Ограничено е движението в лявата лента. Движението в посока Пловдив се извършва в дясната лента при спазване изискванията на ВОД и намалена скорост, като движението се регулира с пътни знаци. Движението в посока Пазарджик се извършва по обходен маршрут: по път III-8003 през с. Мало Конаре до кръстовището с път III-3703, през с. Добровница до гр. Пазарджик. Срок до 31.01.2020 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2020 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението при км 99+095 при спирка „Долна Трака“ се осъществява двупосочно в лявото платно посока Златни Пясъци поради ремонтни дейности. Затворено за движение е дясно платно посока Варна. Движението се регулира от пътни знаци. Срок до 30.04.2020 г.; Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г.; Област Бургас: Движението по път Слънчев Бряг – Бургас в участъка Ахелой – Поморие при км 211+390 се осъществява в една лента поради оборудване на стационарна контролна единица на електронната система за събиране на такси. Водачите да се движат с повишено внимание и съобразена скорост. Срок 22.01.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; Движението в участъка Обзор – Сарафово от км 175+000 до км 230+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма въведени ограничения. Ремонтни дейности: Път II-19:Движението по път II-19 Симитли – Разлог от км 0+000 до 21+400 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.01.2020 г. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.03.2020 г.; Път III-906: Движение по път III-906 през Дюлински проход от км 14+100 до км 32+950 в участъка Паницово – Гюльовца е ограничено за МПС над 3,5 тона поради намаления габарит на пътното платно. Срок до 31.12.2020 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 31.12.2020 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок до 31.12.2020 г.; Ремонтни дейности: Път III-539: Движението по път III-539 Средец – Айтос от км 23+900 до км 25+100 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 31.03.2020 г.; ОПУ-Варна: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 31.03.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.03.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.03.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.03.2020 г.; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.01.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.03.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.01.2020 г.; ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.01.2020 г.; Ремонтни дейности: няма въведени ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2020 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2020 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2020 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: няма въведени ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.03.2020 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.03.2020 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2020 г. Ремонтни дейности: няма въведени ограничения. ОПУ-Ловеч: Временно са въведени следните ограничения за движение на МПС: Път ІІІ-358: Движението по път III-358 Шипково – Рибарица от км 13+145 до км 32+750 е ограничено за МПС над 12 т. поради намалена видимост и снегонавяване. Срок 31.03.2020 г. Ремонтни дейности: няма въведени ограничения. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.04.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 31.07.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.03.2020 г. Ремонтни дейности: няма. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 28.02.2020 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.06.2020 г.; Ремонтни дейности: Път II-63: Движението по път II-63 гр. Перник – гр. Трън от км 20+000 до км 31+000 се осъществява в една лента на определени участъци поради отстраняване на повредени площи в асфалтовата настилка. Водачите на МПС да се движат с повишено внимание и съобразена скорост. Срок до 22.01.2020 г.; Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г. Път III-811: Движението по път III-811 гр. Брезник – с. Пали лула от км 34+000 до км 43+000 се осъществява в една лента на определени участъци поради отстраняване на повредени площи в асфалтовата настилка. Водачите на МПС да се движат с повишено внимание и съобразена скорост. Срок до 22.01.2020 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.03.2020 г. Ремонтни дейности: няма въведени ограничения. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2020 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2020 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.03.2020 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 21.01.2020 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма въведени ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 01.04.2020 г. ОПУ-Силистра: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма въведени ограничения ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2020 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2020 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.03.2020 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.03.2020 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 28.02.2020 г. ОПУ-Стара Загора: Временно са въведени следните ограничения за движение на МПС: Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Ремонтни дейности: Път II-66: Движение с повишено внимание по път II-66 с. Яворово - с граница Пловдив, от км 80+715 до км 120+000, поради извършване на напречна маркировка на асфалтова настилка /в кръстовища/. Движението на МПС се регулира от временна сигнализация и пътни знаци. Срок до 24.01.2020 г. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма въведени ограничения. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2020 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2020 г. Ремонтни дейности: няма въведени ограничение. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма въведени ограничения. ОПУ-Ямбол: Временно са въведени следните ограничения за движение на МПС: няма въведени ограничения. Ремонтни дейности: Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2020 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2020.01.19", "title": "Вижте какво е състоянието на републиканските пътища"}
{"url": "https://www.24chasa.bg/novini/article/8087934", "text": "Конфликтът в Либия става все по-голям като този в Сирия, заяви служител от Държавиня департамент на САЩ преди международната среща на върха в Берлин, която ще обсъжда пътищата за прекратяване на войната за либийската столица Триполи, предаде Ройтерс. \"Мисля, че положението е толкова сложно и че страните в конфликта са толкова упорити, че бих имал умерени очаквания\", заяви американският дипломат, придружаващ държавния секретар Майк Помпейо, запитан за успеха на форума. Това съобщи БТА. Конференция, посветена на ситуацията в Либия, започва днес в Берлин. В преговорите ще участват представители на над 10 държави, предаде  . За участие във форума са поканени също премиерът на международно признатото либийско правителство Файез Сарадж и командирът на т.нар. Либийска национална армия Халифа Хафтар. Часове преди срещата в Берлин от държавния департамент на САЩ обявиха, че конфликтът в Либия се разраства все повече като този в Сирия, а премиерът на либийското правителство на националното съгласие Файес Сарадж поиска разполагане на международни сили за защита в Либия в случай, че либийският командир Хафтар възобнови военните действия. По-рано пратеникът на ООН за Либия Гасан Саламе призова командирът на либийската национална армия да вдигне блокадата на основните пристанища в Източна Либия след като по рано войските на Хафтар спряха износа на петрол, на който разчита цялата страна. \"Точно затова има берлинска конференция, за да кажем на господин Хафтар и на всички останали, че наистина има много държави, които подкрепят войната от едната и от другата страна, но международната общност, надявам се, е стигнала до заключението, че разпалването на конфликта носи голям риск\". Днешните разговори в Германия са своеобразно продължение на проведения тази седмица опит на Русия и Турция да посредничат за слагане на край на конфликта по мирен път. До подписване на споразумение в Москва не се стигна, тъй като Хафтар си тръгна с мотива, че проектът пренебрегва много от исканията на либийската армия. Европейските държави искат стабилизиране на Либия, която заради вътрешния хаос стана главният транзитен пункт за мигранти от Африка към Европа през Средиземно море.", "date": "2020.01.19", "title": "В Берлин започва конференция за ситуацията в Либия"}
{"url": "https://www.24chasa.bg/novini/article/8087952", "text": "Президентът на САЩ Доналд Тръмп трябва да бъде отстранен от поста, за да бъде защитена националната сигурност и опазена системата за управление на страната, заявиха седемте конгресмени демократи, които ще представляват Камарата на представителите на съдебния процес в Сената. Позицията на обвинителите е изложена в публикуван вчера меморандум на сайта на долната камара на американския Конгрес, цитиран от Ройтерс. \"Делото срещу президента на САЩ е просто, фактите са неоспорими, а доказателствата убедително установяват, че президентът Тръмп е злоупотребил с правомощията на поста си, за да провокира чуждестранна намеса в избори за своя собствена политическа изгода и в ущърб на американските национални интереси. Той е загърбил клетвата си да изпълнява вярно законите и е предал общественото доверие. Погрешното поведение на президента Тръмп представлява опасност за нашите демократични процеси, нашата национална сигурност и нашата привързаност към върховенството на закона\", заявяват авторите на документа, цитирани от БТА. След като бил уличен, президентът се е опитал да потули делото чрез възпрепятстване на разследването на Камарата на представителите на неговите злоупотреби. Той трябва да бъде отстранен от поста, заявяват конгресмените. По думите им Конституцията предлага единственото средство срещу толкова груба злоупотреба с президентската власт - отстраняване от поста. \"Единственият оставащ въпрос е дали членовете на Сената ще приемат и изпълнят дълга, възложен им от съставителите на Конституцията и техните конституционни Клетви. Историята ще отсъди доколко всеки сенатор се е стремял да бъде над междупартийните разногласия, честно да проучи фактите и да защити Конституцията\", подчертават авторите на меморандума. Те призовават Сената да признаят Тръмп за виновен, така че сегашният и всеки бъдещ президент да не могат да извършват правонарушения, попадащи под импийчмънт, и да избягват отговорността за деянията си.", "date": "2020.01.19", "title": "Конгресмени демократи: Тръмп трябва да бъде отстранен от поста"}
{"url": "https://www.24chasa.bg/novini/article/8087965", "text": "Австралийското консервативно правителствоотпуска 76 милиона австралийски долара (52,3 милиона щатски долара) за възстановяването на туризма след опустошителните пожари през лятото, предаде ДПА. Премиерът Скот Морисън заяви в комюнике, което бе разпространено днес, че австралийският туризъм е изправен пред най-голямото си предизвикателство в съвременната история, уточни БТА. Този първи транш в подкрепа на туризма ще бъде взет от Националния фонд за възстановяване от горски пожари, който е на стойност 2 милиарда австралийски долара.", "date": "2020.01.19", "title": "В Австралия отпускат $76 милиона за възстановяването на туризма от пожарите"}
{"url": "https://www.24chasa.bg/novini/article/8087978", "text": "В рамките на срещата министри и високопоставени представители на 35 държави, както и ръководители на различни международни организации, ще препотвърдят ангажимента си за борба с антисемитизма и други форми на дискриминация, както и за съхраняване на историческата памет за Холокоста. Очаква се участниците да приемат декларация по повод 75 години от освобождението на нацисткия концлагер Аушвиц-Биркенау в Полша. МАВХ е обединение на правителства и експерти за укрепване и насърчаване на образованието, възпоменанието и изследването на Холокоста и за поддържане на ангажиментите към Декларацията от Стокхолм от 2000 г. МАВХ играе водеща роля в борбата срещу антисемитизма и други форми на дискриминация.", "date": "2020.01.19", "title": "Захариева участва в среща на Международния алианс за Холокоста"}
{"url": "https://www.24chasa.bg/novini/article/8087848", "text": "Първият магистрален мост, свързващ Китай и Русия над река Хейлундзян, неотдавна приключи с финалния тест, информираха местните транспортни власти този петък. Това предаде  . Експерти от Харбинският технологичен институт и колегите им от руска страна участваха в теста във вторник. Очаква се мостът да бъде пуснат в експлоатация през април. С дължина от 1284 м и ширина 14,5 м, той се простира от граничния град Хейхъ до руския Благовещенск. Мостът е ключов пункт по дългата 19,9 км магистрала, за строежа, на която бяха похарчени около 385 милиона щатски долара.", "date": "2020.01.19", "title": "Магистралният мост между Китай и Русия е готов за голямото откриване"}
{"url": "https://www.24chasa.bg/novini/article/8087991", "text": "Здравните власти са диагностицирали 17 нови случая на загадъчна белодробна болест в централния китайски град Ухан. Досега двама пациенти в Китай са починали от пневмония, причинена от новия вид коронавирус, за който се предполага, че е възникнал на пазар за животни в Ухан, предаде ДПА. Коригираната цифра бе обявена, след като експерти са прегледали пациенти с неизвестни досега белодробни заболявания в няколко болници, съобщиха здравните власти на Ухан. Общият брой на диагностицираните пациенти, поразени от този нов вид коронавирус в Китай, нарасна до 62. От 17-те пациенти, диагностицирани с вируса, трима са в тежко състояние, а останалите са стабилни, пише БТА. Властите ще продължат да тестват подозрителни случаи. Коронавирусите често причиняват безобидни неразположения като настинки, но те могат да доведат и до опасни респираторни заболявания като тежък остър респираторен синдром (SARS) и близкоизточен респираторен синдром (MERS). Според специалистите новият патоген е подобен на вируса на SARS, но основните разлики са в протеините, с които вирусът атакува човешките клетки. Световната здравна организация заяви, че засега няма \"ясни доказателства\" вирусът от Ухан да се разпространява чрез контакт с хора. В същото време експерти от британския Кралски колеж в Лондон предупредиха да не се изключва предаването от човек на човек въз основа на миналия опит с огнища на SARS и MERS. Здравните власти в Ухан съобщават, че броят на заразените хора е 62, но експерти предположиха в проучване, публикувано в петък, че в град Ухан може да има 1700 случая. Появата на вируса поражда безпокойство, тъй като стотици милиони хора се готвят да пътуват по време на китайската Нова година по-късно този месец. Има съобщения за заболели от вируса в няколко китайски града и в други страни, включително Тайланд и Япония. Летищата в няколко съседни страни на Китай въведоха проверки на пристигащите пътници. В САЩ на летищата в Ню Йорк, Сан Франциско и Лос Анджелис започнаха медицински проверки на пристигащите от Ухан.", "date": "2020.01.19", "title": "Нови 17 случая на загадъчната белодробна болест в Китай"}
{"url": "https://www.24chasa.bg/novini/article/8088011", "text": ", е имал криминални прояви в миналото и е добре познат на Росен Желязков, който е бивш шеф на затвора във Варна от 2001 до 2014 г., след това шеф на затворите у нас, а сега – адвокат. Желязков е разпознал лицето по обявените имена и възрастта му в медийни публикации. Човек със същото име е лежал във варненския затвор, когато Желязков е бил шеф там, съобщи  . Бившият шеф на затвора във Варна го определи като „проблемен затворник“. Според Желязков застреляният е страдал от параноидна шизофрения и е имал склонност към самоагресия, самонаранявал се е и е правил опити за самоубийство, заради което е бил настанен в Психиатричната болница към затвора в Ловеч. Росен Желязков не знае какво е правил убитият българин в Истанбул, но сподели, че според него поведението му говори точно за същата ситуация и „може би това е комбинация от алкохол и наркотици“, както и спиране на лекарствата. Припомняме, нашенецът беше застрелян от турската полиция в петък вечерта. 32-годишният Милен Бахчеванов нахлул с нож в заведение в квартал „Байрам паша”. Според местни медии нападнал клиенти на заведението, а след това и полицаите, които били повикани на помощ. Не са помогнали нито водната струя и сълзотворния газ на пожарната, нито предупредителните изстрели на полицаите. Бахчеванов е издъхнал в болницата. В чантата му са намерени Библия и икони. По информация на местните медии българинът е влязъл в Турция на 14 януари. Той има криминални регистрации за хулиганство, кражби и грабежи.", "date": "2020.01.19", "title": "Бившият шеф на затвора във Варна: Убитият в Истанбул българин беше проблемен затворник (Видео)"}
{"url": "https://www.24chasa.bg/novini/article/8088021", "text": "Излитанията на самолети от техеранското летище \"Мехрабад\" са отменени заради силен снеговалеж, съобщи пресслужбата на летището. Заради обилния снеговалеж всички излитания от \"Мехрабад\" са отменени до възстановяването на нормалната видимост, предаде агенция ИРНА, цитирайки комюникето на летището. Тази сутрин видимостта на \"Мехрабад\" не е превишавала 300 метра. \"Мехрабад\" е второто по големина летище на иранската столица. Информация за отмяна на полетите на летище \"Хомейни\" няма, уточняват ТАСС и БТА. Тази сутрин в Техеран започна силен снеговалеж, който причини силно затруднена пътна обстановка. Столичните власти обявиха, че училищата ще останат затворени днес.", "date": "2020.01.19", "title": "Силен снеговалеж отменени излитанията от летище \"Мехрабад\" в Техеран"}
{"url": "https://www.24chasa.bg/novini/article/8088035", "text": "Шестима членове на едно семейство са били избити от неизвестни въоръжени лица в северната афганистанска провинция Фаряб, съобщиха днес местните власти. Сред жертвите е и едно 40-дневно бебе, казаха членът на провинциалната управа Мохамад Рузи и говорителят на полицията Карим Соруш, цитирани от ДПА и БТА. Кръвопролитието е станало късно снощи в окръг Андхой, като полицията разследва мотивите за нападението. Огнестрелни рани са получили още двама души, включително и още едно 40-дневно бебе, за които не е известно дали са роднини на избитите. Стрелбата е била в район, който е извън контрола както на правителството, така и на талибаните, казаха от полицията.", "date": "2020.01.19", "title": "Въоръжени лица избиха шестима от едно семейство в Северен Афганистан"}
{"url": "https://www.24chasa.bg/novini/article/8088049", "text": "Дори и животните не могат да бъдат толкова жестоки, както  Така коментира бащата на жертвата - Асен Руменов. Той се обърна към премиера Бойко Борисов, заявявайки в студиото на , че „един отчаян баща иска детето му поне да има покой на душата“. Затова той поиска среща с министър-председателя, а след разговора от пресслужбата на Министерския съвет съобщиха, че в следващите дни Бойко Борисов ще се срещне с роднините на убитото момиче. Асен Руменов зове за промяна на закона във връзка с наказанието за непълнолетни, извършили такова тежко дейние. 17-годишният младеж може да получи от 5 до 12 години лишаване от свобода за убийството. „За мен това е една школа и след като излезе, отново ще бъде убиец“, каза Асен Руменов.", "date": "2020.01.19", "title": "Бащата на убитата Андреа поиска среща с Борисов, премиерът откликна на призива му"}
{"url": "https://www.24chasa.bg/novini/article/8088063", "text": "Близо 400 души са били ранени в Ливан при  , когато насилието достигна връхната си точка от началото на протестното движение. Това сочат новите данни на службите, които са оказали помощ на пострадалите, предаде АФП. Около 377 души са получили медицинска помощ на място или са били откарани в болници по време на сблъсъците, разтърсили района около парламента и \"Площада на мъчениците\", които станаха епицентър на протестите в Бейрут, сочат данни на ливанския Червен кръст и гражданската защита, събрани от Франс прес. Ливан бе обхванат от паника и гняв, след като националната валута, която над две десетилетия бе обвързана с долара, се срина и през последните седмици загуби над 60 процента от стойността си на черния пазар. Икономиката не отчита растеж, а притокът на капитали от чужбина пресъхна. Същевременно силно задлъжнялата страна разчита на вноса за по-голямата част от основните стоки за населението. Банките наложиха неофициално капиталов контрол, ограничавайки тегленето на суми в долари и международните трансакции. Страната освен това е без правителство, откакто на 29 октомври миналата година премиерът Саад Харири подаде оставка, изпълнявайки основно искане на протестиращите.", "date": "2020.01.19", "title": "Близо 400 души са ранени вчера в Ливан"}
{"url": "https://www.24chasa.bg/novini/article/8088084", "text": "Асеновградчанин отглеждал три опасни и много отровни змии в дома си и притеснил комшиите, които подали сигнал за незаконно притежание на отровни змии в Регионалната екоинспекция в Пловдив. При проверка на място екоинспекторите установили, че въпросният човек си има вкъщи две коралови кобри и една пустинна рогата усойница. Трите опасни влечуги били регистрирани в РИОСВ - Пловдив с регистрационни карти, съгласно изискванията на Закона за защита на животните и на практика не били незаконно отглеждани, съобщи  . Според специалистите кораловите кобри всъщност не са истински кобри, а името им идва от това, че могат да изглаждат врата си в \"качулка\". Те са африкански змии и са силно отровни, а отровата им няма известен антидот.", "date": "2020.01.19", "title": "Мъж гледа опасни змии, съседите му вдигнаха на крак екоинспекторите"}
{"url": "https://www.24chasa.bg/novini/article/8088093", "text": "\"Според нас срещата на високо равнище в Берлин е важен етап за затвърждаване на примирието и за напредък към политическо решение\", заяви турският държавен глава пред журналисти на летището в Истанбул преди да се качи на самолета за Берлин. \"Надеждите, породени от примирието и от срещата на високо равнище в Берлин, не бива да бъдат пожертвани заради амбициите на привържениците на кръвопролитието и хаоса\", допълни Ердоган, цитиран от БТА.", "date": "2020.01.19", "title": "Ердоган: Срещата в Берлин е важна за запазване на примирието в Либия"}
{"url": "https://www.24chasa.bg/novini/article/8087864", "text": "Китай ще извърши рекорден брой изстрелвания в космоса през тази година, информира  . В космическата си програма за 2020 г, Китай предвижда да изпрати 60 апарата в орбита, посредством 40 изстрелвания. „Тази година изстрелванията ще зачестят\", каза Шан Джъ, директор на космическия отдел към Китайската корпорация за космически науки и технологии на пресконференция, в рамките на която беше представена синя книга за постиженията и бъдещите мисии на Китай в сферата. Главните мисии са три, каза Шан Джъ. Те ще се фокусират върху завършването на системата за сателитна навигация Бейдоу-3, изследването на Луната и мрежата от сателити за наблюдение Гаофън. Три ракети носители от ново поколение, а именно Чанджън-5В, Чанджън-7А и Чанджън-8, ще направят първите си полети през 2020 г. През миналата година, Китай е извършил общо 34 изстрелвания, най-много сред всички държави по света.", "date": "2020.01.19", "title": "Китай разкри космическата си програма за 2020 година"}
{"url": "https://www.24chasa.bg/novini/article/8088145", "text": "Семейството ще запази имението Фрогмор за свой дом, но ще възстанови на данъкоплатците 2 милиона и 400 хиляди лири, използвани за ремонта. А споразумението, постигнато след като Хари и Меган поискаха да поемат по свой независим път, ще влезе в сила през пролетта.", "date": "2020.01.19", "title": "Лондончани подкрепят принц Хари и Меган след вестта, че двамата губят титлите си"}
{"url": "https://www.24chasa.bg/novini/article/8088162", "text": "„Важно е, че още когато беше установен проблемът, правителството взе светкавични мерки и вчера беше оповестено решението, което ще облекчи положението в Перник. Чест прави на премиера, че се ангажира с решаването на спешните въпроси и с отпускането на средства”, заяви Ивелина Василева. Прехвърлянето на вода от язовир „Белмекен” към Перник през водопреносната мрежа на София няма да засегне жителите на столицата, увери Василева. Допуснато да се случи в Перник е поредица от пропуски и грешки и на местно ниво, и на административно, каза тя. „Гарантирах на новия министър пълната си подкрепа и при необходимост да помагам. Но аз съм председател на Комисията по околна среда и водите в НС. Смятам, че мястото ми е в Народното събрание”, каза Василева.", "date": "2020.01.19", "title": "Прехвърлянето на вода от \"Белмекен\" към Перник няма да засегне хората в столицата"}
{"url": "https://www.24chasa.bg/novini/article/8087205", "text": "Св. преп. Макарий Египетски е родом от Горни Египет и е съвременник и ученик на св. Атанасий Велики. Подвизавал се в пост и молитва и просиял в святост, като вършил чудеса. Починал в мир през 390 година на 97-годишна възраст. Св. Марк Ефески е един от най-големите отци и учители на църквата, наречен от своите съвременици Нови Василий, Нови Богослов и Стълб на Православието.", "date": "2020.01.19", "title": "Днес почитаме Св. преп. Макарий Египетски"}
{"url": "https://www.24chasa.bg/novini/article/8087809", "text": "Земетресение от 5 по Рихтер е регистрирано край бреговете на Гърция в Йонийско море. Това съобщават от Европейския-средиземноморски сеизмологичен център. Епицентърът е на 6 километра от село Валсамата на остров Кефалония в Йонийско море. Огнището на труса е на дълбочина 5 километра. Епицентърът се е намирал на 95 км източно от град Патра с население близо 164 000 души, допълва ТАСС. До този момент няма данни за жертви и разрушения.", "date": "2020.01.19", "title": "5 по Рихтер удари Гърция"}
{"url": "https://www.24chasa.bg/novini/article/8087822", "text": "Руският президент Владимир Путин е против идеята властта да се държи неограничено от лидера на страната, както е било при системата от времето на Съветския съюз, предаде Асошиейтед прес. Той каза това на среща с ветерани от Втората световна война в Санкт Петербург, броени дни след като обяви конституционни промени, които могат да му помогнат да остане на власт след края на президентския му мандат през 2024 година. На предложението, направено от ветеран на срещата, мандатът на руския президент да е неограничен, Путин отговори, че \"би било много обезпокоително да се върнем към ситуацията от средата на 80-те години, когато държавните лидери един след друг оставаха на власт до края на живота си\", предаде БТА. Путин стана президент за първи път през 2000 година, а през 2008 г. стана премиер, след като заради конституционните разпоредби нямаше право да се кандидатира за трети мандат. Дмитрий Медведев, който зае президентския пост след него, бе оценяван като далеч по-слаба фигура. След връщането на Путин в Кремъл Медведев стана премиер. По-рано тази седмица правителството му подаде оставка, след като Путин очерта предложенията си за конституционна реформа. Премиерският пост бе поет от ръководителя на данъчната служба Михаил Мишустин.", "date": "2020.01.19", "title": "Путин е против неограничен президентски мандат"}
{"url": "https://www.24chasa.bg/novini/article/8087875", "text": "Българинът, който нападна хора в ресторант в Истанбул, по всяка вероятност е бил със силно психично разстройство или под въздействието на силни опиати. Това коментира пред  генералният консул на страната ни в Истанбул Ангел Ангелов. В чантата му са намерени Библия и икони. По информация на местните медии българинът е влязъл в Турция на 14 януари. Той има криминални регистрации за хулиганство, кражби и грабежи. „Действията му са били изключително неадекватни. Около час и половина продължават опитите да бъде склонен към споразумение. Но той се е барикадирал, държал се е агресивно”, обясни Ангел Ангелов. „Разследването продължава. До момента нямаме официална информация от турските власти. Очакваме в близките часове да я получим”, каза генералният консул на страната ни в Истанбул.", "date": "2020.01.19", "title": "Българинът с мачете в Истанбул бил със силно психично разстройство или на опиати (Видео)"}
{"url": "https://www.24chasa.bg/novini/article/8087835", "text": "Вчера се проведе третата репетиция за новогодишния концерт на Китайската медийна група, предаде  . Представители на медиите оцениха високо тазгодишната програма, която според тях със сигурност ще внесе много празнична атмосфера в домовете на китайците. Те похвалиха творбите в програмата, прекрасния декор и използването на нови технологии. Новогодишният концерт тази година обръща още по-голямо внимание на взаимодействието с аудиторията. Няма да има граници между публиката и сцената. По този начин зрителите ще могат да се потопят още по-отблизо в празничната атмосфера. След три пъти репетиции, новогодишният концерт е готов да бъде представен пред зрителите в навечерието на Пролетния празник.", "date": "2020.01.19", "title": "Приключи успешно третата репетиция за Новогодишния концерт на Китайската медийна група"}
{"url": "https://www.24chasa.bg/novini/article/8087885", "text": "Ситуационнят център на Агенция „Пътна инфраструктура” даде информация за състоянието на републиканските пътища към 05:30 ч. на 19.01.2020 г. І. МЕТЕОРОЛОГИЧНА ОБСТАНОВКА: Температурите са в интервала от -10° до +5°С. Времето над страната е предимно облачно. Слаб вятър духа в областите Варна, Добрич, Смолян и Шумен. Дъжд вали в района на Босна, Средец и Малко Търново /обл. Бургас/ и Девня /област Варна/. Сняг вали в района на проход „Витиня“ /обл. София/. Пътните настилки са предимно мокри, по усойните и планински райони частично заледени или заснежени, обработени и проходими при зимни условия. Ограничена видимост поради мъгла: до 50 м. в района Мездра и Троянски проход; до 100 м. в района Юндола /обл. Пазарджик/; до 200 м. в района на проход „Шипка“. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г. Движението от км 16+760 до км 19+690 в посока Варна се осъществява с повишено внимание поради ремонт в аварийната лента на виадукт при км 19+260 /Потоп/. Срок 31.05.2020 г.; АМ „Марица“: няма въведени ограничения. АМ „Черно море“: няма въведени ограничения. АМ „Струма“: няма въведени ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ – отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Троянски“ - забранен за МПС над 12 т. - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Благоевград: Движението по път I-1 Благоевград – Железница от км 367+960 до км 368+405 се осъществява с повишено внимание поради изграждане на виадукт на АМ „Струма” над път I-1. Участъкът е сигнализиран с пътни знаци. Водачите да се движат с повишено внимание и съобразена скорост, съобразно създадената организация на движение. Срок до 28.02.2020 г.; Област София: Въвежда се реверсивно движение по път I-1 София – Перник при Владая а именно: - от км 276+162 до км 277+610 – всеки работен ден се обособяват две ленти в посока София от 06:00 часа до 10:00 часа, както и последния празничен ден и всяка неделя от 10:00 часа до 19:00 часа. от км 278+576 до км 281+800 – за последния празничен ден и всяка неделя от 10:00 часа до 19:00 часа се обособяват две ленти в посока София и една в посока Перник. Срок 31.12.2020 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост /Княжево/ до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.02.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.06.2020 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2020 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2020 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма въведени ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма въведени ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. Област Пазарджик: Движението по път I-8 Пазарджик – с. Мало Конаре се извършва в една лента от км 192+435 до км 197+684 поради извършване на ремонтни дейности. Ограничено е движението в лявата лента. Движението в посока Пловдив се извършва в дясната лента при спазване изискванията на ВОД и намалена скорост, като движението се регулира с пътни знаци. Движението в посока Пазарджик се извършва по обходен маршрут: по път III-8003 през с. Мало Конаре до кръстовището с път III-3703, през с. Добровница до гр. Пазарджик. Срок до 31.01.2020 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2020 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението при км 99+095 при спирка „Долна Трака“ се осъществява двупосочно в лявото платно посока Златни Пясъци поради ремонтни дейности. Затворено за движение е дясно платно посока Варна. Движението се регулира от пътни знаци. Срок до 30.04.2020 г.; Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г.; Област Бургас: Движението по път Слънчев Бряг – Бургас в участъка Ахелой – Поморие при км 211+390 се осъществява в една лента поради оборудване на стационарна контролна единица на електронната система за събиране на такси. Водачите да се движат с повишено внимание и съобразена скорост. Срок 22.01.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; Движението в участъка Обзор – Сарафово от км 175+000 до км 230+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.03.2020 г.; Път III-906: Движение по път III-906 през Дюлински проход от км 14+100 до км 32+950 в участъка Паницово – Гюльовца е ограничено за МПС над 3,5 тона поради намаления габарит на пътното платно. Срок до 31.12.2020 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 31.12.2020 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок до 31.12.2020 г.; Ремонтни дейности: Път III-539: Движението по път III-539 Средец – Айтос от км 23+900 до км 25+100 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 31.03.2020 г.; ОПУ-Варна: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 31.03.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.03.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.03.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.03.2020 г.; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.01.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.03.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.01.2020 г.; ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.01.2020 г.; Ремонтни дейности: няма въведени ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2020 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2020 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2020 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: няма въведени ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.03.2020 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.03.2020 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2020 г. Ремонтни дейности: няма въведени ограничения. ОПУ-Ловеч: Временно са въведени следните ограничения за движение на МПС: Път ІІІ-358: Движението по път III-358 Шипково – Рибарица от км 13+145 до км 32+750 е ограничено за МПС над 12 т. поради намалена видимост и снегонавяване. Срок 31.03.2020 г. Ремонтни дейности: няма въведени ограничения. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.04.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 31.07.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.03.2020 г. Ремонтни дейности: няма. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 28.02.2020 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.06.2020 г.; Ремонтни дейности: Път II-63: Движението по път II-63 гр. Перник – гр. Трън от км 20+000 до км 31+000 се осъществява в една лента на определени участъци поради отстраняване на повредени площи в асфалтовата настилка. Водачите на МПС да се движат с повишено внимание и съобразена скорост. Срок до 22.01.2020 г.; Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г. Път III-811: Движението по път III-811 гр. Брезник – с. Пали лула от км 34+000 до км 43+000 се осъществява в една лента на определени участъци поради отстраняване на повредени площи в асфалтовата настилка. Водачите на МПС да се движат с повишено внимание и съобразена скорост. Срок до 22.01.2020 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.03.2020 г. Ремонтни дейности: няма въведени ограничения. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2020 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2020 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.03.2020 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 21.01.2020 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма въведени ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 01.04.2020 г. ОПУ-Силистра: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма въведени ограничения ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2020 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2020 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.03.2020 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.03.2020 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 28.02.2020 г. ОПУ-Стара Загора: Временно са въведени следните ограничения за движение на МПС: Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Ремонтни дейности: Път II-66: Движение с повишено внимание по път II-66 с. Яворово - с граница Пловдив, от км 80+715 до км 120+000, поради извършване на напречна маркировка на асфалтова настилка /в кръстовища/. Движението на МПС се регулира от временна сигнализация и пътни знаци. Срок до 24.01.2020 г. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма въведени ограничения. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2020 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2020 г. Ремонтни дейности: няма въведени ограничение. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма въведени ограничения. ОПУ-Ямбол: Временно са въведени следните ограничения за движение на МПС: няма въведени ограничения. Ремонтни дейности: Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2020 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2020.01.19", "title": "Виж ограниченията по пътищата по области"}
{"url": "https://www.24chasa.bg/novini/article/8087901", "text": "Продължава издирването на крадците, които пробиха с ъглошлайф касите на митницата в Благоевград. Все още не е ясна самоличността им, предаде  . Предполага се, че обирът е поне за половин милион лева. Ударът е бил предварително планиран и крадците са били много добре подготвени. По първоначална информация те са прескочили оградата, след което са влезли в двора на митницата. Оттам, за да стигнат до сградата, те са се качили по аварийна противопожарна стълба. Влезли са вътре през прозорец на третия етаж, който е бил отворен. Знаели са в кое помещение се съхраняват веществените доказателства. Влезли са там и с ъглошлайф са разрязали две метални каси. Извадили са сребърни накити, както и пари. Точната сума все още се уточнява, но тя е голяма. По време на бягството крадците са разпилели част от плячката в двора на митницата. Според разследващите, крадците са били поне двама. Предполага се, че наблизо е имало кола, с която са избягали, информира   и допълва, че в разбитите каси не са съхранявани документи по митнически разследвания.  Повече за обира очаквайте в понеделник, когато прокуратурата ще даде подробности и каква е точно открадната сума пари.", "date": "2020.01.19", "title": "Издирват обирджиите на митница Благоевград, задигнали половин милион"}
{"url": "https://www.24chasa.bg/novini/article/8088174", "text": "10-годишно момче е намушкано на улицата, докато се разхождало навън с майка си в британския град Лестър и е с опасност за живота, съобщи Би Би Си. Докато майката и детето й се разхождали по улица „Белпър” в Лестър, към тях се приближил млад мъж, той намушкал момчето и след това избягал, съобщиха от полицията. Свидетел на инцидента повикал Бърза помощ, а детето е било откарано в болница в Нотингам с опасност за живота. Майка му не е пострадала при нападението, предаде  . Полицията в Лестър описва заподозрения като светлокож азиатец със среден ръст и нормално телосложение, около 25-годишен, облечен в кафяво яке \"Това е акт на насилие срещу малко дете, което се е разхождало спокойно в късния следобед заедно с майка си”, каза инспектор Тим Линдли от полицията в Лестър. Апелът е: всеки който е станал свидетел на случката или е заснел с камера района около момента на нападението да се свърже с полицията.", "date": "2020.01.19", "title": "Намушкаха 10-годишно момче на улица в британския град Лестър"}
{"url": "https://www.24chasa.bg/novini/article/8088188", "text": "64-годишен мъж е арестуван като заподозрян, че е убил жена си в семейното им жилище в Кюстендил.  Снощи сигнал в ОД на МВР е подаден от роднини на починалата 63-годишна жена. Те имали съмнения, че тя не е починала от естествена смърт в семейния апартамент. На място са пристигнали криминалисти и прокурор, които са открили следи от насилие по трупа. Тялото е предадено за аутопсия, а съпругът веднага е арестуван като заподозрян.", "date": "2020.01.19", "title": "Арестуваха мъж, заподозрян, че убил жена си в Кюстендил"}
{"url": "https://www.24chasa.bg/novini/article/8088214", "text": "Нови лавини, паднали на популярен маршрут за алпинисти в Непал, принудиха спасителите да прекратят издирването на четирима южнокорейски алпинисти и тримата им непалски водачи, за които се предполага, че са били затрупани от лавина, предаде Асошиейтед прес. Близо 200 катерачи са били спасени от други части на същия маршрут и откарани с хеликоптери на сигурно място през уикенда, съобщи представителката на министерството на туризма Меера Ачаря. Тя уточни, че заради новите, по-малки лавини, достъпът до района, където последно са били видени изчезналите алпинисти, е станал опасен. Подготвя се втора мисия за издирването на четиримата южнокорейци и тримата им непалски водачи, но тя ще бъде възобновена, когато лавините спрат, допълни БТА. Както вчера оповестихме,   Изчезнали са четирима южнокорейци и тримата им непалски водачи. Спасителите са успели да извадят и да евакуират с хеликоптер трийсет туристи, озовали се в капана на снежна маса.", "date": "2020.01.19", "title": "Нови лавини спряха издирването на южнокорейските алпинисти и непалските им водачи"}
{"url": "https://www.24chasa.bg/novini/article/8088233", "text": "„Това, което е необходимо на Перник, за да няма криза, можем да го осигурим, без да влияем нито на водосбора на „Софийска вода“, нито на деривациите на „Софийска вода“. Деривациите, които захранват язовира „Белмекен“ за друга каскада, могат да бъдат пренасочвани. От 1993 година, когато е изграден реверсивният тунел, до момента той е използван многократно и с тестова цел, с допълване, с опресняване на вода. Тази система е много добре премислена. Този тунел е двупосочен“. Това обясни за   министърът на околната среда и водите Емил Димитров. Трябва да се пести питейната вода, категоричен е министър Димитров и добави: „Аз не мога да пълня каца без дъно“. Относно водопровода в Шумен той каза: „ През тези години са откраднати помпите, тръбите. В момента градът има сондажи и възможност да се захрани самостоятелно, но няма инфраструктура...\"  \"По оперативна програма „Околна среда“ са осигурени средства, за да може с по около 100 млн. за всяка област да се поднови водопреносната мрежа, пречиствателните станции, целият сектор. ВиК-тата са в тежко положение и нямат собствено съфинансиране, защото програмата от ЕС е – даваме ви 80 млн., вие трябва да дадете 20 млн. от себе си… Този холдинг с тези пари, които ще бъдат дадени, ще може да уреди съфинансирането, което не могат да си позволят повечето ВиК-ата. Тази структура ще помогне на всички“, обясни Емил Димитров. По думите му има депа, на които няма издадено разрешение да съхраняват отпадъци, а вече имат отпадъци, и депа с отпадъци, за които изведнъж никой не знае откъде са.", "date": "2020.01.19", "title": "Емил Димитров: Перник няма да пие водата на София"}
{"url": "https://www.24chasa.bg/novini/article/8088254", "text": "Най-малко осем души загинаха при пожар в старчески дом в Северозападна Чехия, близо да границата с Германия, предаде ДПА. Пострадали са още около 35 обитатели на дома, някои от които тежко. Мнозина са с обгазяване, каза говорител на службите за спешна помощ. Пожарът е започнал тази сутрин малко след 6 часа в старческия дом във Вейпърти. Засега причините са неизвестни. На местопроизшествието има седем линейки, включително две от Германия. Поради лошото време в района е невъзможно излитането на хеликоптер, съобщи БТА. Градчето в Устецкия край (област) е близо до селището Беренщайн в германската провинция Саксония. Според чешката информационна агенция ЧТК пострадалите от обгаряния и обгазяване са 29, трима от които тежко. Агенцията уточнява, че сигналът за пожара е подаден в 4,49 часа и той вече е локализиран.", "date": "2020.01.19", "title": "Най-малко 8 души загинаха при пожар в старчески дом в Чехия"}
{"url": "https://www.24chasa.bg/novini/article/8088271", "text": "От петък сутринта на летището в Сейнт Джонс снежната покривка достигна 76,2 сантиметра. Същото е положението и в града, където автомобилите и някои къщи изчезнаха под снега и бурните обледеняващи ветрове, чиято скорост, превиши 100 километра в час. Премиерът на провинцията Дуайт Бол обяви снощи, че е поискал подкрепа от федералното правителство, включително и мобилизация на армейски част, за да могат да се разчистят огромните количества сняг и да се обезопасят пътищата, съобщи БТА. Отава бързо даде съгласието за исканата помощ. Министърът на природните ресурси Шеймъс Томас Харис О'Риган, който е от провинция Нюфаундленд и Лабрадор, обяви на пресконференция, че първостепенните задачи са да бъдат разчистени пътищата до болниците.", "date": "2020.01.19", "title": "76 см сняг в Канада, армията помага на хората (Видео, снимки)"}
{"url": "https://www.24chasa.bg/novini/article/8088332", "text": "БСП разширява консултациите за вота на недоверие с извънпарламентарни партии, обявиха от партията. В понеделник /20.01.2020г./, в 11.00 часа, в Народното събрание ще се проведе среща с АБВ, а в 13.00ч. с Движение 21. Очаква се отговор от Демократична България, които също са поканени. В 14.00ч вотът на недоверие ще бъде внесен в деловодството на Народното събрание.", "date": "2020.01.19", "title": "БСП разширява консултациите за вота на недоверие с извънпарламентарни партии"}
{"url": "https://www.24chasa.bg/novini/article/8088363", "text": "19 бързи производства са образувани срещу пияни и дрогирани шофьори след нощна операция на полицията в Пловдивска област, съобщиха от прокуратурата. Във връзка със зачестилите случаи на катастрофи от шофиране в нетрезво състояние и употреба на наркотици със заповед на окръжния прокурор Румен Попов е била предприета акцията на 18-и срещу 19-и. В нея са участвали екипи от всички управления на МВР в региона. Проверени са били 1436 автомобила и 1737 души. В резултат са започнати 19 бързи производства. Двама са се опитали да предложат подкуп на полицаите. 10 са били заловени да шофират пияни, а петима - надрусани, в резултат на които са били задържани. Съставени са 120 акта и 126 фиша за нарушения на Закона за движение по пътищата. От полицията уточниха, че в три от районните на Пловдив, както и в Карлово и Труд, са задържани водачи, употребили наркотици. Справката сочи, че най-много пияни карат коли в областта. В Пловдив  на територията на Второ районно е установен и задържан шофьор с над 2.53 промила. В Първомай пък нарушителите са трима, като при двама от проверените дрегерът е отчел 1.43. Двама пияни са заловени в с. Труд. В Стамболийски и и Раковски пробите показали над 1,8 промила, а в Хисаря - над 2.  На 26 шофрьори  са съставени актове за неизползване на колан, констатирани са 5-ма неправоспособни, а 6 моторни превозни средства са били без застраховка гражданска отговорност.", "date": "2020.01.19", "title": "Само за нощ в Пловдивско арестуваха 10 пияни и 5-има дрогирани шофьори"}
{"url": "https://www.24chasa.bg/novini/article/8088374", "text": "Премиерът на международно признатото либийско правителство Файез ел Сарадж изрази днес съмнения за намеренията на своя съперник генерал Халифа Хафтар. \"Отдавнашният опит ни кара да се съмняваме в намеренията, сериозността и ангажираността на другата страна, за която всички знаят, че се стреми към властта на всяка цена\", каза той в интервю за ДПА часове преди в Берлин да започне мирна конференция за Либия. Без да назовава поименно командира на т.нар. Либийска национална армия Хафтар, либийският премиер подчерта, че той е отказал да подкрепи руско-турската инициатива, \"макар да знаеше за точките в нея още преди да отиде в Москва\". Сарадж се зарече \"да защити\" Триполи, ако берлинската конференция не даде резултат и Хафтар поднови военната си кампания срещу столицата на Либия. \"Ако агресията започне отново, ще продължим да се защищаваме енергично, докато тя бъде разгромена. Ние не сме нападали никого\", заключи Файез ел Сарадж, цитиран от БТА. Либия е обхваната от хаос от 2001 г., след като бе свален от власт дългогодишният диктатор Муамар Кадафи. Сега в страната има две паралелни правителства: признатото от ООН на Сарадж в Триполи и второ в източния град Тобрук, което е лоялно на Халифа Хафтар. Европейските държави искат стабилизиране на Либия, която заради вътрешния хаос стана главният транзитен пункт за мигранти от Африка към Европа през Средиземно море.", "date": "2020.01.19", "title": "Либийският премиер се съмнява в намеренията на Халифа Хафтар"}
{"url": "https://www.24chasa.bg/novini/article/8088391", "text": "В Хърватия днес е обявен жълт код за опасно време, предаде Танюг. В северната част на адриатическото крайбрежие духат бурни ветрове, а голяма част от страната е затрупана от сняг. Той започна да вали снощи, уточни БТА. Бурни ветрове ще има през следващите дни по цялото Адриатическото крайбрежие, а от вторник се очаква по-стабилно време.                                                                                                                                                                                                                                                                                                                                ", "date": "2020.01.19", "title": "Опасни ветрове в Хърватия, голяма част е под сняг"}
{"url": "https://www.24chasa.bg/novini/article/8088410", "text": "В Гърция е арестуван българин на граничния пункт \"Промахон\" в Гърция. Полицията го издирва от две години със заповед за арест по повдигнато обвинение, обяви  Срещу 35-годишният български гражданин има повдигнато обвинение за участие в престъпна група за продажба на бебета в Гърция. Българинът се опитал да влезе в Гърция през нощта с надежда, че няма да му проверят личните документи. От 2018 година е заповедта за арест, уточняват гръцките власти. Българинът успява да избегне задържане преди две години, когато прекарва три млади българки в напреднала бременност, но от Италия. Полицията е била информирана предварително за този трансфер, като полицайка под прикритие влиза в телефонна връзка с българина и уговарят цена за нелегалното осиновяване. На пристанище “Игуменица“ при пристигане на автомобила с три българки, арестуваният днес успява да избегне ареста тогава. Прокуратурата повдига обвинение срещу него и се издирва от 2018 година.", "date": "2020.01.19", "title": "Гърция арестува издирван българин за продажба на бебета"}
{"url": "https://www.24chasa.bg/novini/article/8088458", "text": "Руският президент Владимир Путин планира днес да се срещне с турския си колега Реджеп Тайип Ердоган в Берлин преди началото на международната конференция за Либия, предаде ТАСС. И ресслужбата на руския държавен глава потвърди, че е планирана такава среща. Днес в Берлин се организира международна конференция за нормализиране на ситуацията в Либия, в която след убийството на Муамар Кадафи през 2011 година настъпи хас, отбелязва ТАСС. За участие в берлинската конференция са поканени, Русия Алжир, Великобритания, Египет, ОАЕ, Китай, САЩ, Турция и Франция, посочва ТАСС.", "date": "2020.01.19", "title": "Путин ще се срещне с Ердоган в Берлин преди конференцията за мир в Либия"}
{"url": "https://www.24chasa.bg/novini/article/8088477", "text": "Премиерът на Великобритания Борис Джонсън нареди на преговарящите да започнат търговски преговори със САЩ паралелно с тези с Европейския съюз, опитвайки се да утвърди своя авторитет на следващия етап от Брекзит. Това пише британският вестник The Independent. От офиса на министър-председателя се съобщава, че той е наредил на служителите да започнат преговорите със страни, включително със САЩ, Япония, Нова Зеландия и Австралия, веднага, след като Великобритания напусне ЕС на 31 януари. Източникът също така заяви, че Борис Джонсън е съсредоточен върху дневния ред вътре в страната, на висши служители е съобщено да се концентрират върху изпълнение на обещанията на премиера или да се сблъскат с уволнение, съобщи  . Графикът на Борис Джонсън относно Брекзит означава, че Великобритания има само 11 месеца, за да сключи търговско споразумение с ЕС или да рискува да остане без сделка в края на годината. Но търговската сделка с Доналд Тръмп е високо ценена в страна, независимо от перспективата от жестоки искания от страна на САЩ по такива въпроси като достъпа до пазарите за лекарства във Великобритания. Очаква се, че премиерът ще направи реч през следващия месец относно плановете си след Брекзит, преди евентуалното отпътуване за Вашингтон, където американски служители се надяват, че той ще започне търговски преговори. Но Борис Джонсън даде да се разбере, че фокусът му ще бъде върху вътрешната политика. Той каза на служителите да ограничат пътуванията му, за да може той да укрепи подкрепата на избирателите в северните части, които му помогнаха да се върне на позицията си. Междувременно се очаква премиерът в Берлин да се срещне с европейските лидери, включително с Еманюел Макрон и Ангела Меркел.", "date": "2020.01.19", "title": "Борис Джонсън нареди нови търговски преговори с Доналд Тръмп"}
{"url": "https://www.24chasa.bg/novini/article/8088495", "text": "Мирът в Либия е жизнено важен за Европейския съюз, заяви днес председателят на Европейския съвет Шарл Мишел часове преди да бъде открита международната конференция за Либия на високо равнище в Берлин. \"Време е да се укрепи примирието, спазването на оръжейното ембарго на ООН и да се започне отново политически процес\", написа той в туитър. \"Именно от това се нуждае народът на Либия и то е жизнено важно за сигурността и стабилността на ЕС\", добавя Мишел. В текста той благодари на германския канцлер Ангела Меркел за организирането на форума. Шарл Мишел ще участва в конференцията заедно с председателя на Европейската комисия Урсула фон дер Лайен и първия дипломат на ЕС Жозеп Борел, уточни ДПА.", "date": "2020.01.19", "title": "Шарл Мишел: Време е да се укрепи примирието в Либия"}
{"url": "https://www.24chasa.bg/novini/article/8088524", "text": "Министър-председателят Бойко Борисов се срещна с управляващия директор и председател на Изпълнителния съвет на Международния валутен фонд (МВФ) Кристалина Георгиева. Основен акцент в разговора им в Министерския съвет беше сътрудничеството на България с международната организация и възможностите то да се развива с оглед приоритетите на Кристалина Георгиева като ръководител на МВФ. Министър-председателят Бойко Борисов изтъкна разумната фискална политика, която България води и която е отчетена от международните кредитни агенции, съобщиха от Министерския съвет. Премиерът посочи, че българската икономика продължава да се развива устойчиво, без да натрупва макроикономически дисбаланси и че страната ни има стабилен напредък по присъединяването към ERM II. От своя страна Кристалина Георгиева поздрави правителството за постиженията в областта на фискалната политика и отбеляза, че това е добър стимул за реализацията на набелязаните от кабинета управленски приоритети. На срещата бяха обсъдени също предизвикателствата пред глобалното икономическо развитие. Премиерът Борисов и Кристалина Георгиева се обединиха около разбирането, че осигуряването на по-силен и устойчив растеж следва да продължи да бъде водещ принцип в икономическите политики в световен мащаб. В рамките на разговора премиерът Борисов подчерта, че изборът на Кристалина Георгиева начело на МВФ през септември миналата година е голямо постижение за България. Затова той се похвали и във фейсбук профила си. Министър-председателят пожела успех на Георгиева на отговорната й позиция, като изрази увереност, че професионалните й успехи за развитието на МВФ ще имат позитивно отражение и за авторитета нашата страна в международен план.", "date": "2020.01.19", "title": "Борисов отчете успехите ни във фискалната политика пред Кристалина Георгиева (Видео, снимки)"}
{"url": "https://www.24chasa.bg/novini/article/8088612", "text": "Ковчезите, покрити с националния флаг, с тленните останки на 11 украинци, загинали при свалянето по погрешка на пътнически самолет край Техеран, днес бяха върнати в родината, предаде Франс прес. Президентът Володимир Зеленски, премиерът Олексий Хончарук и други високопоставени лица присъстваха на траурната церемония на летището \"Бориспил\" на украинската столица. Припомняме: на 8 януари Боинг-737 на Украинските международни авиолинии катастрофира няколко минути след излитане от Техеран. Загинаха всичките 176 души на борда. На 11 януари Иран призна, че самолетът е свален от иранската система за противовъздушна отбрана, която погрешно го е възприела като американска крилата ракета. По думите му, които предаде агенция ИРНА, цитирана от ТАСС, \"в момента ирански експерти анализират черната кутия на претърпелия катастрофа украински самолет\". Резайефар допълни, че \"засега не е взето решение те да бъдат пращани в друга страна\". Вчера Ройтерс съобщи, че иранските власти ще предадат на Киев \"черните кутии\" на сваления на 8 януари край Техеран пътнически самолет. Според Резайефар решението е било взето след редица срещи с украински представители.", "date": "2020.01.19", "title": "Върнаха в Украйна телата на 11 загинали\nпри свалянето на самолета до Техеран (Снимки)"}
{"url": "https://www.24chasa.bg/novini/article/8088698", "text": "Държавен фонд \"Земеделие\" увеличава безвъзмездната помощ за промоции на вино в трети държави през 2020 г.  Увеличението тази година е на на 80 на сто вместо досегашните 50 процента, съобщиха от пресцентъра на фонда. От там уточняват, че търговците ще могат да кандидатстват за субсидията за периода от 17 февруари до 6 март, като средствата за тази година са с 30 на сто повече по линия на национално съфинансиране. От ДФЗ посочват, че по мярка \"Популяризиране в трети държави\" от Националната програма за подпомагане на лозаро-винарския сектор 2019 - 2023 г. средствата са в размер на 6,3 млн. лв. По програмата се промотират вина със защитено наименование за произход (ЗНП), защитено географско указание (ЗГУ) и сортови вина без ЗНП/ЗГУ. В случай че кандидатите изберат да популяризират търговски марки и сортови вина без ЗНП/ЗГУ, те ще имат право единствено на финансиране от Европейския съюз в размер до 50 на сто от стойността на промоционалните им проекти. Ако кандидатите промотират само вина със ЗНП или ЗГУ без техните търговски марки, ще могат да получат до 50 на сто европейско финансиране и до 30 на сто национално съфинансиране, уточняват от фонда. Кандидати могат да са търговски дружества, чиито приходи от лозаро-винарска дейност през последните две години надвишават 50 на сто от общите им приходи. Потенциалните бенифициенти могат да заявят финансиране за дейности, насочени към Китай, Япония, Хонконг, Тайван, Сингапур, Виетнам, Тайланд, Малайзия, Алжир, Русия, Беларус, САЩ, Канада, Мексико и Бразилия, напомнят от ДФЗ. Тази година за улеснение на кандидатите има изготвен списък с често допускани грешки, достъпен на официалната интернет страница, се посочва в съобщението.", "date": "2020.01.19", "title": "Фонд \"Земеделие\" увеличи безвъзмездната помощ за промоции на вино в трети страни"}
{"url": "https://www.24chasa.bg/novini/article/8088742", "text": "Папа Франциск изрази днес надежда, че конференцията в Берлин може да доведе до мир в Либия, предаде ДПА.  \"Истински се надявам, че тази толкова важна среща на върха може да бъде началото на пътя към края на насилието и на договорено решение, което да доведе до мир и така желаното стабилизиране на страната\", каза главата на Римокатолическата църква.", "date": "2020.01.19", "title": "Папата се надява на мир в Либия"}
{"url": "https://www.24chasa.bg/novini/article/8089514", "text": "Какво се случва с италианския боклук, заради който прокуратурата обяви, че разследва и заместник-министър в ековедомството? Проверки имаше и на пристанище Варна, откъдето се предполага, че влиза боклукът. През 2007 година ЕК осъди Италия, че е допуснала 4 860 нелегални сметища на своя територия. Зоната край Неапол влиза под контрола на военните за 4 месеца. Сметища са затворени, Неапол се изчиства от боклука, а Италия регламентира износа на отпадъци. Оттогава са засечени и пратки с боклук за България. Неаполитански боклук бе засечен на пристанището във Варна, а вчера пак там е открит боклук от Салерно. „Още преди 20 години богатият индустриален Север имаше нужда да се отърве от отпадъците си. Трафикът хваща посока, където намира канал, а за мафията това е средство за печалба, което не може да пропусне”, каза той. „Тук при нас се оформи един „триъгълник на смъртта” с токсични вещества. България се появи по-късно на престъпната карта. Легалните канали са към Африка, Азия, а в Европа – Австрия, Португалия и Швеция. Нелегален трафик сме засекли и към Индия и Китай”, коментира още Буономо.", "date": "2020.01.19", "title": "Боклук за милиарди: Италия с \"триъгълник на смъртта\" и легални канали към Африка и Азия"}
{"url": "https://www.24chasa.bg/novini/article/8089531", "text": "12 души загинаха и 46 бяха ранени тази нощ при сблъсък на два пътнически автобуса в североизточен район на Алжир, съобщиха осведомителните агенции, цитирани от БТА. Катастрофата е станала в ранните часове на деня на шосе между провинциите Бискра и Ел Уед край населеното място Астил. Загиналите са на възраст между 19 и 73 години, казаха от спасителните служби. Президентът на Алжир Абделмаджид Тебун, който е в Берлин за мирната конференция за Либия, е поднесъл съболезнования на близките на загиналите и е разпоредил на премиера Абделазиз Джерад и на министрите на вътрешните работи и на здравеопазването да осигурят необходимата помощ на пострадалите. Предполага се, че причина за катастрофата е превишена скорост. Според правителствени данни през миналата година от пътнотранспортни произшествия в Алжир са загинали 3275 човека и над 30 хиляди са били ранени.", "date": "2020.01.19", "title": "Два автобуса се сблъскаха в Алжир, 12 души загинаха (Видео)"}
{"url": "https://www.24chasa.bg/novini/article/8089694", "text": "Компанията \"Спейс Екс\" на Илон Мъск симулира днес аварийно кацане при последния голям тест на спасителната системата за извънредни ситуации на пилотирания кораб \"Дракон\", съобщиха световните агенции, цитирани от БТА. Тестът - ключова стъпка преди планирания първи полет на астронавти с кораба до Международната космическа станция (МКС), трябваше да бъде извършен вчера, но беше отложен заради силни ветрове и големи вълни в мястото на приводняване в Атлантическия океан. Пътническата капсула \"Крю дракон\" с два тестови манекена на борда падна в морето на около 30 км от брега на Кейп Канаверал, Флорида, след като се отдели от ракетата \"Фалкон 9\". Ракетата бе изстреляна нормално, но изключи двигателите си на 19 км над океана, за да симулира неуспешно изстрелване. Мощните хидравлични устройства катапултираха капсулата далеч от обхвата на евентуалната авария на ракетата и тя достигна височина от 44 км, преди да падне в океана с разтворени парашути. \"Спейс Екс\" не планираше да запази ракетата, която се разпадна при теста. Издирвателни групи имат за задача да открият възможно най-много отломки от носителя. Изпитанието изглежда премина успешно въпреки бурното море, отбелязва Асошиейтед прес. То има ключово значение, за да получи капсулата разрешение да превозва хора до Международната космическа станция. След години на разработки и забавяния САЩ решиха да подновят изпращането на пилотирани космически кораби чрез частни партньорства. НАСА преустанови пилотираните полети през 2011 г. след приключването на програмата \"Космическа совалка\". Оттогава астронавти се транспортират до МКС с руски кораби \"Союз\".", "date": "2020.01.19", "title": "\"Спейс Екс\" успешно изпита системата за аварийно спасяване на \"Дракон\""}
{"url": "https://www.24chasa.bg/novini/article/8089729", "text": "Спорът между Гърция и Турция за разграничаване в Егейско море трябва да се решава в диалог между страните, заяви руският заместник външен министър Михаил Богданов пред журналисти в Берлин, цитиран от ТАСС и БТА. Той бе помолен да коментира спора между Анкара и Атина за зоните в Егейско море, който възникна след подписването на 27 ноември от Анкара и признатото от ООН либийско правителство на националното съгласие на две отделни споразумения: едното за военно сътрудничество, а другото - за морските граници на двете страни в Източното Средиземноморие.", "date": "2020.01.19", "title": "Русия: Спорът между Гърция и Турция за Егейско море да се решава в диалог"}
{"url": "https://www.24chasa.bg/novini/article/8089753", "text": "8 души са задържани днес от полицията на шествие в Москва в памет на адвокат правозащитник и журналистка, застреляни преди 11 години. Това съобщи руската неправителствена организация \"ОВД-инфо\", предадоха Асошиейтед прес и БТА. Засега няма информация за повдигнати обвинения срещу задържаните, които били част от демонстрация, в която участвали около 1500 души. Тя бе организирана в памет адвоката Станислав Маркелов и репортерката Анастасия Бабурова, убити на улицата през 2009 г. Двамата бяха застреляни на излизане от пресконференция, на която Маркелов бе обявил, че ще обжалва предсрочното освобождаване от затвора на руски военен офицер, осъден за изнасилване и убийство на млада жена в Чечения. Руски националист беше осъден на доживотен затвор за убийствата. \"ОВД-инфо\" съобщи, че в Москва някои депутати в градския съвет, возмутени от предложенията на президента Владимир Путин за промени в конституцията, са призовали хората да се присъединят към състояло се днес шествие на антифашисти под лозунга \"Не променяй!\". Някои от участниците в акцията са носели екземпляри на конституцията, предаде Франс прес.", "date": "2020.01.19", "title": "8 арестувани по време на шествие на правозащитници в Москва"}
{"url": "https://www.24chasa.bg/novini/article/8089766", "text": "Германски журналист бе нападнат днес в Атина по време на демонстрация на крайнодесни срещу присъствието на мигранти в Гърция, съобщиха Франс прес и БТА. Говорителят на гръцкото правителство Стелиос Пецас осъди \"фашисткото нападение\" срещу Томас Якоби, кореспондент в Атина на френския вестник \"Кроа\" и на германския канал Дойче веле, и подчерта, че е започнало разследване на инцидента. Във видео, излъчено по ТВ Скай, се вижда репортерът с обляно в кръв лице след нападението. Томас Якоби, който заяви наверението си да подаде жалба, е сътрудничил за създаването на документален филм за неонацистката партия Златна зора, излъчен през 2016 г. Журналистът смята, че е нападнат, защото е разпознат като един от авторите на филма. \"Те ме удряха в продължение на четири минути, докато се появиха полицаите. Никой не се намеси\", каза той. На 20 януари миналата година Якоби бе нападнат, докато отразявал с оператор и фотограф протестна демонстрация пред гръцкия парламент срещу новото име на Северна Македония. ", "date": "2020.01.19", "title": "Германски журналист бе нападнат в Атина\nпо време на демонстрация"}
{"url": "https://www.24chasa.bg/novini/article/8089794", "text": "Вече втора седмица медиите и социалните мрежи не спират да следят случая с нидерландеца Йохан Фредерик Стелинверф, известен като \"валиумният изнасилвач\" Йохан Стелингверф. Една от жертвите му проговори пред журналисти от Новините на Канал 6 в Нидерландия. Става дума за  Жената отишла с приятели на заведение в центъра на София. Майка е на три деца. Две седмици преди това се разделила със съпруга си. В заведението, на съседната маса, седял мъж – чужденец. „Видях го, когато влязох в бара. Усмихна ми се и аз му се усмихнах. Красив, съвсем нормално изглеждащ мъж. Започнахме разговор. Той ми предложи да отидем да хапнем нещо. Казах му „добре”. Докато вървяхме, той ми каза, че е гей и затова се почувствах по-спокойна и си помислих, че съм намерила нов приятел”, казва още тя, цитирана от  Новият приятел се казва Йохан Фредерик Стелинверф. Известен в няколко държави, но не и в България, като „валиумният изнасилвач“. Когато приятелите й си тръгнали, жената решила да остане и да си допие напитката с „очарователния мъж“. Разказал й, че има туристическа агенция и обича да пътува. Тя от своя страна му доверила за скорошната раздяла със съпруга си. Жената не подозира нищо и тръгнала с Йохан. Заради липса на достатъчно доказателства, че е изнасилил 32-годишната българка, Йохан е освободен под домашен арест от Софийския градски съд. Част от мотивите са, че има чисто съдебно минало. Освен това, бил бит и тормозен в следствения арест. Въпреки че е разследван за серия изнасилвания в Европа, Стелингверф има само една присъда. Тя обаче е с изтекла давност и той е реабилитирин. През 2006 година в полицията в Холандия постъпват жалби от няколко жени, които твърдят, че са били упоени и изнасилени от него. Тогава властите съобщават, че може да е давал валиум или други наркотици на жертвите си. Това никога не е доказано пред съда, но той става известен като „валиумният изнасилвач”. Той е красив и чаровен, но изведнъж може да стане опасен, казва за него холандският журналист Ан Кортерник. „Преди много години е бил в затвора в Холандия. Бил е обвиняем за няколко изнасилвания в Нидерландия”, казва тя. „Трудно е да се докажат тези престъпления, защото винаги е бил много умен в лошия смисъл на думата. До момента не е доказано, че той е извършил тези престъпления във всички тези страни. Винаги е имало такива подозрения. В Нидерландия е учил и е имал много добра работа. Интелигентен е и мисля, че използва това, за да се измъква от ситуацията”, коментира холандският журналист Ан Кортерник от нидерландското издание Hart van Nederland. В България Йохан Стелингверф живее от април миналата година под наем на улица „Одрин\" в София. Впечатлението, което оставил, е че винаги поздравява възпитано. Никой от съседите не е имал проблеми с него, разказва охранителят на блока Младен. „На външен вид изобщо не можеш да предположиш, че е такъв. Сега не излиза навън като е под домашен арест”, въобще не си показва носът”, разказва той. Преди няколко дни полицията обискира апартамента на ул. „Одрин“ и Йохан Стелигверф отново бе задържан. Стана ясно, че втора жертва на насилие е подала жалба срещу нидерландеца. Жената е унгарка и разказва, че е била изнасилена в апартамента му в София през октомври. Хората в блока мислили, че е негова приятелка. Според наши източници тя е идвала няколко пъти в България, за да се срещне с Стелингверф. При последното си посещение е подала жалба. От снимките се вижда, че е бита. На Йохан Стелингверф му бяха повдигнати обвинения за изнасилване и по този случай. А в петък вечерта Районният съд го прати за постоянно в ареста. И пред българския съд Йохан отрече да е виновен и за двата случая, по които е обвинен, и докато хората в блока на ул. „Одрин“ правят подписка той да бъде изселен, стана ясно, че договорът му за наем е до днес - 19 януари. Разбираме, че той е изнесъл целия си багаж още на 24 декември в апартамента на ул. „Сливница“. Не знаем за какъв срок го е наел. „На 2-ри януари го върнаха, но той си изнесе багажа още преди Коледа. Когато дойде тук, беше като в небрано лозе. Взели са му ключовете и са запечатали онзи апартамент”, разказва един от съседите му.", "date": "2020.01.19", "title": "„Валиумният изнасилвач“ се изнесъл от квартирата си преди първия арест?"}
{"url": "https://www.24chasa.bg/novini/article/8089844", "text": "„От началото на годината около 13 000 души останаха без личен асистент. Това са хора със степен на увреждане под 90%, т.е. между 50 и 70%. Една част от тях са и хора, които нямат ТЕЛК-ови решения. Това са възрастни или самотни хора, над 65г., които са с трудности в самообслужването. Причината за това са ограниченията, които са заложени в закона за личната помощ”. Това заяви министърът на труда и социалната политика Деница Сачева пред „Направили сме всичко възможно, така че да направим национална програма и нуждите на тези хора да бъдат удовлетворени. За съжаление, тази програма може да бъде факт едва от 1-ви март”, каза още тя. „Когато се прави едно законодателство, то трябва да предвиди всичко, включително и преходните периоди. Няма как да се постига нещо, което от една страна се знае, че не е финансово осигурено, а от друга се знае, че има такъв буферен период, в който ще има хора, които ще останат без тази помощ”, посочи Деница Сачева.", "date": "2020.01.19", "title": "Сачева: От 1 март ще има програма за  хората с увреждания"}
{"url": "https://www.24chasa.bg/novini/article/8089880", "text": "Няколкостотин души се събраха днес в Истанбул на мястото, където преди 13 години бе убит турският журналист от арменски произход Хрант Динк, предадоха Франс прес и БТА. На 19 януари 2007 г. Хрант Динк, виден интелектуалец с либерални възгледи, който се обявяваше за помирение между Турция и Армения, бе застрелян с два куршума в главата на улицата пред редакцията на двуезичния в. \"Агос\", излизащ на турски и арменски език, на който той бе главен редактор. Физическият извършител на убийството, Огюн Самаст, който тогава бе 17-годишен, призна вината си и бе осъден на близо 23 години затвор през 2011 г. \"За Хрант, за справедливост\", скандираха участниците в събирането. \"Не сме забравили и няма да позволим /убийството/ да се забрави\", скандираха те. На мястото, където се намираше редакцията на неговия вестник, бе издигнат голям потрет на Динк. Хрант Динк действаше за помирение между турци и арменци, но бе мразен от турските националисти заради това, че бе определил като геноцид масовото избиване на арменци в Османската империя през Първата световна война. Турция категорично отказва да признае това избиване за геноцид. Турски интелектуалци всяка година в деня на убийството на Хрант Динк и годишнината от рождението му провеждат инициативи с искания за разкриване на всички подстрекатели на престъплението, както и за най-строги наказания за извършителите", "date": "2020.01.19", "title": "Събиране в Истанбул в памет на убития преди 13 г. журналист Хрант Динк"}
{"url": "https://www.24chasa.bg/novini/article/8089910", "text": "Мъжът почина на път за болницата. Полицията установява извършителя. Обитателите на апартаментите над нощния клуб разказват, че работи само от петък до неделя. Отваря в малките сутрешни часове и събира компании от други заведения, предаде  . Самите живущи обаче разбрали, че е убит човек, когато районът се напълнил с полиция. Убитият 31-годишен мъж не е криминално проявен. Застрелян е с куршум във врата. Съседите не го познават, но разказват, че са подложени на постоянен тормоз от музиката в заведението и от скандалите между клиентите. „Това е непоносимо, зверски викове, тропане и музика силна. Отдавна очакваме нещо да стане тука – непрекъснато има побоища, сутрин наблюдаваме е на тая масичка по трима-четирима млади момчета си разпределят дрога, смъркат“, твърди мъж, който живее в сградата. Хората писали до кого ли не, събирали подписки, но тормозът продължава с години. Заведението е проверявано многократно, глобявано е за нарушаване на обществения ред, но не е било затваряно, за което настояват в квартала. Собствениците на заведението не бяха открити за коментар. А задържаните на сутринта клиенти били толкова неадекватни, че изобщо не могли да обяснят какво се е случило.", "date": "2020.01.19", "title": "Мъжът, който почина в линейка във Видин, бил застрелян с куршум във врата"}
{"url": "https://www.24chasa.bg/novini/article/8089966", "text": "Принципите на ПП \"\"Атака\"\" от нейното създаване са били следните: България да бъде колкото се може по-самостоятелна държава в днешния глобален свят; да следва интересите на своите граждани и да ги поставя над чуждите интереси. Ако партия \"Атака\" беше избрана да управлява България, щеше да приложи точно тези принципи. По различни причини това не се е случило, но ние не можем да се сърдим на българския народ. Обаче имаме пълното право да питаме всеки, който претендира да управлява, в името на какво иска да управлява. Това заявиха от \"Атака\" във връзка с вота на недоверие към правителството, иницииран от БСП. Тези въпроси сме ги задавали към всички управляващи партии, включително и към сегашните управляващи от ГЕРБ. Не сме получавали задоволителни отговори, но винаги сме се надявали този, който е на власт, да проявява разум. Заради липсата на задоволителни отговори днес ние не сме част от Коалиционния съвет, който управлява страната и взема решения. В момента има претендент за властта в лицето на БСП. Те внасят вот на недоверие, с който искат падане на правителството и съставяне на ново. По този повод \"Атака\" пита: 1. Има ли БСП категоричното намерение да направи минималната пенсия 500 лв., а минималната заплата 1500 лв.? 2. Има ли БСП категоричното намерение да прекрати незабавно концесиите за добив на злато и да е в български ръце? 3. Има ли БСП категоричното намерение да закрие чуждите военни бази у нас? 4. Има ли БСП категоричното намерение да свали санкциите срещу Русия? 5. Има ли БСП категоричното намерение да признае с парламентарно решение геноцида над българския народ по време на турското робство, което \"Атака\" предлага от 2005 г.?", "date": "2020.01.19", "title": "\"Атака\" с 5 въпроса към БСП за вота на недоверие"}
