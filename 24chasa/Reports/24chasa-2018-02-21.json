{"url": "https://www.24chasa.bg/novini/article/6730008", "text": "Сърцето на София, училища, детски градини и центрове за деца с увреждания ще бъдат обновени и изградени със 151 млн. лв. Парите се отпускат от Министерството на регионалното развитие и благоустройството по Оперативна програма “Региони в растеж” (ОПРР). Договори за четири проекта подписаха кметът на София Йорданка Фандъкова и зам.-министърът на регионалното развитие Деница Николова вчера. Те са на обща стойност 173,5 млн. лв., като 151 млн. лв от тях са безвъзмездна помощ, а останалата част е съфинансирана от Столична община. Проектите са част от инвестиционната програма на София, финансирана с 280 млн. лв. по ОПРР. територия в централната градска част”, обясни след подписването Фандъкова. Проектите ще се изпълнят в следващите 2 г. Първият е на стойност 46 млн. лв. С 21 милиона от тях ще се обнови “Зона 2” - ул. “Граф Игнатиев” с прилежащите към нея улици. Ще се положи гранитна настилка и зоната ще стане изцяло пешеходна. Трамваите се запазват. Релсовият път ще се ремонтира и ще се направи допълнително осветление и озеленяване. Според Фандъкова ремонтите няма да създадат големи проблеми в движението по ул. “Граф Игнатиев”. Най-голямото неудобство това лято ще бъде спирането на трамваите. Автомобилното движение няма да бъде особено затруднено. Нов облик ще придобие градинката на църквата “Св. Седмочисленици”, както и площад “Гарибалди”. Книжният пазар на пл. “Славейков” ще остане постоянен, но на определени зони ще са разположени само търговци на книги без учебници и кашони. Мястото ще бъде обновено с модерни съоръжения за продажба на книги. “Това е специално мое изискване, за да има по-добър вид”, заяви кметицата. По думите ѝ ще се възстанови и злополучният шадраван на пл. “Славейков”, тъй като вече са приключили всички съдебни дела около него. Той стана известен като фонтана убиец, след като през 2005 г. 34-годишен мъж падна в него и загина, ударен от ток. Оттогава фонтанът не работи. За “Зона 4” или така наречената Името си тя получава не само заради златните кубета на църквата “Св. Александър Невски” и жълтите павета, но и заради емблематичните сгради, които се намират в района. Това са църквата “Св. София”, Паметникът на Цар Освободител, Синодалната палата, паметникът на Васил Левски, “Квадрат 500” и други. Фандъкова поясни, че жълтите павета ще останат на мястото, където са разположени в момента. Същото се отнася и за гранитните. Там се предвижда част от площада пред храма “Св. Александър Невски” - между Синодалната палата и ул. “Г. С. Раковски”. До края на следващата седмица се очаква да бъде избран изпълнител за ул. “Граф Игнатиев”. За другата зона тепърва предстои провеждането на конкурс, обясни кметът на София. Едно от големите предизвикателства ще бъде цялостната “Софийска вода” още тази пролет ще подмени канализацията и водопровода на ул. “Граф Игнатиев”. След това ще започне и реконструкцията на трамвайното трасе. Вероятно още тази година ще стартираме и с обновяването на другата зона, като ще започнем с някои улици, уточни зам.-кметът по транспорта Евгени Крусев. 125,5 млн. лв. е стойността на втория проект, който е изключително важен за подобряването на качеството на въздуха. С него ще се финансира втората фаза от проекта за интегриран градски транспорт. Той включва рехабилитация на цялата трамвайна линия №5 - по бул. “Цар Борис III” от кв. “Княжево” до Съдебната палата. По тази линия ще бъдат поставени първите спирки с видео- наблюдение, освен това тя ще бъде и с приоритет - ще се движи с предимство през всички светофари, което ще увеличи скоростта. Очаква се ремонтът също да започне през лятото. За нея ще се доставят 13 нископодови мотриси, които ще са с видеонаблюдение. Процедурата в момента се обжалва, но се очаква новите трамваи да започнат да пристигат до края на годината. 25 км трамвайни релси общо ще се реконструират, включително по ул. “Каменоделска” до Центалните софийски гробища. Залага се след ремонтите да има 1,6 млн. пътувания повече на година. С част от средствата ще се надгради интелигентната система за управление на трафика, която дава предимство на градския транспорт. Още 220 електронни табла ще се монтират по спирките и ще дават информация на пътниците в реално време. По останалите два проекта ще бъдат изградени 3 дневни центъра за подкрепа на деца с увреждания и техните семейства, в които има условия за рехабилитация, образование и социални контакти. Отделно ще се построят и два центъра за обществена подкрепа. Социалните обекти ще са разположени в различни части на града - в кварталите “Надежда”, “Хаджи Димитър” и “Горна баня”. Бившият дом за деца, лишени от родителски грижи, в кв. “Драгалевци” ще бъде ремонтиран и преустроен. Там е планирано да се създаде дневен център за деца в множествени увреждания и Център за обществена подкрепа. Два лева ще струва билетът за нощен градски транспорт в София, който трябва да бъде пуснат експериментално през пролетта. Това предвижда новата наредба за пътуване в градския транспорт. Документът ще бъде внесен до края на седмицата в Столичния общински съвет, а след това ще има 1 месец за обществено обсъждане, каза шефката на комисията по транспорта към СОС Екатерина Йорданова. Все още не е ясно колко нощни автобусни линии ще бъдат пуснати. Обсъждат се няколко варианта - 2, 3 или 4. Линиите ще са нови и няма да дублират дневните Те ще имат обща спирка в центъра, уточни зам.-шефът на транспортната комисия Зафир Зарков. Билетът от 2 лв. ще важи от полунощ до 4 ч - интервала, в който ще се движат нощните линии. Той ще е за неограничен брой пътувания в рамките на нощта. Хората с карта за градския транспорт няма да могат да пътуват безплатно в нощните линии - ще трябва също да си купят билет от 2 лева.  Билетът за багаж отпада. Носенето на куфари в градския транспорт вече ще е безплатно. В новата наредба е разписано пускането на зелен билет с цена 1 лев за градски транспорт в дните с опасно мръсен въздух. Залага се и безплатен транспорт. Това обаче може да стане след законодателни промени, които да позволят на кмета да забранява движението на автомобили, замърсяващи въздуха, обясни Зарков. Други промени са свързани с бъдещото изграждане на електронна система за таксуване в градския транспорт. Това ще стане най-рано след 2 г., тъй като процедурата постоянно се обжалва, каза шефът на Центъра за градска мобилност Христиан Петров. Отсега обаче в наредбата ще се предвиди, че билет за пътуване може да се купи през интернет и мобилен телефон. Посочва се и че цената му може да се определя по време или изминато разстояние. Но Петров уточни, че темата ще се обсъжда най-рано след 3 години - когато е готова тикет системата и е работила поне 6 месеца, за да се направят предложения как да се промени цената. Такъв се пише, ако до 3 дни санкционираният пътник не си плати глобата от 40 лв. Причината за намалението е, че по закон глобата не може да е над 50 лв. На въпрос на “24 часа” дали това означава, че издаваните до момента актове на пътници са били незаконни, Петров посочи, че при обжалване те често падали в съда. През 2017 г. са съставени 21 772 акта за пътуване без билет, а от 2014 до 2017 г. 400 са обжалвани. Заради намалението на акта е възможно да се промени и размерът на глобата за пътуване без билет. Сега тя е 40 лв. и можело да се намали на 30 лв. Това ще се дискутира при обсъждането на наредбата в комисиите на СОС. Столична община да направи скъпа зона в центъра на София и който иска да се разхожда с колата из града, да плаща повече. Такава идея предложи министър-председателят Бойко Борисов в началото на правителственото заседание в Министерския съвет в сряда. Борисов обясни, че така се процедира в цяла Европа - плаща се повече за разходки с колата в града, защото и въздухът се замърсява повече. Тези 151 млн. лв., които Министерството на регионалното развитие и благоустройството договаря със Столична община, трябва да отидат за места, където хората да слязат от автомобилите си, призова Борисов. “Не стига, че придвижването по този начин е по-евтино и бързо, но и 100% екологично чисто”, категоричен е той. “151 млн. лв. са много пари, и то за едни от любимите места на софиянци - след “Витошка”, която стана прекрасна. Това е ул. “Граф Игнатиев”, всички прилежащи улици към нея. Новите трамваи не само гарантират чистотата на въздуха, но и чистотата от шума, защото всички тези 20 км трамвайни линии, които тропат и хлопат сега, всичко това ще бъде обезшумено, за да могат в тези квартали хората да не чуват тези звуци, които има в момента”, коментира премиерът. да не говорим за трамваите, нямаше нито един нов. А автобусите от Орлов мост особено бяха видни, като тръгваха по “Цариградско шосе” до “Плиска” - черен дим. Автобусите също бяха стари - “Икарус”, и нямаше нищо ново”, върна се в спомените си Борисов. По думите му сега всичко вече е обновено, и то по най-високи стандарти. “Всички тези зони за отдих, домовете за социални грижи, парковете, това, което правим, мисля, че е изцяло в полза на хората”, добави той. Напомни и че до края на годината трябва да започнат да се изграждат - от “Младост” до “Църна маца” и от “Младост” до магистрала “Люлин”. На този етап не се обмисля повишаване на цените за платено паркиране в столицата. Това заяви пред журналисти след правителственото заседание кметът на София Йорданка Фандъкова. Обсъжда се обаче разширяване на тези зони, като в момента се правят предложения от районните кметове. Набляга се най-вече върху подобряването на градския транспорт, включително мрежата на метрото, тъй като стимулирането на хората да ползват градски транспорт е една от най-важните мерки за подобряване на чистотата на въздуха, посочи Фандъкова. Освен стимулации трябва да се въведат и рестриктивни мерки, добави тя. Сред краткосрочните такива е например забраната за влизане на коли в някои от зоните на града в дните с високи нива на замърсяване. Един от най-големите екологични проекти за столицата е инсталацията в ТЕЦ “София” за оползотворяване на горивото, произведено от завода за преработка на отпадъци. Това е третата фаза на мащабния проект за управление на отпадъците. “Има много хора, които са против проекта, но така беше и когато правехме завода за преработка на отпадъци. Изчисленията показват, че тази площадка ще намали замърсяването на въздуха. От друга страна, ще се намалят разходите на “Топлофикация - София” за природен газ”, обясни Фандъкова.  Проектът за инсталацията в ТЕЦ “София” ще бъде финансиран по ОП “Околна среда”. Той е за над 150 млн. евро. Общината планира да вземе до 67 млн. евро заем от ЕИБ, за да осигури съфинансирането на проекта. ", "date": "2018.02.21", "title": "151 млн. лв. за нов център на София и бързи трамваи"}
{"url": "https://www.24chasa.bg/novini/article/6729977", "text": "Албанският премиер Еди Рама заяви в телевизионно интервю във вторник вечерта, че думите за общ президент на Албания и Косово в речта му в Прищина на празненствата по повод 10 години независимост на Косово, са били извадени от контекста и не са били конкретно предложение, а \"чиста фантазия\", предаде агенция АТА, цитирана от БТА. \"Първо, това не беше изявление, а чиста фантазия. Тази фраза бе предшествана от много други фрази, подчертаващи, че Сърбия и Косово ще успеят да приключат успешно трудния си диалог. Това беше фантазия\", каза Рама в интервю за телевизия Клан. Премиерът изтъкна, че смята реакциите на Тирана, Прищина, региона и Брюксел по този повод за преувеличени, а думите му - за извадени от контекста. \"Не съм правил декларации. Проста фраза бе извадена от контекста и превърната в политическа програма. Позволих си да си представя как би могла да изглежда двайсетата годишнина на Косово\", каза Рама. По повод десетата годишнина от косовската независимост Еди Рама заяви в неделя, че допуска възможността един ден Косово и Албания да имат обща външна политика и \"общ президент като символ на национално единство\".", "date": "2018.02.21", "title": "Еди Рама: Изявлението ми за общ президент на Косово и Албания е извадено от контекста"}
{"url": "https://www.24chasa.bg/novini/article/6729982", "text": "Петима полицаи бяха застреляни в Южна Африка. Трима от служителите на реда били строени в редица и екзекутирани, предаде  Други двама били отвлечени, а телата им били открити по-късно на няколко километра от първото местопрестъпление. Извършителите на убийствата все още се издирват. Предполага се, че целта им е била да откраднат оръжия от полицейския участък. Смъртта на полицаите идва на фона на непрестанно увеличаващият се брой на тежките престъпления в Южна Африка. Вече пета поредна година броят на убийствата расте, въпреки значително завишения бюджет на полицията. Наскоро насилствената смърт на двама българи влезе в новините, след като семейството и дори кучето им бяха застреляни в дома им. Редица неправителствени организации предупреждават, че в страната практически се шири беззаконие и освен убийства има все повече изнасилвания и въоръжени грабежи.", "date": "2018.02.21", "title": "Екзекутираха трима полицаи в Южна Африка"}
{"url": "https://www.24chasa.bg/novini/article/6729994", "text": "Парти, включващо промишлени количества алкохол, завършва с изнасилване на 2-годишно момиче от Тенант Крийк, Австралия. Момиченцето е в кома, а нараняванията й са сериозни. Местните жители казват, че и двамата родители на момиченцето са алкохолици и често \"бягат\" от закона, цитирани от \"Дейли Мейл\". Приятели и част от семейството на невръстното дете споделят пред австралийските служби, че са предупредили полицията за живота на малкото дете. Властите така и не успяват да видят детето. Детенцето ще бъде върнато в дома му, след като бъде изписано от болницата. 24-годишен мъж е арестуван и обвинен в изнасилване. Източник на \"NT News\" споделил, че в същата къща преди няколко седмици е починал човек.", "date": "2018.02.21", "title": "Изнасилиха 2-годишно момиченце в Австралия"}
{"url": "https://www.24chasa.bg/novini/article/6729989", "text": "Европейската комисия назначи начело на Евростат българка - бившата шефка на българския Национален статистически институт Мариана Коцева. Тя е и първата жена изобщо, която застава начело на тази генерална дирекция на Европейската комисия, създадена преди 60 години. Назначението бе обявено в сряда от председателя на Еврокомисията Жан-Клод Юнкер. Коцева бе председател на НСИ от 2008 до 2012 г., като преди това беше главен секретар на института. В средата на 2012 г. тя спечели конкурс на Евростат и отиде на работа в Люксембург като съветник. Две години по-късно стана зяместник генерален директор на дирекцията. Тя има и научна кариера - Коцева е доктор по статистика и демография от УНСС от 1995 г., била е преподавател там и в Унгария. Конкурсът, който целеше да намери кой да поеме поста на излезлия в пенсия шеф на Евростат Валтер Радермахер, започна още в началото на 2017 г. На него са се явили 70 кандидати. Другото българско назначение на висок пост в Еврокомисията е Андрияна Сукова, която става зам.-генерален директор на дирекция “Трудова заетост, социални въпроси и приобщаване”. Сукова работи в генерална дирекция “Заетост” повече от седем години и се занимаваше с мониторинг и изпълнението на програми в рамките на Европейския социален фонд. Сукова беше зам.-министър на земеделието в кабинета на Иван Костов и участваше в преговорите по глава “Земеделие”. После остана на същия пост и в кабинета на НДСВ за първите две години от мандата. След пауза от няколко години, в които беше зам.-шеф на бизнесорганизацията БИБА, Сукова премина на работа в кабинета на първия български еврокомисар Меглена Кунева. Досегашният генерален секретар на Европейската комисия Александър Италианер от Холандия отстъпва поста си на германеца Мартин Зелмайер. Това обяви в сряда председателят на Еврокомисията Жан-Клод Юнкер. Досега 47-годишният Зелмайер бе началник на кабинета на Юнкер и е възприеман като сивия кардинал в Европейската комисия. Той е юрист по образование. Самият шеф на комисията го наричал с прякора “Чудовището”, разкриват британски медии. Постът генерален секретар е най-високият чиновнически пост в Европейската комисия. На практика Зелмайер ще има на свое подчинение армия от 32 000 служители. Мандатът на комисията “Юнкер” приключва през ноември догодина, но новият пост на Зелмайер ще му даде възможност да остане и след това. Юнкер уточни, че още при назначаването на 61-годишния Италианер през 2014 г. е бил предупреден за желанието му да напусне от 1 март тази година. Председателят добави, че следващият ръководител на изпълнителният орган на ЕС ще разполага “с океан от възможности” да прецени кой да бъде генерален секретар след изборите за Европейски парламент догодина. Дотогава началник на кабинета на Юнкер ще е Клара Мартинес Аверола от Испания - първата жена на този пост и досега заместник на Зелмайер. В сряда бяха обявени и назначенията на 5 нови генерални директори, сред които две жени. Освен Мариана Коцева другата жена, която се издига, е Темис Христофиду от Кипър. Тя поема генералната дирекция “Образование, младеж, спорт и култура”. ", "date": "2018.02.21", "title": "Първата жена начело на Евростат е българка (Обзор)"}
{"url": "https://www.24chasa.bg/novini/article/6730036", "text": "За първи път в новата история БСП остана без човек в председателството на НС, след като Валери Жаблянов бе свален от зам. шефския пост в парламента. Това стана със 110 гласа от ГЕРБ, “Обединени патриоти” и “Воля”. 71 от БСП застанаха зад човека си, а ДПС напусна залата с мотива, че няма правни аргументи за отстраняването на Жаблянов и ГЕРБ прилага двоен стандарт. Иначе подчертаха, че осъждат Народния съд и се разграничават от личната оценка на социалиста. Той си отиде именно заради твърдението, че Народният съд е бил “необходимо и неизбежно правосъдие”. Като друг мотив ГЕРБ извади позицията му срещу договора с Македония. БСП няма да излъчи друг на мястото на Жаблянов. Той е нашият зам.-председател, затова ще сезираме Конституционния съд и Европейския съд по правата на човека, обяви Корнелия Нинова. “Нарушавате конституцията и законите, управлявате срещу волята на народа и ще платите за това. 28 г. от демократичното управление на България са проспан период за българската десница. Тя е готова във всеки момент да се фашизира, но никога да се демократизира. Тя така и не разбра какво представлява демокрацията”, заяви Жаблянов. Той говори повече от половин час и опонира на ГЕРБ с препратки към историята. Парламентарната република не само атрофира, а превръщате НС в трибунал срещу инакомислещите, заяви пък Нинова. И в ГЕРБ има достойни хора, които изразиха несъгласие с Истанбулската конвенция, каза тя и даде за пример Георги Марков и заподозря двоен стандарт. Тази оставка е елементарно отмъщение за оставката на Димитър Главчев, заяви Нинова и изведе БСП от залата. Левите се върнаха чак за гласуването. “Имайте срам. Сравнявате вашето изгонване заради нарушаване на правилника с незаконно издадени над 9000 присъди”, скочи експредседателят Главчев. Той сравни Жаблянов с Георги Димитров на Лайпцигския процес. “Единственото, което прави БСП през последните месеци, е да провокира скандали и проблеми, за да се отклоним от европейския път”, заяви пък шефът на депутатите от ГЕРБ Цветан Цветанов. Поведението на Жаблянов руши авторитета на Народното събрание, допълни той. Призова БСП да номинира друг за мястото на Жаблянов, стига това да не е проф. Иво Христов. Да има присъди за прослава на комунистическия режим, поиска пък Спас Гърневски.", "date": "2018.02.21", "title": "БСП за първи път без зам.-шеф на парламента (Обзор)"}
{"url": "https://www.24chasa.bg/novini/article/6729864", "text": "Университетите вече ще могат да дават допълнителни стипендии на студентите, които се обучават в т.нар. приоритетни направления. Това реши в сряда Министерският съвет по предложение на образователния министър Красимир Вълчев. Обявените от държавата приоритетни направления са “Математика”, “Педагогика на обучението по...”, “Религия и теология”, “Физически науки”, “Химически науки”, “Енергетика”, “Материали и материалознание” и “Химически технологии”, обясниха от правителствената пресслужба. Средствата за отпускане на допълнителните стипендии за студентите в приоритетните специалности. От 2016 г. такива стипендии се отпускаха с пари от еврофондовете. Целта на държавата е така да насърчи кандидатстването в университетите за професии, където липсват достатъчно кандидати, а освен това има и глад за работна ръка. Правителството въведе два критерия за увеличено финансиране на университетите. Първият е по-големи коефициенти, с които ще се увеличава базовият норматив за обучение на един студент, който е 693 лв. Досега за приоритетните направления коефициентът бе 2,40, а вече е увеличен на 2,80. Това означава, че за обучението на един студент по математика, химия или педагогика вече държавата Сумата се плаща от държавата на университета и е за цяла година. Завишени коефициенти ще бъдат въведени и за обучение по приоритетни направления, които са във филиали на университети в областите Видин, Враца, Кърджали, Смолян и Ловеч. По принцип в тези филиали има глад за студенти и с увеличеното финансиране държавата се надява да направи ученето в тях по-привлекателно. С 50 лв. да бъдат увеличени стипендиите на докторантите, реши още правителството в сряда. Досега те получаваха по 450 лв. на месец, а с новите правила стипендията им ще е 500 лв. От 135 на 200 лв. пък бе увеличена стипендията на чужди студенти, които учат в България по централноевропейската програма за обмен в университетското образование CEEPUS III. 50% от парите, които държавата дава на университетите за обучение на студенти, вече ще зависят от комплексната оценка за качеството на обучението и съответствието му с нуждите на пазара на труда, т.нар. рейтингова система. Предвидено е от 2020 г. 60% от субсидията към университетите вече да се определя от представянето им при рейтинговата система. Държавата се отказва от допълнителните преференции за привличане на студенти в професионалните направления “Информатика и компютърни науки” и “Комуникационна и компютърна техника”, реши още правителството по предложение на министър Вълчев. Причината е, че през двете последни учебни години - 2016/2017 и 2017/2018, е постигнато значително увеличение на студентите по тези специалности. Това пък означавало, че специалностите вече били привлекли вниманието на младите и за тях щяло да има достатъчно кандидати и без допълнителни преференции. Въвежда се обаче които учат в региони, чиято икономика е силно зависима от развитието на този отрасъл. В тези университети държавата ще увеличава приема на студенти. В същото време обаче правителството повече няма да отпуска субсидия за места - държавна поръчка, за неприоритетни професионални направления, за които максимално допустимият брой студенти и докторанти е 15 души. Така университетите по естествен път щели да се принудят да оптимизират направленията, по които обучават студенти, т.е. Правителството увеличи и двойно местата за прием - държавна поръчка,, на студенти от българите в чужбина. Досега се приемаха 1000 души, с новите разпоредби в български университети безплатно ще могат да учат 2000.", "date": "2018.02.21", "title": "Допълнителни стипендии за студенти по химия, математика и педагогика"}
{"url": "https://www.24chasa.bg/novini/article/6730042", "text": "Надзорът на НЗОК и шефът ѝ проф. Камен Плочев заедно да прегледат задълженията към европейските каси и да изпратят нов доклад до парламента. За това се разбраха зам. здравният министър и шефка на надзора на касата Жени Начева и проф. Плочев. Това стана след изслушването му вчера в парламентарната здравна комисия след скандала за задълженията. Той гръмна миналия петък, когато министър Кирил Ананиев поиска оставката на Плочев заради писмо до НС, в което шефът на касата искаше актуализация на бюджета. Причината - направил го зад гтърба на МС. Професорът пък обвини Начева, че му се меси 271,2 млн. лв. са натрупаните дългове, писмата от европейските държави с напомняне за тях зачестили. В края на януари такова дошло от Германия, на която дължим близо 100 млн. лв., а в бюджета на НЗОК по перото за цялата година са предвидени 73 млн. лв., каза Плочев. За последните 2 г. 676 българи са имали затруднения да почнат лечение в чужбина заради просрочията - болниците искали авансово заплащане като гаранция, каза Плочев. Пациентите трябвало да ги платят от джоба си, а касата после възстановявала. “На този етап не считаме, че има проблем с плащаният”, заяви Жени Начева, която също участва в изслушването. По представените от нея данни към 31 януари 2018 г. просрочените задължения на касата са едва 7,612 млн. лева и от финансова гледна точка проблем с европейските плащания нямало. Не стана обаче ясно дали това не са просрочените задължения само за месец януари, а не общо. Шефката на здравната комисия д-р Даниела Дариткова обвини Плочев, че не познава нормативната уредба, щом е прескочил надзора и здравния министър. Той отново настоя, че пратил на Ананиев писмо на 2 февруари. Но допълни, че работел много трудно със здравния министър. Откакто са на постовете си, двамата са се срещали само 4 пъти. Последният - да му иска оставката. “Не съм политик, а експерт и ще работя с всеки управител на касата, докато съм член на надзора ѝ”, коментира по-рано вчера Начева в отговор на въпрос дали Плочев трябва да даде оставка.", "date": "2018.02.21", "title": "Проф. Камен Плочев и зам.-министър Начева си  проговориха, пишат доклад (Обзор)"}
{"url": "https://www.24chasa.bg/novini/article/6729992", "text": "269 дни - т.е. близо 9 месеца, е средната продължителност на чакането на българска фирма да получи възможност за присъединяване към електроразпределителната мрежа. Това показват данни от анкета, която е направило наскоро икономическото министерство. Тя бе представена на съвместно заседание на парламентарната икономическа комисия с подкомисията за защита на потребителите. Присъстващите депутатит и представители на работодателски организации дадоха и още по-драстични примери - за чакане от порядъка на 275 и дори повече дни, при положение че по закон присъединяването трябва да се случи за максимум 55 дни. Според председателя на Комисията за енергийно и водно регулиране Иван Иванов регулаторът може да въздейства на електроразпределителните предприятия само да спазват законния 55-дневен срок за проучване и изготвяне на инвестиционен проект. За последните 5 години комисията е наложила общо 13 млн. лв. на ЕРП-тата за забавяне на тези срокове. Но по-голямата част от забавянето идва от общините, които издават разрешителните за строеж на електрически съоръжения, необходими за присъединяването към мрежата, и одобряват инвестиционните проекти за тези съоръжения. Председателят на икономическата комисия Петър Иванов ще поиска създаването на работна група, която да разгледа всички законови текстове, водещи до забавяне на присъединяването на обекти, съобщи той. Причината е, че има текстове в най-различни закони, които позволяват забавянето на тези процедури и така дават възможност малки и големи предприятия да бъдат рекетирани.", "date": "2018.02.21", "title": "9 месеца чака бизнесът, за да получи ток, по закон са 55 дни"}
{"url": "https://www.24chasa.bg/novini/article/6729857", "text": "Руският външен министър Сергей Лавров пристигна тази вечер на двудневно работно посещение в Белград, предадоха Танюг и ТАСС. Тази вечер той ще разговаря с президента на Сърбия Александър Вучич за двустранното сътрудничество, обстановката на Балканите и общоевропейски проблеми. След разговорите е планирана пресконференция. Лавров пристигна в Белград от Любляна, където по време на работното си посещение разговаря със словенския външен министър Карл Елявец и президента Борут Пахор.", "date": "2018.02.21", "title": "Руският външен министър Сергей Лавров пристигна в Белград"}
{"url": "https://www.24chasa.bg/novini/article/6729862", "text": "Социалният министър Бисер Петков коментира пред    \"Не е полагана необходимата грижа по отношение на децата. Неглижирана е грижата за тях. Версията, която полицията е установила, че те са наранени от падане на тежък гипсов елемент. Това е информацията към момента\", каза министър Петков. По думите му законодателството е насочено към децата в риск. Трябва да бъде установено, че едно дете е в риск, за да бъдат предприети действия. Последните случаи с насилие в центровете за настаняване от семеен тип оставят усещането, че се върви след събитията. Но има много деца, за които са предприети редица мерки за закрила. Те получават необходимата закрила. Това, което го има като намерение в програмата на правителството е да се приеме Закон за детето и семейството, който да разпише мерки за закрилата на всички деца. Този законопроект се предвижда да бъде приет през следващата година, каза социалният министър. Според него социалните служители финансово не са стимулирани достатъчно. Предвидено е обаче увеличение на възнагражденията, но през 2019 г. От 1 февруари ще бъдат увеличени заплатите в Агенция \"Социално подпомагане\", в рамките на бюджета на министерството за тази година, средно с 10%. Регистрация на сезонни работници за 2017 г. са 3500 души. Това вероятно е малко, на фона на нуждите в туристическия бранш. Ситуацията на пазара на труда е много динамична. Общото намаляване на населението, трудовата миграция, отварят дефицит на работна ръка, който може да се окаже пречка пред растежа, коментира още Бисер Петков.", "date": "2018.02.21", "title": "Бисер Петков: За близнаците от Пловдив не е била полагана необходимата грижа"}
{"url": "https://www.24chasa.bg/novini/article/6729871", "text": "Прокуратурата в Тополовград повдигна обвинение на 35-годишния Иван Пачелиев, който се барикадира в дома си в хасковското село Орешник, а преди това стреля по полицаи при опит да му бъде връчена призовка, предаде \"Фокус\" Обвинението срещу бившия френски легионер е за възпрепятстване на органите на реда. Тази сутрин той беше доведен в къщата си за провеждане на следствен експеримент. Засега няма данни за открити незаконно оръжие и взривни вещества. Пачелиев беше арестуван след продължила близо 24 часа полицейска акция с участието на специализирания отряд „Кобра“.", "date": "2018.02.21", "title": "Прокуратурата повдигна обвинение на бившия френски легионер от Орешник"}
{"url": "https://www.24chasa.bg/novini/article/6729927", "text": "Във вторник българин, служил във френския легион, беше задържан, след като се барикадира в дома си и стреля по полицаи. Нова тв разказа за френския чуждестранен легион. В своята 130-годишна история легионът е обучил хиляди бойци. Влизането в него обаче е много трудно. Кандидатите преминават тестове за интелигентност, психическа стабилност и физическа подготовка. Кандидатства се през центрове в цяла Франция, а избраните стигат до тренировъчен лагер в Обан. Приетите в легиона започват работа за срок от 5 години, срок, в който не могат да се откажат. Те защитават интересите на Фланция в конфликтни точки по света. След петата година служба изборът дали да продължиш е личен. В легиона служат около 8000 души. Французите, обаче са едва 40% от бойците. Всички останали са вербувани основно от Източна и Югоизточна Европа. Има и много българи. Медията се срещна с двама наши сънародници, служили в легиона. \"Изпитанията са много силни. Трябва да преодолееш болката, умората, безсънието. В началото останах без нокти на краката и на ръцете, паднаха от студ\", разказа Мирослав Миков. \"Дисциплината е на едно доста високо ниво. Там си задължен да спазваш правилата. Ако ги нарушиш, биваш наказван по най-различни начини\", сподели друг българин, напуснал легиона през 2013 година. Той обаче категорично отказва да разкрие самоличността си.", "date": "2018.02.21", "title": "Българин, служил във френския легион: В началото останах без нокти, падаха от студ (Видео)"}
{"url": "https://www.24chasa.bg/novini/article/6729924", "text": "„Моделът е грешен. Т.нар. бездънна каца може да поема още и още. Моделът генерира дефицит”, категорична е пред  Нигяр Джафер, депутат от ДПС и член на Здравната комисия в Народното събрание. „Българските граждани трябва да избират къде да се внасят здравните им вноски и ако може да има единна информационна система”, категорична е Джафер. Днес в парламентарната комисия беше изслушан управителят на НЗОК проф. Камен Плочев. Джафер каза, че вярва на твърденията му, че е бил заплашван. „Няма правно основание, въз основа на което Плочев да бъде освободен”, категорична Джафер. Тя припомни, че именно ГЕРБ са прокарали закона, който определя, че Народното събрание трябва да избира шефа на НЗОК. „Колкото по-консенсусно избираме управлнците на касата, толкова по-бързо си отиват. ГЕРБ предложиха Плочев. Факт е, че след шест месеца ГЕРБ искат оставката му – това доказва само управленската немощ и кадровата несъстоятелност”, смята Джафер. Тя коментира, че се е срещала и със здравния министър Кирил Ананиев през деня, който ѝ се видял обиден. „Когато виждате достойни хора на достолепна възраст, които са обидени от лоша субординация, от това, че не си говорят достатъчно – това изглежда нелепо”, коментира Джафер. „Българските пациенти и лекари очакват много сериозна реформа в системата и дори непопулярни мерки, за които ще се плати политическа цена, но те трябва да се случат, защото ние не можем да продължаваме да говорим всеки ден за скандали и за модел, който е изчерпал своето значение”, допълни Джафер. Тя коментира, че депутатите очакват от Ананиев заявения в началото на мандата му нов модел за здравеопазването и са готови да приемат и непопулярни мерки, за да има едни приоритети, които да се следват от всички.", "date": "2018.02.21", "title": "Нигяр Джафер: Моделът на здравеопазването е грешен"}
{"url": "https://www.24chasa.bg/novini/article/6729952", "text": "Родител обвини спешната помощ в Пловдив, че му е отказана линейка след сигнал, че двегодишното му дете се задушава, съобщи   Мотивът бил, че нямало педиатри и обслужвали само възрастни.  В събота вечерта момиченцето вдига висока температура и закарано в болница „Изписаха антибиотик и ни казаха, ако се влоши, да я закараме отново там”, разказа бащата Димитър Кънев. Два дни по-късно състоянието на момиченцето рязко се влошава и притесненият родител звъни на 112. „Казах, че детето е с висока температура, че се задушава, че става на червени петна”, допълни бащата. След минути той получава обаждане с отказ от спешния център. „Служителят, медицинското лице, което беше на телефона, ми каза, че те не били за деца, а за възрастни хора, само за реаниматори”, обясни Димитър Кънев. „Това е абсурдно. Ние педиатри действително нямаме, но работят спешни лекари, които са компетентни да се справят със спешни ситуации, така че няма как да кажем, че не можем да обслужваме деца”, заяви директорът на Центъра за спешна медицинска помощ в Пловдив д-р Иван Стойнов. Спешна помощ започна проверка и ако телефонните записи потвърдят такъв отказ, медикът, който го е направил, ще бъде дисциплинарно наказан. А бащата ангажира адвокат, който да заведе дело.", "date": "2018.02.21", "title": "Спешната помощ в Пловдив отказала линейка за дете, което се задушавало?"}
{"url": "https://www.24chasa.bg/novini/article/6729960", "text": "КЕВР ще направи нужното да не повишава цените на парното и тока, произвеждан от ТЕЦ-овете до края на юни, обеща председателят на регулатора Иван Иванов пред  . Иванов коментира темата заради високите международни котировки на петрола, които удариха 65 долара за барел и възможното отражение на поскъпването у нас от 1-ви април. На 9-и март „Булгаргаз“ трябва да внесе в КЕВР предложение за нова цена на синьото гориво за второто тримесечие. \"Регулаторът първо много внимателно и задълбочено ще проучи доколко направените предложения съответстват на договора между Булгаргаз и Газпром за доставка на природен газ и доколко са спазени нашите наредби\", каза Иванов. И едва тогава ще мога да отбележа дали ще има отражение на цената на природния газ върху цените на електрическата и топлинна енергия. Ще направим всичко възможно да не бъдат променяни тези цени до 30 юни.", "date": "2018.02.21", "title": "КЕВР ще направи нужното да не повишава цените на парното и тока от ТЕЦ"}
{"url": "https://www.24chasa.bg/novini/article/6729748", "text": "Всички усилия трябва да бъдат насочени към борбата с ДАЕШ. Това каза вицепремиерът и министър на външните работи Екатерина Захариева след срещата ѝ с министъра на външните работи на Кралство Саудитска Арабия Адел Ал-Джубейр, предаде „Фокус“. „За съжаление, в последния месец виждаме ескалация на напрежението в три от зоните, които би трябвало да бъдат демилитаризирани и да има примирие. За да започне възстановяването и международната общност да започне да ангажира средства за възстановяването на Сирия, каквато конференция ще организира ЕС заедно с ООН в Брюксел през април месец, трябва да са ясни тези зони за деескалация и да започне политическият процес“, коментира Захариева. По думите ѝ процесът е под егидата на ООН в Женева. „Условието за ангажиране на средства за възстановяване е започване на политическия процес. Всички усилия трябва да бъдат насочени към борбата с ДАЕШ. Тези действия трябва да бъдат координирани с всички партньори и съюзници в тази глобална коалиция. Това е една регионална криза, която обаче е и с много сериозен глобален ефект. Една от кризите, която беше започнала да се превръща в забравена, защото продължава толкова дълго, че вече свикваме с нея, отново е във фокусът на вниманието на всички и така трябва да бъде“, обясни тя и уточни, че подготвят конференцията за хуманитарна помощ април месец. „Заедно трябва да обединим усилия под егидата на ООН и Женева за започване на процеса за политическа стабилност и преход“, каза още Екатерина Захариева.", "date": "2018.02.21", "title": "Захариева: Всички усилия трябва да бъдат насочени към борбата с ИДИЛ (Снимки)"}
{"url": "https://www.24chasa.bg/novini/article/6729664", "text": "Полицията издирва 22-годишния Радостин Нгуен от София за побоя над ученика от бургаската гимназия по туризъм Илия Стоянов, който изпадна в кома,  научи \"24 часа\". Той е футболист, последно бил на проби в отбора на Созопол, но е бил освободен и от няколко дни е напуснал морския град. Инцидентът е станал на 11 февруари около 5 ч. сутринта, в района на дискотека \"Астория\", съобщиха от полицията. Радостин нанася три удара по лицето на Илия, който тъкмо си тръгвал от заведението. Преди това двамата били в дискотеката, но в различни компании. Веднага след побоя момчето отказва да подаде заявителски материал, а няколко часа по-късно отива в полицията с баща си. Родителят споделя, че това е младежка история  и те ще се разберат с извършителя, довериха запознати с историята.  Едва на 14 февруари Илия си вади медицинско и все пак подава жалба в Първо РУП. Според съдебния лекар, който го е прегледал, момчето е с леки телесни повреди - счупени носни костици. Състоянието на Илия обаче рязко се влошава на 20 февруари, носът му започва да кърви и той е приет в УМБАЛ Бургас. Днес претърпява операция на носа, след което е настанен в реанимация. С днешна дата в полицията е образувано досъдебно производство за нанасяне на средна телесна повреда, каза началникът на Първо РУП гл.инспектор Иван Иванов. Тъй като момчето е от по-рядката кръвна група нулева, отрицателна, той не може да приема всякаква кръв, споделиха от болницата. Това наложило да им пратят кръвни продукти от банката в Стара Загора. Независимо от кръвната група на момчето кръводарители са много необходими, призоваха от болницата. ", "date": "2018.02.21", "title": "Издирват 22-годишен футболист за побоя над ученика от Бургас, изпаднал в кома"}
{"url": "https://www.24chasa.bg/novini/article/6729760", "text": "Получих заплаха, даже нося документа, с който плащам тази заплаха. В момента съм на лечение. Това каза управителят на НЗОК проф. Камен Плочев в отговор на въпрос на депутата от ДПС д-р Нигяр Джафер дали е получил заплахи и от кого на извънредно заседание на парламентарната здравна комисия, предаде „Фокус“. „Кой ми е поставил заплахата и кой му е казал да ми я каже, позволете ми да го спестя“, заяви той. „Не съм присъствал, когато му е казано. Този човек отказва да съобщя името му и да разкрия самоличността му. Той има право на това“, обясни проф. Плочев. „Заплаха наистина получих, не вярвам този човек да го е направил спекулативно, защото го познавам добре“, посочи управителят на НЗОК. „Това може да се провери от медицинските документи, които имам в себе си“, каза още той.", "date": "2018.02.21", "title": "Плочев отказва да каже кой го е заплашвал, било през човек"}
{"url": "https://www.24chasa.bg/novini/article/6729779", "text": "Директивата за резервационните данни на пътниците е ефективен инструмент в борбата с организираната престъпност и тероризма. Това е заявил вътрешният министър Валентин Радев при откриването на международна конференция в София, посветена на практическите аспекти на прилагането на директивата и бъдещото й ефективно използване, съобщават от пресцентъра на МВР. Събитието е било част от календара на Българското председателство на Съвета на ЕС. \"Организираната престъпност и тероризмът отдавна не се ограничават в национални или дори в европейски граници. Обединените усилия и координираните действия са ключови за гарантиране сигурността на гражданите. В този контекст разглеждаме директивата за резервационните данни на пътниците като нов ефективен инструмент\", е заявил министърът на вътрешните работи Валентин Радев при откриване на конференцията, цитиран от пресцентъра на вътрешното министерство. Той отново е подчертал, че сигурността е един от ключовите приоритети на Българското председателство, а обсъждането на важните практически аспекти по прилагане на директивата е от съществено значение за постигането на тази цел. Заместник-председателят на Държавната агенция \"Национална сигурност\" Николай Ненков е посочил, че Националното звено за получаване и обработване на резервационни данни в ДАНС е едно от първите в държавите членки на ЕС. Той е отчел и добавената стойност на този инструмент в подкрепа работата на компетентните органи и в този смисъл изтъкна значението на международното сътрудничество в сферата при противодействие на тежката престъпност и тероризма. Участниците в конференцията са обсъдили бъдещото взаимодействие за ефективно използване на този инструмент. Акцент е бил поставен върху развитието и задълбочаването на обмена на данни. Направен е бил и преглед на актуални въпроси по практическото прилагане на директивата. Сътрудничеството с трети страни също е бил във фокуса на дискусиите.", "date": "2018.02.21", "title": "В. Радев: Координираните действия и обединените усилия са ключови за сигурността"}
{"url": "https://www.24chasa.bg/novini/article/6729791", "text": "Консултативният комитет към Рамковата конвенция за защита на националните малцинства към Съвета на Европа призова румънските власти да увеличат усилията за борба срещу дискриминацията, по-специално спрямо ромите, и да подобрят защитата на националните малцинства в редица сфери, се посочва в прессъобщение на Съвета на Европа. В доклад на комитета се отчитат усилията на властите да насърчават образованието и културата на малцинствата, както и да осигурят парламентарното представяне на националните малцинства. Същевременно консултативният орган посочва редица въпроси, по които е необходимо незабавно действие. Комитетът отбелязва, че проектозакон за статута на националните малцинства е внесен в парламента преди десет години, но все още не е приет. Предразсъдъците срещу ромите продължават да предизвикват сериозни безпокойства, а расистките инциденти не са рядкост. Нетолераният език, преди характерен предимно за крайнодесните политически парии, вече навлиза в масовия политически дискурс, особено на местно ниво. Комитетът също така призовава румънските власти да предприемат бързи действия за предотвратяване, разследване и преследване на престъпленията, извършени въз основа на расови или ксенофобски мотиви. Според документа ромите продължават да страдат от дискриминация по отношение на достъпа до жилище, работа, здравеопазване и образование. Въпреки усилията на властите да я изкоренят, сегрегацията на ромите в училище все още остава факт. Ревизираната стратегия за интеграция на ромите не намира средства за финансиране, нито съдържа механизми, гарантиращи прилагането й, се отбелязва в доклада. В заключение комитетът приветства факта, че държавните радио и телевизионни канали продължават да излъчват широк спектър от програми за или относно националните малцинства.", "date": "2018.02.21", "title": "Съветът на Европа: Румъния трябва да подобри защитата на всички национални малцинства"}
{"url": "https://www.24chasa.bg/novini/article/6729795", "text": "І. МЕТЕОРОЛОГИЧНА ОБСТАНОВКА: Температурите са в интервала от – 3° до + 7°. Времето над страната е облачно. Слаб до умерен е вятърът в областите Шумен, Варна, Враца, Видин, Плевен, Разград, Силистра, Русе, Смолян и Перник. Слаб дъжд вали в областите Кърджали, Велико Търново, Търговище, Шумен, Враца, Видин, Плевен, Разград, Русе, Варна, Пазарджик, Пловдив, Смолян, Сливен, Ст.Загора, и в районите на Гоце Делчев /обл.Благоевград/; Босна и Руен /обл.Бургас/; Берковица и Момин брод /обл.Монтана/; Бистрица и Ихтиман /обл.София/. Сняг вали в проходите „Котленски“ и „Шипка“, областите Смолян и Видин и в районите на Лъки /обл.Пловдив/. Пътните настилки са мокри, на местата със снеговалеж, в планинските и усойни райони – частично заснежени и обработени. Намалена видимост поради мъгла: - до 50 м в районите на Котел /обл.Сливен/ и Петрохан; Витиня и Радул – Боровец /обл.София/. - до 100 м в областите Кърджали Видин и в районите на „Котленски“ проход; Сл.бряг – Обзор; АМ „Хемус“, АМ „Тракия“ и Ихтиман /обл.София/. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. Обходни маршрути: - за направлението София – Костенец през пътен възел „Ихтиман“ при км 34+000. - за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. АМ „Хемус“: няма ограничения. АМ „Струма“: Област Благоевград: Движението в района на с. Чучулигово от км 437+974 до км 438+264 посока София се осъществява с повишено внимание и ограничение на скоростта до 70 км/ч поради изграждане на забавителен шлюз и вход към локално платно на търговски комплекс. Срок до 11.03.2018 г. АМ „Марица“: няма ограничения. АМ „Черно море“: няма ограничения. АМ „Люлин“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки” - затворен за всички МПС. Срок: целогодишно; - „Златишки” - затворен за всички МПС. Срок: целогодишно; - „Троянски” - забранен за всички МПС; - „Айтоски” - отворен за всички МПС; - „Котленски” - отворен за всички МПС; - „Обзорски” - отворен за всички МПС; - „Печинско” - отворен за всички МПС; - „Превала” - отворен за всички МПС; - „Предел” - отворен за всички МПС; - „Републиката“ - отворен за всички МПС; - „Ришки” - отворен за всички МПС; - „Рожен” - отворен за всички МПС; - „Вратник” - забранен за МПС над 10 т. Срок: целогодишно; - „Дюлински” - забранен за МПС над 3,5 т. Срок: целогодишно; - „Пампорово” - забранен за МПС над 3,5 т. Срок: целогодишно; - „Петрохан” - забранен за МПС над 12 т; - „Твърдишки” - забранен за МПС над 10 т. Срок: целогодишно; - „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.; Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г. Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали – ограничено е движението на МПС над 15 т. Срок до 21.12.2018 г. Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Област Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г. ОПУ-Варна: Временно са въведени следните ограничения за движение на МПС: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г. Обходен маршрут: Лозен – Драганово – Янтра – Поликраище – Полски Тръмбеш; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г. Обходен маршрут: Чешма – Сливовица – Горско Ново село – Джулюница – Кесарево. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение: - от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г. - от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. ОПУ-Монтана: Временно са въведени следните ограничения за движение на МПС: Път II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г. Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г. ОПУ-Пазарджик: Временно са въведени следните ограничения за движение на МПС: Път III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола. Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. ОПУ-Разград: Временно са въведени следните ограничения за движение на МПС: няма ограничение. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г. Обходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. Път III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г. Обходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г. Път ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г. ОПУ-Силистра: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. ОПУ-Сливен: Временно са въведени следните ограничения за движение на МПС: Път II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г. ОПУ-Смолян: Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Път III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище: Временно са въведени следните ограничения за движение на МПС: Път III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. ОПУ-Шумен: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г. Обходен маршрут: Шумен – Овчарово – Друмево. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.; Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.21", "title": "Виж пътната обстановка в страната към 17,30 часа"}
{"url": "https://www.24chasa.bg/novini/article/6729813", "text": "Турският президент Реджеп Тайип Ердоган заяви, че страната му ще разработи безпилотни танкове, за да намали рисковете за войниците по време на битка, предаде Асошиейтед прес, цитирана от БТА.  Ердоган обяви плана днес по време на реч в рамките на конференция за петгодишния план за развитие на Турция. Коментарите му идват в момент, когато турската армия провежда трансгранична офанзива в Сирия, за да прочисти граничния район от сирийски кюрдски бойци. Ердоган заяви: \"Трябва да сме в състояние да произведем безпилотни танкове и ще го направим . . . Ние се превръщаме в страна, която усвоява тази технология\". Турският лидер добави, че отказът на САЩ да снабди Турция с дронове в миналото е накарал страната да проектира и произведе свои собствени.", "date": "2018.02.21", "title": "Ердоган: Турция ще разработи безпилотни танкове"}
{"url": "https://www.24chasa.bg/novini/article/6729811", "text": "Председателят на Европейската комисия Жан-Клод Юнкер прие днес новия румънски премиер Виорика Дънчила. Това е петият румънски премиер, когото приемам от 2014 г. насам, \"надявам се този цикъл да спре, започвам да му губя края\", коментира той пред журналисти след срещата. Юнкер съобщи, че е заявил отново убеждението си за необходимостта механизмът за сътрудничество и проверка да приключи преди края на мандата на действащата комисия (средата на идната година). Мястото на Румъния е в Шенген, добави той. Председателят на ЕК заяви, че има пълно доверие в румънското правосъдие. Той отбеляза, че единственото лошо е в това, че някои местни политици създават впечатлението, че искат да заобиколят закона. По неговите думи някои политически среди в Румъния трябва да избягват действия, които приличат на заплаха за върховенството на закона. Не съм особено разтревожен за Румъния, каза Юнкер. Ще направим всичко по силите си за открито сътрудничество с институциите на ЕС, заяви Дънчила. Тя определи като \"неподходящо\" Румъния да поеме председателството \"под някакъв вид наказание\", каквото за нея е наблюдението на ЕК. Дънчила настоя въпросите с върховенството на закона и нуждата от борба с корупцията да бъдат обсъждани, когато има съмнения, конкретно, а не общо.", "date": "2018.02.21", "title": "Юнкер: Изгубих им края на смените на румънските премиери"}
{"url": "https://www.24chasa.bg/novini/article/6727547", "text": "Едва ли някой би предположил, че красива жена като Памела Андерсън има фобия от огледала. Орландо Блум пък изпитва панически страх от прасета. Никол Кидман се бои от пеперуди, а Матю Макконахи изпитва панически страх от въртящи се врати. Съществува цял списък от фобии, за които дори не подозирате. Ние събрахме за вас най-модерните, най-непознатите и най-стандартните фобии. Може пък вие да откриете някоя своя неподозирана черта от характера. . Едва ли всички почитатели на Париж, френските сирена и парфюми имат такава фобия. Тя се изразява в панически страх от Франция и френската култура.  Вероятно 31 октомври е най-кошмарният (в буквален смисъл) ден за всички хора с тази фобия - страх от празника Хелоуин.  - страх от женитба. Вероятно повечето донжуановци вече имат обяснение защо не искат да припарят до гражданското. Повечето мързеливци тайничко се надяват да имат  - страх от работа. Ако обаче симптомите ви не са свързани с прекалено ниска самооценка и неувереност, това не е вашата диагноза. Това е една от най-модерните фобии и вероятно много от нас не подозират, че я имат - страх да останете без телефон или без обхват. Тази фобия не е за авантюристи. Тя се изразява в панически страх от всичко ново. Това е страх от телефони - странно, но факт – има хора, които изпитват паника от произведението на Александър Бел. А тази е още по-стрнна за XXI век - страх от технологиите. След 11-и септември 2001 г. светът не е това, което беше, а след създаването на “Ислямска държава”, не е чудно, че се появи и тази фобия. Ами, страшно си е, нали! Спре ли токът, изчезват интернет, батериите на телефона и лаптопа, дори хладилникът и готварската печка не могат да функционират. Установено е, че символът на безкрайността, който осмицата описва, кара хората с тази фобия да изпадат в паника, чувствайки се в капан без изход. е известна като страх от сексуално насилие. Съществува отдавна, но стана особено актуална в светлината на скандалите със сексуалното насилие в Холивуд. Страхът да ходиш пеша май е синдром на повечето шофьори, залепени на колите си. Всъщност обаче става дума за ужас от загубата на опора при ходене. Отчуждението или прекалената суета ни направиха такива? Това е страхът, че може да не те забележат и дори да бъдеш забравен. е синдром на днешните конкурентни времена, в които всеки се бори люто за място под слънцето. Това е страх от неуспех или провал. Самото име ясно показва какво се крие зад този вид паника - ужас от компютри и работата с тях. безспорно не е ново явление. Но стана отново модерна след избухването на кризата с бежанците и надигането на популизма. или страхът от негативна оценка при социалните контакти, доведе до много лични драми, откакто съществуват социалните мрежи.  - непрекъснатото чувство, че някъде по света има патица, която те наблюдава. Страдащите от   се страхуват от мокри сънища. . При тази фобия страдащите изпитват панически ужас при вида на еректирали пениси.  Това е страх от пера. Най-често се отключва при гъделичкане с перце като бебе, което го е карало да се чувства като в капан.  Това е ирационален страх, който може да накара хората да плачат, да крещят неистово, да се потят и дори да им се гади само при вида на фотография на клоун.  - Тази фобия засяга най-вече децата в училище, когато са принуждавани да учат и рецитират стихотворения.  - силен страх от тъщата или свекървата. Много хора страдат от панически пристъпи, щом майката на любимия им човек се появи на хоризонта. Има дори хора, които не се женят заради пентерафобията.  - патологичен страх от сядане. Най-често тя може да бъде причинена от болки и дискомфорт.  - страх от готвене. В повечето случаи такива хора се хранят изключително нездравословно.  - страх от кукли. Тази фобия включва роботи и дори манекени. Фройд смятал, че разстройството може да се корени в страха, че куклата може да оживее.  - страх от заспиване. Страдащите изпитват страх да затворят очи, тъй като асоциират съня със смърт. Тази фобия може да се появи заради чести нощни кошмари.  - страх от числото 666 - идва от Откровение 13:18 на Йоан, който показва, че числото 666 е числото на звяра.  - страх от дълги думи. Горките хора с този страх. Те дори не могат да си кажат фобията. Тъй като 32-буквената дума е трудна за изговаряне и изписване, лекарите предпочитат да използват термина сескуипедалофобия.  - страх от краката, дори от собствените. Този страх е подобен на генуфобията, при която хората се страхуват от колене. Най-възможната причина за тези фобии са травми на тези части от тялото или ужасяващи спомени от чупене на крака или капачки на колене.  - страх от предметите, които се намират вляво. Разбира се, съществува и фобия от десностоящи предмети, нарича се декстрофобия.  - страх от страха. Тревожно разстройство се дължи не на обекта страх като такъв, а на симптомите, които човекът изпитва по време на страх.  - страх от папата. Тази фобия е тясно свързана с иерофобията - страх от свещенослужителите или предметите с религиозно значение. . Това е ирационален страх от пространства с тълпи. Може да се дължи на генетични увреждания, тежки психични травми, хронична употреба на успокоителни, дори и на прекомерна употреба на алкохол и никотин.  - страх от бради, дори и от тази на Дядо Коледа. Симптомите са същите като при фобията от клоуни - учестяване на дишането, паника, ужас, сърцебиене, недостиг на въздух, гадене, сухота в устата.  - страх от много дупки в близост една до друга на принципа на пчелната пита. Страдащите се боят от предмети с много отвори. КЛАСИЧЕСКИ  - страх от отворени пространства. Често се определя и като страх от напускане на дома.  Хората с този страх изпитват паника от прекалена близост до друг човек и се боят да не го наранят.  Тежко на мъжете с този страх - от красиви жени. В повечето случаи това се дължи по-скоро на ужас от отхвърляне.  - обратно на клаустрофобията, кенофобията е страх от големи пространства  - страх да не бъдеш заровен жив. В Древния Рим заравянето на живи хора (най-често девици) било разпространено наказание.  - страх от микроби. Все пак да не се бърка с обсесивно-компулсивно разстройство (постоянен стремеж към ред и чистота).  - страх от смъртта. Общоприето е разбирането, че този страх се появява на стари години. Истината обаче е, че тя е загнездена в съзнанието от много по-ранна възраст.  Това е остър страх да бъдеш сам и да ти се наложи да се справяш без човек, който да се притече на помощ.  Всички, които се притесняват от инжекции, зъболекари и други медицински интервенции, да проверят дали случайно нямат тази фобия - страх от болката.  - страх от отхвърляне. При този проблем хората се страхуват да създават близост и сериозни отношения.  - представлява страх от излизане на сцена или страх от публично говорене.  е плод на древен инстинкт, роден в момента, когато човекът е разбрал, че змиите са опасни, защото са отровни или са безпощадни удушвачи.  е страх, насаждан от религията. Ужасът от ада е тясно свързан и с отвращението от непростимия грях, което също си има сложни имена - еножиофобия или хамартофобия.  е паниката от огледала по принцип, както и от вида на нечий образ в тях. От стари времена този предмет е асоцииран с магиите, а в по-ново време - с паралелните светове.  открай време е белег на нерешителните. Те никога не могат и не искат да вземат решение.  ни застига като деца, а някои не ги напуска никога. Това е страхът от тъмнината, в която виреят страшни същества. Нарича се още ахлуофобия и ноктофобия. С термина   се означава кошмарът на хората, които не обичат да поемат рискове. Те се боят неистово от всякакви промени.  е също стара като света. Малцина се онези, които не се депресират, когато си представят бедността и лишенията.  е уплахата от течности и влага, която е точно противоположна на хелиофобията - ужас от слънцето и прекаления пек.", "date": "2018.02.21", "title": "Фобиите, които ни мъчат"}
{"url": "https://www.24chasa.bg/novini/article/6729831", "text": "Мащабна манипулация на платформата за слушане на музика „Спотифай” (Spotify) е била проследена до България, като схемата може да е генерирала около 1 млн. долара за своите автори и без да са нарушили нито един закон, пише специализираното издание „Мюзик Бизнес Уърлдуайд” (Music Business Worldwide - MRW), цитирано от  . Според източници на MRW, високопоставен представител на голяма звукозаписна компания е сигнализирал на „Спотифай” за забелязана от служителите му аномалия – сред най-популярните списъци с песни имало два, които нямат нищо общо с останалите. Наречени Soulful Music и Music From the Hear, в тях нямало никакви известни парчета, но някак все пак били в топ 25 на най-слушаните от американски потребители. Нещо повече, не само, че песните били на на практика анонимни изпълнители, но и дължината им била съмнителна – средно със съвсем малко над 30-секундния праг, след минаването на който платформата заплаща отчисления на твореца. Декларираните почитатели на двете подборки също били странно малко – например, 1797 за Soulful Music при десетки хиляди за други уж по-слабо популярни плейлисти. Официален коментар от „Спотифай” няма, извън поредното поемане на ангажимент, че компанията гледа сериозно на опитите за манипулации и прави всичко по силите си да ги пресече. Междувременно обаче повечето от странните песни са били изтрити, а двата плейлиста вече са далеч назад в класациите.", "date": "2018.02.21", "title": "Българи източили $1 млн. от платформата за музика „Спотифай” с мащабна измама"}
{"url": "https://www.24chasa.bg/novini/article/6729453", "text": "Хляб, богат на протеини, белтъци, аминокиселини и с ниско съдържание на натриев хлорид е създаден в Института по криобиология. Той намалява холестерола 5 пъти и помага за редуциране на теглото. Препоръчва се за диабетици и сърдечно болни. Подобен продукт се прави за първи път в Европа. Изделието е сред иновациите на мегафорума за агробизнес, храни и вино, който бе открит днес в Пловдив. \"Направихме здравословен ръжен хляб в няколко варианта - с добавка на тиквено, слънчогледово, ленено, сусамено брашно. В него липсват ГМО, консерванти и оцветители\", разкри асистент Илиана Борисова. По думите й в този хляб има изключително ценната аминокиселина омега-6, която се среща в рибите и предпазва от тумори. Засилва се и защитата на организма срещу бактерии и паразити. Необходимо е обаче хлябът да се консумира продължително - близо година и половина, за да се получи антираковият ефект, твърдят учените от института. Те са използвали и нова технология за приготвянето на хляба, като при нея процесът се съкращава. Времето за изпичане се намалява на 50 минути, тъй като вложените продукти съдържат по-малко влага. В същото време трайността на получения продукт е увеличена на 4 дни. При традиционния хляб е 72 часа. В Пловдив учените от Института по криобиология демонстрират и пълно меню за космонавти и алпинисти, което се състои от супа, основно и десерт. Субстанциите са изсушени по специален метод. Опаковката тежи едва 56 грама. Само 8 минути са необходими, за да се приготви ястието.", "date": "2018.02.21", "title": "Наши учени създадоха нов хляб - ядеш и не пълнееш"}
{"url": "https://www.24chasa.bg/novini/article/6729845", "text": "Учeнитe нa Gооglе и нeгoвaтa дъщepнa кoмпaния Vеrіlу, cпeциaлизиpaнa в paзpaбoтвaнeтo нa нoви мeдицинcи тexнoлoгии, cъздaдoxa нoв нaчин зa oпpeдeлянe нa pиcкoвитe фaктopи зa paзвитиeтo нa cъpдeчнo cъдoвитe зaбoлявaния, кaтo нaпpимep иcxeмичнaтa бoлecт нa cъpцeтo и oпacнocттa oт пoлyчaвaнe нa инcyлт, предаде kaldata. Tpeниpaнaтa нeвpoннa мpeжa cъвceм тoчнo изчиcлявa вcички тeзи фaктopи пo изoбpaжeниятa нa oчнoтo дънo. B гpyпaтa cнимки пo-дoлy, в гopния ляв ъгъл e пoкaзaн цвeтнoтo изoбpaжeниe нa cкaниpaнo oчнo дънo, взeтo oт бaзaтa дaнни Віоbаnk. Ocтaнaлитe cнимки пoкaзвaт cъщoтo изoбpaжeниe, нo в чepнo-бeли вapиaнти. Ha вcякa oт тяx cъc зeлeн цвят e нaнeceнa тoплиннaтa кapтa, cъoтвeтcтвaщa нa cлeднитe пpизнaци: възpacт, пoл, пyшaч (дa/нe), cpeднoтo cъдъpжaниe нa зaxap в кpъвтa НbА1с, индeкca нa тeлecнaтa мaca ВМІ, apтepиaлнoтo cиcтoличнo нaлягaнe ЅВР, apтepиaлнoтo диacтoличнo нaлягaнe DВР. ?oкaзaни ca peaлни пapaмeтpи oт бaзaтa дaнни и пapaмeтpитe, дaдeни oт нeвpoннaтa мpeжa.", "date": "2018.02.21", "title": "Невронна мрежа на Google определя пола, възрастта по очното дъно"}
{"url": "https://www.24chasa.bg/novini/article/6729662", "text": "Българки задоволяват интимно чужденци с увреждания в Италия и Швейцария, разказват роднини на препатили. За допълнителните задължения на работещите като болногледачки потвърди и шефът на Агенцията за българите в чужбина Петър Харалампиев пред \"Телеграф\". Той разказа за 56-годишна шуменка, която е подала сигнал. Жената работела като болногледачка в Италия и била принудена да облекчава италианци с увреждания, които не могат да мастурбират сами. В началото се съгласила да задоволява младежи, но когато се наложило да го прави със старец – не издържала. Същата практика съществува и в Швейцария.", "date": "2018.02.21", "title": "Карат български гледачки да задоволяват сексуално италианци и швейцарци с увреждания"}
{"url": "https://www.24chasa.bg/novini/article/6729663", "text": "По повод отправени запитвания и изявления в Народното събрание от народни представители за действията на прокуратурата по повод доклад на ДАНС относно изграждането на временно възпрепятстващо съоръжение на българо – турската граница (ограда), пресцентърът на Прокуратурата на Р България съобщава следното: На 10.03.2017г. до главния прокурор е постъпил сигнал от Велизар Енчев, съдържащ твърдения за евентуални нарушения и престъпления във връзка с изграждането на инженерно съоръжение от възпрепятстващ тип /ограда /с цел опазване на държавната граница. Посочва се, че тази дейност неправомерно се осъществява от фирми на ПП „Патриотичен фронт“ при наличие на данни за „свързани лица“, както и че цените по договорите са многократно завишени. От Върховна касационна прокуратура е изискана съответната документация от Областните управители на областите Хасково, Ямбол и Бургас, доколкото те предприемат и организират всички действия във връзка с проектирането, изграждането и гаранционното поддържане на временното препятстващо съоръжение. Средствата се одобряват от МС, а изградените участъци от съоръжението преди експлоатацията им се приемат с протокол от комисия, назначена от съответния областен управител. Редът и условията за възлагането и изграждането на временно възпрепятстващо съоръжение по българо-турската граница се определя от ПМС № 55 /12.03.2015г., а с допълнителни актове на МС са били одобрени допълнителни разходи / ПМС №19/28.01.2016г. / и са взети неотложни мерки във връзка с миграционния натиск по границата на РБ/ РМС № 17/14.01.2015г./. С постановление от 28.03.2017 г. прокурор от ВКП възложи на АДФИ извършване на финансова инспекция по отношение възлагането, проектирането, изграждането и гаранционното поддържане на временното възпрепятстващо съоръжение на българо- турската граница. За проверка на твърденията за корупционни прояви на лица, заемащи висши държавни длъжности и функционирането на съоръжението за защита на териториалната цялост на държавата, на 24.04.2017 г. ВКП възложи на ДАНС извършване на проверка. На 09.06.2017 г. до главния прокурор на Р България е постъпил сигнал от Парламентарната група на „БСП за България“ за нередности при изграждането на временното възпрепятстващо съоръжение на българо-турската граница. Тъй като в сигнала са заявени обстоятелства, които вече са предмет на проверката от ВКП започнала на 10.03.2017 г., този сигнал е присъединен към извършващата се проверка. След приключване на проверката, разпоредена от ВКП, на 10.08.2017г. материалите от нея, включително доклад на ДАНС и АДФИ, са изпратени на Специализираната прокуратура по компетентност. В периода 10.08.2017г. – 19.12.2017 г. прокурор от Специализираната прокуратура е извършил допълнителна проверка, като са снети обяснения от множество лица. На 19.12.2017 г. Специализираната прокуратура е образувала досъдебно производство за извършено престъпление от общ характер. По делото е назначена инженерно – техническа експертиза, чието заключение се очаква. На 09.02.2018 г. до главния прокурор е постъпило искане от народните представители Елена Йончева и Крум Зарков за предоставяне на информация във връзка с подадения от Парламентарната група „БСП за България“ и конкретно съдържащо искане за предоставяне на доклада на ДАНС с резултатите от извършената проверка. Искането е изпратено на компетентната прокуратура – Специализираната прокуратура. На 21.02.2018 г. наблюдаващият прокурор от Специализираната прокуратура е изпратил отговор до народните представители, като е посочил, че докладът на ДАНС представлява част от доказатествените материали и не може да им бъде предоставен. Посочено е също, че разгласяването на материалите от наказателното производство към настоящия момент сериозно би затруднило разследването и разкриването на обективната истина.", "date": "2018.02.21", "title": "Прокуратурата отказа на Елена Йончева доклада на ДАНС за граничната ограда"}
{"url": "https://www.24chasa.bg/novini/article/6729674", "text": "В щаба на 68-ма бригада Специални сили се провежда двудневна работна среща за планиране на съвместната подготовка през 2018 г. на силите за специални операции на България и Македония, съобщиха от пресцентъра на военното министерство. Основна тема в разговорите е провеждането през май тази година в нашата страна на съвместно учение на формирования на Специалните сили на двете страни. В срещата участват и военни специалисти от Военновъздушните сили, Съвместното командване на силите и Служба „Военна полиция“.", "date": "2018.02.21", "title": "Правим съвместно учение през май със спецчастите на Македония"}
{"url": "https://www.24chasa.bg/novini/article/6729693", "text": "Президентът (2012 – 2017) Росен Плевнелиев изнесе реч пред Военния комитет на Европейския съюз в Брюксел. Това е най-високият военен орган в рамките на Съвета. Той ръководи всички военни действия в рамките на ЕС, по-специално планирането и провеждането на военни мисии и операции по линия на общата политика за сигурност и отбрана. В своето изказване президентът Плевнелиев засегна всички аспекти на предизвикателствата пред региона на Балканите и Европа. Поканата към президента да направи изказване пред Военния комитет е голяма чест за България и се провежда в рамките на българското председателство на Съвета на ЕС. Росен Плевнелиев посочи амбицията на България да допринесе за европейската сигурност и отбрана в изцяло променената среда за сигурност. „Страната ни е проевропейска и допринася за сигурността на ЕС и НАТО в един регион на още тлеещи конфликти, които е възможно бързо да ескалират. България играе отговорна роля за засилване на ангажиментите на ЕС и НАТО на Балканите, за ясна перспектива за членство на държавите от Западните Балкани. Това ще бъде едно необходимо и задължително условие за мир в региона“, подчерта той.", "date": "2018.02.21", "title": "Плевнелиев с ключова реч пред Военния комитет на ЕС"}
{"url": "https://www.24chasa.bg/novini/article/6729357", "text": "През 2016 г. се запазва тенденцията за намаляване броя на подадените жалби срещу България в Европейския съд по правата на човека, както и броя на постановените решения с констатирано поне едно нарушение. Това се посочва в съвместен доклад на Комисията по правни въпроси и Комисията по вероизповеданията и правата на човека относно Годишен доклад на министъра на правосъдието по изпълнението на решенията на Европейския съд по правата на човека по дела срещу Република България през 2016 г., информира БТА. През 2016 г. са подадени 723 жалби, а през 2015 г. - 794. Осъдителните решения през 2016 г. са били 33, а през 2015 г. - 28. Установява се трайна тенденция за подобряване на спазването от страна на България на стандартите в областта на правата на човека, като страната се нарежда на 15-о място по брой подадени жалби и на 7-о място по брой осъдителни решения. Фактори, които са довели до намаляване на жалбите срещу България, са предприетите през периода законодателни промени и мерки, се посочва в доклада.", "date": "2018.02.21", "title": "Запазва се тенденцията за по-малко жалби срещу България в ЕС по правата на човека"}
{"url": "https://www.24chasa.bg/novini/article/6729389", "text": "Ливанското разузнаване арестува днес мъж, смятан за високопоставен финансист в Сирия на екстремистката организация \"Ислямска държава\", съобщи източник от силите за сигурност, цитиран от Ройтерс и БТА. Сириецът, задържан в северния ливански град Триполи, е отговарял за събиране на пари за ИД в Албу Камал - град в Източна Сирия, преди джихадистите да бъдат прогонени оттам, съобщи източникът. Ройтерс посочва, че сирийската армия и нейните съюзници превзеха през ноември Албу Камал - последната важна крепост на ИД в Сирия. Повечето от членовете на ИД успяха да се изтеглят от града по време а битката. Арестуваният, когото източникът представя само като Сауд, е влязъл в Ливан през редовен граничен пункт, използвайки лична карта на брат си. Не е ясно кога е влязъл в страната и дали е смятал да се занимава с някаква екстремистка дейност.", "date": "2018.02.21", "title": "Ливан залови бивш финансист на ИДИЛ, влязъл с личната карта на брат си"}
{"url": "https://www.24chasa.bg/novini/article/6729362", "text": "Бургаската окръжна прокуратура предаде на съд Кирил Христов, подсъдим за хулиганство и  умишлено убийство, извършено през април, 2016 г. в Несебър. Христов, по-известен като Кирил Принца, застреля своя дългогодишен приятел и готвач в заведението му Никола Колев. Кървавата драма се разигра малко преди 22 ч. на 17 април, в градината на ресторант \"Принц Кирил\" в Стария Несебър. 61-годишният собственик на заведението е обвинен в  извършване на непристойни действия, грубо нарушаващи обществения ред и изразяващи явно неуважение към обществото - произвел четири изстрела със законно притежаван пистолет, насочени към саксия на палма в градината. Това е станало около 20 ,30 ч. Малко по-късно, около 21,50 ч., когато готвачът Кольо се качил в джипа на столичен бизнесмен с хотели по морето, Христов се приближил към колата и отново произвел изстрел, който ранил фатално Никола Колев. За това деяние Христов е обвинен в умишлено убийство по чл. 115 от НК. Обвинението срещу Кирил Принца претърпя няколко метаморфози до влизането на делото  в съда, припомнят запознати. Първоначално Христов бе обвинен в умишлено убийство, но след проведени нови следствени експерименти и експертизи, обвинението бе трансформирано в много по-леко - за причиняване на смърт по непредпазливост. Районната прокуратура в Несебър обаче скочи срещу новото обвинение и в крайна сметка Апелативната прокуратура се произнесе срещу преквалифицирането на обвинението в по-леко. Очаква се до дни съдът да насрочи дата за първото заседание.", "date": "2018.02.21", "title": "Прокуратурата предаде на съд за убийство и хулиганство Кирил Принца от Несебър"}
{"url": "https://www.24chasa.bg/novini/article/6729435", "text": "Димитър Николов е новият шеф на районната прокуратура в Козлодуй, решиха днес единодушно членовете на прокурорската колегия на Висшия съдебен съвет. По време на представянето си прокурор Николов заяви, че през последните две години обвинението в Козлодуй е имало сериозен проблем с броя на върнатите от съда дела. В тази връзка той уточни, че през 2017 година са били взети извънредни мерки, които, според него, са започнали да дават резултат. Кандидатът се ангажира и със задачата да провежда периодични обучения на ръководените от него обвинители, включително и на администрацията към прокуратурата в Козлодуй. Според него най-сериозният проблем в държавното обвинение в крайдунавския град е текучество на разследващия апарат. Николов е завършил право в русенския университет „Ангел Кънчев“ и веднага след това е започнал работа като дознател в районното управление на полицията в Горна Оряховица. След проведен конкурс от месец май 2012 година досега е прокурор в Козлодуй. Доскоро ръководител на прокурорите в крайдунавския град се заемаше от Марин Николов. Той обаче не можа да се кандидатира, поради заемането на длъжността в период от два мандата.", "date": "2018.02.21", "title": "Нов шеф на прокурорите има Козлодуй"}
{"url": "https://www.24chasa.bg/novini/article/6729429", "text": "Колона на „Сили за народна самоотбрана\" (СНС) е пристигнала благополучно в Африн, съобщи за руската агенция РИА Новости Рейзан Хеду, представител на кюрдските сили за отбрана. По-рано президентът на Турция Реджеп Тайип Ердоган заяви, че СНС са отстъпили, след като са попаднали под обстрел на военните на Анкара, съобщава \"Фокус\". „Ердоган се оказа лош полицай по пътищата, заявявайки, че е спрял движението на сирийските войски, които се отправят към Африн. Тези думи са погрешни - силите вече са в Африн“, увери Хеду, като същевременно допълни, че десетки журналисти, които отразяват движението на колоната за СНС, падат под артилерийски огън. Съгласно думите му, кюрдите са в постоянен контакт със сирийската армия, Дамаск и властите в Африн.", "date": "2018.02.21", "title": "Кюрдските отряди влязоха в Африн, въпреки турската артилерия"}
{"url": "https://www.24chasa.bg/novini/article/6729441", "text": "За Македония няма алтернатива, освен пълноправно членство в Европейския съюз и НАТО. Това увери министър-председателят на югозападната ни съседка в рамките на срещата си с канцлера на ФРГ Ангела Меркел, съобщава скопското електронно издание „Фокус“. На журналистическия въпрос за интереса на Китай към Западните Балкани и дали ЕС трябва да инвестира повече пари в региона, за да засили влиянието си, Заев отговори: „Вярно е, че интересът към региона на Западните Балкани е силен, Китай е активен, а Русия също присъства. Но както казах, няма алтернатива. Нашите граждани са за пълноправно членство в ЕС. Не само защото сме на европейския континент, но и защото вярваме в ценностите на ЕС“. Западните Балкани, съгласно думите му, вече не са „буре барут\", а мост на приятелство, който се приближава към ЕС. Същевременно Заев не изключи възможността за предизвикане на напрежение от страна на Русия заради плановете на Скопие за евроатлантическа интеграция. „Наблюдавахме събитията в Черна гора. Ние сме малка страна, която иска да изгради отношения с всички държави. Надявам се, че няма да има неприятни ситуации, въпреки че не мога да ги изключа за целия регион“, призна македонският министър-председател, предава \"Фокус\".  На срещата с германския канцлер в Берлин бе обсъдено засилването на икономическото сътрудничество и подписване на споразумение за взаимно признаване на свидетелствата за управление на МПС, подчертават от редакцията, като допълват, че Заев е отправил покана към Меркел за посещение в страната.", "date": "2018.02.21", "title": "Заев в Берлин: Западните Балкани вече не са \"буре с барут\", а мост на приятелство \n (Снимки)"}
{"url": "https://www.24chasa.bg/novini/article/6729253", "text": "Временно е затруднено движението по пътя В. Търново - Русе, в района на с. Самоводене, съобщиха от полицията във Велико Търново.Тежък пътен инцидент е станал в с. Самоводене, има пострадали. Сигнал за произшествието е получен в 14,10 ч. По първоначална информация товарен автомобил с румънска регистрация, движещ се от В. Търново към Русе се е сблъскал с насрещнодвижещ се лек автомобил.  Движението в района на катастрофата се регулира от служители на Пътна полиция.", "date": "2018.02.21", "title": "Тежка катастрофа затрудява движението\nпо пътя Велико Търново - Русе (Снимки)"}
{"url": "https://www.24chasa.bg/novini/article/6729442", "text": "Близо 3000 бездомници са регистрирани в Париж в нощта срещу 16 февруари при първото по рода си преброяване във Франция, предаде Франс прес, като се позова на Брюно Жулиар, първи заместник-кмет на френската столица, съобщи БТА. Преброяването на хората, които нямат дом и спят на улицата, е извършено от 2000 души, включително 1700 доброволци. \"Близо 3000 души бяха преброени в общественото пространство на Париж\", каза на пресконференция Жулиар, уточнявайки, че тази цифра вероятно е много по-малка от реалната. Към преброените 2952-ма бездомници ще се добавят 672-ма души, включени в програма за осигуряване на подслон през зимата, след като зимният период приключи, подчерта Доминик Версини, заместник-кмет, отговаряща за солидарността и борбата срещу изключването. Според председателя на сдружението на хуманитарни организации \"Самюсосиал\", Ерик Плие, като се прибавят хората с осигурен подслон за зимните месеци, бездомниците са по-скоро 5000. Правителството подчерта, че тази зима са осигурени 13 000 места за спешно настаняване.", "date": "2018.02.21", "title": "Регистрираха 3000 бездомници за една нощ в Париж"}
{"url": "https://www.24chasa.bg/novini/article/6729470", "text": "Македония е по-близо от всякога до решаването на дългогодишния спор за името й с Гърция, който пречи на амбициите й за присъединяване към НАТО и Европейския съюз, заяви днес германският канцлер Ангела Меркел, цитирана от Ройтерс и БТА. \"Много съм доволна и успокоена, че има напредък в преговорите\", каза Меркел на съвместна пресконференция с македонския премиер Зоран Заев в Берлин. Тя добави, че през последните 10 години решението никога не е било толкова близо като сега и че ще бъде прекрасно, ако останалите трудности бъдат преодолени. На въпрос дали на срещата със Заев са разговаряли за името и дали този въпрос е бил тема на вчерашния й телефонен разговор с гръцкия премиер Алексис Ципрас, Меркел отговори, че натискът за по-бързо решаване на спора няма да повлияе положително на преговорите и от него няма полза, предаде агенция МИА. Меркел каза, че според нея и двете страни имат интерес да решат спора и се отнасят отговорно към подновените преговори за името, като всяка от тях знае какво може да даде, за да се постигне компромис. \"Компромисите са винаги болезнени, но и необходими\", изтъкна Меркел. Гърция възразява срещу използването на името Македония от бившата югославска република, като твърди, че то може да крие в себе си териториални претенции към едноименната гръцка област, посочва Ройтерс.", "date": "2018.02.21", "title": "Меркел: Македония и Гърция никога не са били толкова близо до решение за името"}
{"url": "https://www.24chasa.bg/novini/article/6729493", "text": "18-годишен ученик от бургаската гимназия по туризъм е изпаднал в кома след усложнения от претърпян побой пред дискотека. Дванадесетокласникът Илия Стоянов е бил приет в болница с лицево-челюстни травми и опериран, но рязко се влошил. Момчето има спешна нужда от преливане на кръв нулева, отрицателна, алармират от бургаската болница. Цял ден днес ученици и учители от гимназията даряват кръв, за да спасят Илия. Заради акцията отделението по трансфузионна хематология на УМБАЛ Бургас ще работи с удължено работно време до 18 ч. Според непотвърдена информация момчето е пострадало преди около десетина дни пред нощен клуб в Бургас. Първоначално състоянието му не било тежко, но после се усложнило. Днес профилът на момчето във фейсбук е пълен с призиви от негови приятели за даряване на кръв.", "date": "2018.02.21", "title": "18-годишен от Бургас в кома след бой пред дискотека, спешно се нуждае от кръв"}
{"url": "https://www.24chasa.bg/novini/article/6729491", "text": "10 лица, извършили тежки умишлени престъпления са задържани по искания на Районна прокуратура - Велико Търново от началото на годината до настоящия момент. По отношение на всички съдът е уважил искането на прокуратурата и е наложил мярка за неотклонение „задържане под стража“. Седем от задържанията са във връзка с извършени престъпления против собствеността - кражби на вещи от жилища, леки автомобили и сгради. Останалите случаи са за нарушаване на заповед за домашно насилие, блудство и причиняване на телесна повреда, съобщиха от Апелативната прокуратура. Съдът е преценил, че всички искания на прокуратурата са основателни и от доказателствата по делата може да се направи обосновано предположение, че обвиняемите са извършили престъпленията, за които са привлечени в това процесуално качество и има опасност да извършат престъпления или да се укрият, ако бъдат оставени на свобода. Прокуратурата работи приоритетно по делата със задържани лица с цел същите да приключват във възможно най-кратки срокове.", "date": "2018.02.21", "title": "Задържаха 10-ма, извършили тежки умишлени престъпления във Велико Търново"}
{"url": "https://www.24chasa.bg/novini/article/6729511", "text": "Районната прокуратура в Тополовград е подготвила 72-часово задържане срещу жителя на село Орешник Иван Пачелиев (35 г.), които  Това съобщи държавният обвинител Христо Джонджоров. Мярката ще бъде приложена след изтичането на 24-часовото полицейско задържане, уточни той, цитиран от БТА. Както информирахме по-рано, срещу Пачелиев, по прякор Димончето, бе образувано дело за хулиганство при условията на съпротива на орган на властта, изпълняващ задължения по опазване на обществения ред. Все още продължават процесуално - следствените действия - огледи, претърсване и изземване, уточни прокурорът Джонджоров. По негови думи след приключването им могат евентуално да бъдат повдигнати и нови обвинения. Мерките са били продиктувани след подозрения на разследващите за незаконни оръжия и взривни вещества. Пачелиев бе задържан снощи след 18.30 часа при масирана полицейска операция с участието на около 80 души, включващи и специализираните звена \"Кобра\" и СОБТ. Тя се е наложила заради обстоятелството, че неподчинилият се е служел 5 години във Френския чуждестранен легион и е бил добре обучен да си служи с оръжие.", "date": "2018.02.21", "title": "Готвят задържане за 72 часа за стрелялия срещу полицаи в Орешник"}
{"url": "https://www.24chasa.bg/novini/article/6729492", "text": "Говорителят на Кремъл Дмитрий Песков категорично отрече обвиненията, че руската войска има роля във въздушните удари, довели до смъртта на цивилни граждани в бунтовническия анклав Източна Гута в Сирия, предава TACC. „Това са безпочвени обвинения. Не е ясно на какво се основават. Не се привеждат никакви конкретни данни. Не сме съгласни“ с тези обвинения, подчерта Песков, предава \"Фокус\".  Най-малко 106 цивилни загинаха днес при бомбардировките на сирийските правителствени сили в Източна Гута, обсадения бунтовнически анклав, намиращ се на изток от Дамаск. Така общият брой на загиналите от неделя през нощта достигна 250 души. ", "date": "2018.02.21", "title": "Кремъл отрече руско участие в бомбардировките на Източна Гута"}
{"url": "https://www.24chasa.bg/novini/article/6729536", "text": "Вицепремиерът по икономическата и демографската политика Валери Симеонов и заместник-министърът на земеделието, храните и горите д-р Лозана Василева откриха най-голямата платформа на агробизнеса в Югоизточна Европа „Агра“, съобщиха от пресслужбата на кабинета.  Международната селскостопанска изложба „АГРА” в Пловдив е едно от най-престижните изложения за селскостопански стоки, машини и технологии, което провежда 27-ото си издание от 21 до 28 февруари. Тази година в събитието вземат участие 700 фирми от 33 държави. „Като пресечна точка на хилядолетни традиции и нови технологии, българското земеделие е основополагащо за нашата икономика и събития като „АГРА“ подчертават растящата му важност и приоритет“, заяви вицепремиерът Валери Симеонов.", "date": "2018.02.21", "title": "Валери Симеонов откри международната селскостопанска изложба „АГРА“"}
{"url": "https://www.24chasa.bg/novini/article/6729547", "text": "В продължение на година и половина управляващите в Столична община тероризират гражданите на Малашевци с абсолютното си бездействие по отношение на преминаването на тежкотоварни камиони над 10 тона и на строителни машини през квартала. Това заяви председателят на групата на БСП в СОС и заместник-председател на Комисията по транспорт и туризъм Калоян Паргов. Той обясни, че граждани от Малашевци са го потърсили с молба за съдействие при разрешаването на този проблем. По негова покана част от жителите на квартала присъстваха на редовното заседание на Комисията по транспорт и туризъм в сряда, съобщиха от пресцентъра на БСП София.  Хората от Малашевци настояват да бъде ограничено преминаването на тежкотоварните камиони и строителни машини, тъй като то нарушава редица закони и дори Конституцията на Република България, в която според член 55 \"Гражданите имат право на здравословнаи благоприятна околна среда в съответствие на установените стандарти и нормативи\". \"Още от август 2016 година хората в този квартал се опитват да се преборят за нормални условия на живот, коментира Калоян Паргов. - Заради връзката със Северната скоростна тангента трафикът по улиците в квартала е станал още по-голям. Това води до силно завишени норми на шум, запрашаване и вибрации в домовете им. Да не говорим, че нито настилката, нито строеният през 60-те години на миналия век мост, който свързва улиците \"Рояк\" и \"Пет могили\" с улица \"Жак Дюкло\" в \"Малашевци\", са пригодени за толкова натоварен трафик на моторни превозни средства с тегло над 10 тона. Гражданите са в правото си да протестират и да настояват за нормални условия на живот с всички позволени от закона средства. Очаквам до месец директорът на Дирекция \"Управление и анализ на трафика\" да предложи решение на проблема. Поех ангажимент и ще настоявам това да се случи бързо и в полза на хората от Малашевци, които имат право да живеят спокойно в собствените си домове\".", "date": "2018.02.21", "title": "Паргов: Година и половина управляващите в СО тероризират гражданите на Малашевци с бездействието си"}
{"url": "https://www.24chasa.bg/novini/article/6729558", "text": "Президентът Румен Радев разговаря днес на „Дондуков“ 2 с посланика на САЩ у нас Ерик Рубин, съобщиха от прессекретариата на държавния глава. По време на срещата бяха обсъдени теми от стратегическото партньорство между България и САЩ. Във фокуса на разговора бяха обстановката в региона на Югоизточна Европа, кризата в Близкия Изток, двустранното сътрудничество в сферата на сигурността, както и процеса на модернизация на българските въоръжени сили и други въпроси от взаимен интерес.", "date": "2018.02.21", "title": "Радев прие посланика на САЩ Ерик Рубин, говорят за модернизация на армията ни"}
{"url": "https://www.24chasa.bg/novini/article/6728951", "text": "Влиятелният шеф на канцеларията на председателя на Европейската комисия (ЕК) Жан-Клод Юнкер - Мартин Зелмайер, става генерален секретар на ЕК, съобщи агенция Франс прес. Това означава, че германецът, който прочувствено бе наречен от Юнкер „чудовище“, а британската преса враждебно определя като „Брюкселския Распутин“, може да остане в Еврокомисията и след изтичане на мандата на началника му през 2019 г., предава  .  Зелмайер ще замени холандеца Александер Италианер, който от 2015 г. заема поста генерален секретар на ЕК - най-висшия чиновнически пост в институцията, съобщи Юнкер. Той уточни, че още при назначаването на Италианер бил предупреден за желанието му да напусне от 1 март тази година. Нов шеф на кабинета на председателя на ЕК Юнкер ще стане испанката Клара Мартинес Аверола - първата жена на този пост. Юнкер добави, че следващият ръководител на ЕК ще разполага \"с океан от възможности\" да прецени кой да бъде генерален секретар след изборите за Европейски парламент догодина. Юристът Зелмайер (47 г.) е известен като пазител на Юнкер и с влияние върху него, но бе забъркан в скандали с изтичане на информация за преговорите по Брекзит. Въпреки репутацията си на играч зад кулисите и \"сив кардинал\" Зелмайер често пъти е бил прям в социални медии, когато брани Юнкер. Той първи съобщи за сделката му с британския премиер Тереза Мей по първата фаза в преговорите за излизането на Великобритания от ЕС. В туитър той пусна снимка на бял дим - символ за избора на нов папа и знак, че има пробив. През октомври той публично отрече да е източникът на германски вестник, който написа, че Мей молила Юнкер за помощ за разблокиране на преговорите.", "date": "2018.02.21", "title": "„Чудовището“ на Юнкер получава висш пост в Еврокомисията"}
{"url": "https://www.24chasa.bg/novini/article/6728972", "text": "Жена на 80 години от Шумен е поредната жертва на телефонна измама, съобщиха от ОД на МВР. Тя гостувала на своя позната, когато звъннал стационарният телефон. Гостенката отговорила на обаждането, понеже нейната приятелка имала здравословен проблем. В хода на разговора я попитали има ли парични средства и тя отговорила утвърдително. Жената предоставила информация за мобилния и за домашния си телефон. По-късно тя посетила банков офис и изтеглила пари. Около 17.00 ч. хвърлила 2950 лв. от терасата на жилището си, след като я убедили по телефона, че така \"ще помогне да бъдат заловени измамници\". Започнало е досъдебно производство.", "date": "2018.02.21", "title": "Шуменка даде почти 3000 лв. на ало измамници"}
{"url": "https://www.24chasa.bg/novini/article/6728999", "text": "Докато наблюдавала сектор от небето с особено голямо струпване на ярки галактики, международна група от астрономи установила, че 40 процента от черните дупки в центровете на въпросните галактики са с маса, надвишаваща 10 милиарда пъти слънчевата, съобщи \"Лайф\", цитирани от БТА. Тази анормално висока концентрация на толкова тежки обекти е несъвместима с общоприетата теория, че черната дупка расте заедно със своята галактика. Учените предполагат, че е възможно подобни черни дупки да са се формирали преди появата на своите галактики. Наблюденията сочат, че на практика в центъра на всяка галактика, включително на Млечния път, има свръхмасивна черна дупка. Досега се смяташе, че подбна черна дупка и нейната галактика се раждат и растат едновременно. Това виждане е напълно съвместимо с онова, което се случва в нашата галактика. Черната дупка в центъра на Млечния път е само няколко милиона пъти по-масивна от Слънцето. Тя може да е натрупала масата си след раждането на нашата глактика. Сега астрономите изследвали снимки на далечни галактики и констатирали, че 40 процента от свръхмасивните черни дупки в тях са с маса, която надвишава тази на 10 милиарда слънца и е хиляди пъти по-голяма от онази на черната дупка в центъра на Млечния път. И по-рано са откривани подобни черни дупки, но само поединично. Това навежда на мисълта, че астрономите са наблюдавали мигрираща черна дупка, която натрупва маса в своята галактика, а след това в резултат на междугалактичен сблъсък се слива с друга черна дупка. Учените отбелязват, че подобно струпване на свръхмасивни черни дупки на практика е несъвместимо със съществуващата парадигма за еволюцията на галактиките и черните дупки. Изглежда, че начинът, по който черните дупки са натрупали масата си, не съответства на досегашните предположения. Възможно е подобни черни дупки да са се появили до самите галактики. Как се е случило това и въз основа на какво черните дупки са натрупали масата си не е ясно. Ще трябва да се преразгледат съществуващите теории за еволюцията на черните дупки с особено голяма маса. Предполага се, че галактиките до голяма степен се формират и растат под влиянието на черните дупки в центровете си. Затова подобно преразглеждане може да стане причина да се хвърли поглед върху историята на галактиките по различен начин. Резултатите от изследването са публикувани в Monthly Notices of the Royal Astronomical Soiety.", "date": "2018.02.21", "title": "Свръхмасивни черни дупки ревизират вижданията за еволюцията на галактиките"}
{"url": "https://www.24chasa.bg/novini/article/6728996", "text": "Археолози от университета в Копенхаген, Дания, установиха, че племената таино - коренното население на Карибските острови, не са измрели вследствие на колонизацията на европейците, както се смяташе досега, съобщи Лента като цитира СайънсАлърт. Племената тайно били открити от Христофор Колумб през 1492 г. Смята се, че те измрели в резултат на експанзията на испанските конкистадори през 17-и век, когато започнали да страдат от донесени от чужденците болести и принудителната експлоатация в плантациите, предаде БТА. Учените открили в Пещерата на проповедника на остров Елеутера, който е част от я архипелага Бахамски острови, гробове на лукаяни - коренни жители, които са родственици на таино. Специалистите извлекли добре съхранена ДНК от зъб на жена, живяла през периода 8-10 век. Оказало се, че лукаяните са генетично близки със съвременните представители на араваките - индиански племена, които живеят в Южна Америка. Освен това що се отнася до живеещите на Карибските острови племена, близки с пуерториканците се оказаха именно лукаяните. Това показва, че независимо от въздействието, което европейците оказали върху културата на местното коренно население, някои групи таино оцелели и се кръстосали с колонизаторите.", "date": "2018.02.21", "title": "Учени откриха изчезнала цивилизация в Америка"}
{"url": "https://www.24chasa.bg/novini/article/6729015", "text": "Кюрдските опълченци помолиха официален Дамаск да изпрати сирийски войски в района Африн, за да ги бранят от турската интервенция. Както се знае, Анкара атакува тази област в Северна Сирия под предлог, че води борба с \"терористите\" от кюрдските \"Сили за защита на народа\" (СЗН), свързани според Турция със забранената в тази страна Кюрдска работническа партия (ПКК), предаде БТА. Правителството на сирийския президент Башар Асад зае нееднозначна позиция спрямо този конфликт. От една страна, то с право смята за незаконно турското нахлуване на своя територия. От друга, то също като турското правителство се страхува от кюрдския сепаратизъм. От трета, Асад не предприема засега никакви решителни действия срещу турските войски, но пропуска през земите, контролирани от негови военни, кюрдски отряди, целящи да подпомогнат своите събратя, обкръжени от турци в Африн. В отговор на съобщенията за кюрдския апел към сирийското ръководство вицепремиерът на Турция Бекир Боздаг отправи към официален Дамаск недвусмислен сигнал, че \"всяко решение на сирийския режим да изпрати сили в подкрепа на терористичните организации ДС (партията Демократически съюз, б. пр.)/СЗН или всяка стъпка в тази посока ще има разрушителни последици за региона\". * * * Как може да се развият събитията в Северна Сирия в създалата се остра ситуация? Наблюдател на Росбалт потърси за отговор експерта по близкоизточните проблеми Михаил Магид. - Ще дръзне ли Асад според вас да вкара свои войски в Африн, като знаем, че фактически това ще означава открита война между Турция и Сирия? - Колкото до война между Асад и Турция, съмнявам се това да стане. По-скоро става дума за сделка. Турция вчера заяви чрез свои представители, че няма нищо против Асад да влезе в Африн. Но, първо, тя иска да запази превзетите вече от нейни войски и от подразделения на съюзниците й земи в Африн. Второ, тя също като Асад настоява за пълно разоръжаване на кюрдите. Ако бъдат изпълнени тези условия, Анкара е готова да склони в Африн да влязат сили на официален Дамаск. Асад е готов за такава сделка с турците. Но кюрдите още не са съгласни с изискванията на Асад. Кюрдите отдавна преговарят по въпроса с Дамаск, цялата тая въртележка не е от вчера. Медиите, подкрепящи Асад, и най-вече сирийската телевизия \"Ал Маядин\", съобщиха, че скоро в Африн ще бъде изпратена правителствената армия или проасадовските опълченски отряди, създадени от иранците (Силите за национална отбрана). След което кюрдите опровергаха тези съобщения. - При все това виждаме, че Асад пуска в този район, блокиран от турците, кюрдските съединения СЗН. - Да, кюрдски отряди се прехвърлят там и от Дейр аз Зур, и от кюрдския район Шейх Махсуд в Алепо, и от всички останали региони под контрола на кюрдски опълченски отряди. В Африн по-рано имаше 8 до 10 хиляди кюрдски бойци. Сега там са прехвърлени още най-малко 5 хиляди, но това не стига, за да спрат Турция. Бих искал впрочем да опровергая разпространяваните от някои хора измислици, че Африн бил независим от другите кюрдски райони и от СЗН. Това не е истина, както показва фактът, че СЗН прехвърлят в Африн значителни сили от целия регион. Африн е част от единната кюрдска териториална и военна организация в Сирия. Проблемът е, че кюрдите и Асад преговарят, но преговорите засега не са довели до някакъв резултат. - Готови ли са кюрдите да жертват автономията си в Сирия, да направят някакви отстъпки на официален Дамаск в замяна на помощ в борбата срещу Турция? - Да, но изглежда не в онези мащаби, в които Дамаск и Анкара искат днес отстъпки от тях. Турция ще спре настъплението си, само ако кюрдите изцяло се разоръжат и отстъпят властта на Асад. Официалният глава на Сирия настоява войските му да поемат контрола върху Африн, а кюрдите да се разоръжат и да му предадат цялата власт в този район. Кюрдските опълченски отряди не скланят и настояват за паритетен контрол над Африн. Асад обаче иска нещо повече. Не само защото не желае в Африн да има въоръжени хора, независими от него, но също и заради исканията на Турция. - Каква е ситуацията там сега? - В момента положението е следното. Турците имат нагласа да превземат Африн, събрали са там огромна групировка, водят настъпление по всички правила като армия от НАТО и шансовете да ги изплаши Асад или друг някой са равни на нула. Това са десетки хиляди турски военни и свързани с тях фракции от Сирийската свободна армия, също и различни джихадистки структури, подкрепящи Турция. В операцията са включени стотици единици бронирана техника и турски ВВС. Ердоган има твърдото намерение да влезе в Африн. Операцията бе широко рекламирана в турските медии и Ердоган вече няма как да отстъпи, без да си развали имиджа. Турция разглежда военната си операция в Африн като част от голямата война, водена от нейното правителство срещу ПКК. ПКК пък е тясно свързана с кюрдските въоръжени милиции в Африн, както и в други региони от Северна Сирия и Северен Ирак, а същевременно води бойни действия на територията на Турция, за да създаде там кюрдско автономно формирование. - Може ли при това положение Турция да приеме споразумение с Асад? - Да, но тя ще иска твърди гаранции за разоръжаване на кюрдските отряди в Африн. Асад също цели да премахне или радикално да отслаби влиянието на ПКК и свързаните с нея въоръжени формирования в Африн, защото не желае в Сирия да има никакви независими от него политически, камо ли военни организации. В този смисъл интересите на Асад съвпадат с тези на Турция. Но кюрдите засега са неотстъпчиви в най-важното - отказват да се разоръжат. - Има и конспирологична версия, че пращането на сирийци може да е само предлог и в Африн вместо тях всъщност ще бъдат пратени руски войски като част от споразумение между Москва и Анкара. - Тук няма никаква конспирология. Теоретично там може да влязат руснаци, но по-скоро заедно с Асад, отколкото вместо него. Африн и преди бе включен в зоната на влияние на Руската федерация, докато останалите кюрдски райони са в сферата на влияние на САЩ. И руските войски се изтеглиха оттам, едва след като кюрдите отказаха да признаят за \"владетел\" Асад - да му предадат оръжието си и властта. След което руските сили си тръгнаха, оставяйки Африн на турците. Логично е да предположим, че ако руски войски отново влязат там, то ще е едва щом кюрдите предадат оръжията и властта на Асад, сиреч щом изпълнят основното изискване не само на Дамаск и Анкара, но и на Москва. Засега обаче това е проблем, кюрдите все още се опъват. - И все пак има ли риск от пряк въоръжен сблъсък между Турция и Асад в Африн? - Да, и подобен сблъсък вече избухна преди няколко часа. Ердоган заяви, че сирийски проправителствени сили самостоятелно са взели решение да влязат в Африн. Той подчерта, че \"това е неприемливо и няма да остане без отговор\". Няколко пикапа на проасадовски отряди и на Хизбула (проиранска шиитска групировка от Ливан, воюваща на страната на Асад, бел. на Росбалт) опитаха да се доближат до Африн. Но бяха обстреляни от турската армия и се наложи да се оттеглят. Както вече бе посочено, Турция ще склони привърженици на Асад да присъстват в Африн единствено при пълно разоръжаване на кюрдите и ако Асад съгласува всички свои действия с Анкара. Но тръгнат ли страните да си премерват военните възможности и амбиции, ще нарасне опасността от по-мащабен военен конфликт.", "date": "2018.02.21", "title": "Ердоган вече не може да бъде уплашен"}
{"url": "https://www.24chasa.bg/novini/article/6729008", "text": "Президентът на Сърбия Александър Вучич ще връчи днес на руския министър на външните работи Сергей Лавров писмо до президента на Русия Владимир Путин, с което кани руския държавен глава да посети Сърбия, съобщи Танюг, цитирана от БТА.  \"Сърбия и Русия, посочва Вучич в писмото, имат днес светла традиция на сътрудничество, разбирателство и взаимна подкрепа. Уважаеми Владимир Владимирович, тъй като конструктивните разговори, които водя с вас, оставят специфичен отпечатък на качеството на нашите съвместни отношения, с особено задоволство Ви каня на официално посещение в Сърбия, където винаги сте добре дошъл гост и приятел\", посочва Вучич. ", "date": "2018.02.21", "title": "Вучич кани Путин да посети Белград"}
{"url": "https://www.24chasa.bg/novini/article/6729020", "text": "До края на следващата седмица ще са готови законодателните промени в закона за енергетика, които ще доведат до увеличаване на количеството на електроенергия на свободния пазар. Това обяви Делян Добрев след среща на работодателските организации с правителството в Министерския съвет в сряда. Работи се върху промяна на около 100 текста от закона за енергетиката. Производителите на електрическа енергия над 5 мегавата ще излязат на свободния пазар. Това са когенерациите - заводските централи и ВЕИ-тата. В момента тяхната електроенергия се изкупува от НЕК по преференциални цени. Те ще сключват договори за премия с фонда за енергийна сигурност. Оттам те ще получават разликата от цената, която е на борсата, и тази, която им е по договорите за преференциалните цени.  С тези промени продавачите на свободния пазар ще се увеличат от 3 на 90. Общото количество на тази допълнителна електроенергия ще бъде около 4 тераватчаса. В същото време на свободния пазар ще се появят и нови купувачи - преносните дружества, електроразпределителните дружества. Токът, който ЕРП-тата купуват за покриване на технологичните загуби по мрежата, ще бъде пазаруван от свободният пазар. В момента те са на регулирания пазар. Така свободният пазар ще получи повече ликвидност от страна на предлагането, от друга страна ще има и по-голямо търсене от страна на клиентите. Васил Велев, председател на Асоциацията на индустриалния капитал в България, допълни, че вече има индикации, че се променя пазарното поведение. \"Преди два месеца офертите към малките предприятия например бяха за цени между 90 и 125 лв. за мегаватчас, сега вече са между 83 и 100 лв. Има и промени и в поведението на продавачите на електроенергия - държавните дружества АЕЦ и ТЕЦ \"Марица-изток 2\". Генералното решение идва с приключване на договорите с американските централи, за което очакваме по-енергични усилия от Министерството на енергетиката и Министерския съвет, и с изкарването на борсата на много и независими продавачи, а не както е сега - 2-ма продавачи продават над 90% от електроенергията и постоянно трябва да се следи за тяхното поведение. Когато има много и независими продавачи за това ще следи пазара. Зам.-председателят на Българската стопанска камара Камен Колев допълни, че до края на седмицата ще бъде ратифициран регламент на ЕС, който задължава дружествата да дават информация за сключени сделки на свободния пазар с енергийни продукти на едро. Тази информация се пази и се контролира от Европейската агенция за сътрудничество между регулаторите на страните членки, която тясно взаимодейства с националния регулатор. \"Тя упражнява този контрол, където се получиха и проблемите, довели до тези скокове на цените на електроенергията на свободния пазар. В резултат на това ратифициране ще се въведат правила, които ще ограничат възможностите за манипулиране на пазара, за използване на информацията за търговски нужди и злоупотребите на пазара. Ще се въведат и санкции за неподаване на такава информация, това беше в основата на проблема. По този начин ще се опитаме да лекуваме причината, а не следствието.\", обясни Колев.", "date": "2018.02.21", "title": "Повече електроенергия на свободния пазар с промени в закона за енергетиката (Обновена)"}
{"url": "https://www.24chasa.bg/novini/article/6729021", "text": "Повече от 60 депутати от Консервативната партия изпратиха писмо до британската министър-председателка Тереза Мей с искане за бърза и чиста раздяла с Европейския съюз, предаде Ройтерс, цитирана от БТА. С писмото депутатите засилиха натиска върху Мей да възприеме твърд подход към Брекзит преди среща, на която трябва да се определи позицията на Великобритания в преговорите за излизане от ЕС. Правителството и управляващата Консервативна партия са разделени по въпроса за Брекзит. Мей има едва осем месеца, за да постигне споразумение за излизане от ЕС, но настоява, че Великобритания ще напусне на 29 март 2019 г. Групата от 62 консервативни депутати поиска по-твърд подход в редица области, включително правото на Великобритания да бъде освободена от правилата на ЕС след напускането и условията на евентуален преходен период. \"Вашето правителство трябва да има възможност да променя британските закони и правила, когато напуснем, а не да бъде \"приемател на правила\", заявиха в писмото депутатите, сред които са бившият лидер на консерваторите Иън Дънкан Смит и бившата министърка на международното развитие Прити Пател. ЕС иска Мей да изясни как вижда бъдещите отношения на Великобритания с общността, но отслабената министър-председателка, която загуби парламентарното си мнозинство след зле преценени предсрочни избори, внимава да не дава твърде много подробности в момент, когато нейната партия е толкова разделена по въпроса. Мей ще се срещне утре с висши министри, за да се опита да посредничи за споразумение между фракциите. После се очаква тя да представи плановете си в реч през следващите няколко седмици, преди да започнат официалните търговски преговори през март. В писмото депутатите заявиха, че ще подкрепят преходен период, за какъвто се застъпват привържениците на по-мек Брекзит, през който Великобритания да остане в много от съществуващите структури на ЕС, само ако всички подробности бъдат напълно договорени до март следващата година. Според депутатите Великобритания трябва да може да променя законите си без позволение от Брюксел от момента, в който официално напусне ЕС.", "date": "2018.02.21", "title": "Привърженици на Брекзит в партията на Мей искат чиста раздяла с ЕС"}
{"url": "https://www.24chasa.bg/novini/article/6729078", "text": "\"Не сме се запознали с мотивите. Когато се запознаем ще можем да ги коментираме. Това, което сега ни кара да се замислим е дали това вето не е свързано с бивши членове на неговия екип, говоря за Елена Йончева и липсата на отговор на въпроса: участвала ли е в съдружие 50/50 с офшорка\". Това заяви пред журналисти в парламента депутатът от ГЕРБ Делян Добрев по повод президентското вето върху Закона за банковата несъстоятелност, станал известен като закона за КТБ. \"Елена Йончева е внесла 5 хил. лева, а офшорката 315 хил. лева. Тази офшорка се представлява от Зорница Блъскова, която по информация от интернет е съдружник в друга фирма с Георги Георгиев. За нея докладът на \"Алис партнърс\" сочи, че е източила 42 млн. лева от КТБ\", мотивира предположението си Добрев. \"Не получихме отговор на тези въпроси, а в същото време президентът се изказва много ласкаво по отношение на Елена Йончева. Как така участваш в съдружие с фирма, дори да пропуснем факта, че е офшорка, като даваш 5 хил. лева, а от другата страна се дават 315 хил. лева\", допълни той. По думите му в интервю Николай Бареков твърдял, че Елена Йончева си е договаряла лично \"космическите хонорари\" с Цветан Василев в ТВ 7.", "date": "2018.02.21", "title": "Делян Добрев: Свързано ли е ветото на президента с Елена Йончева? (Видео)"}
{"url": "https://www.24chasa.bg/novini/article/6729040", "text": "Спасители започнаха да свалят днес на гръб седем трупа, намерени сред останките от самолета, който се разби в неделя в планински район в Югозападен Иран, предаде Франс прес, цитирайки официални източници. След продължило повече от два дни издирване в планините Загрос вчера спасителите откриха на надморска височина около 4000 метра останките на разбилия се самолет, който пътувал с 59 пътници и шест души екипаж от Техеран за град Ясудж. Не е намерен нито един оцелял, предава БТА. Катастрофата, причините за която още не са установени, станала по време на снежна буря. \"В момента има снежна буря с леден вятър по височините и видимостта е много ниска\", каза пред държавната телевизия заместник-командващият иранските сухопътни войски генерал Нозар Немати. Използването на хеликоптери се оказа невъзможно и решихме военните и спасителите да свалят на гръб телата, които могат, добави той. Губернаторът на провинция Есфахан, откъдето се координира част от спасителната операция, каза, че до момента са открити 32 тела.", "date": "2018.02.21", "title": "Спасители свалят на гръб телата на 7 жертви на самолетната катастрофа в Иран"}
{"url": "https://www.24chasa.bg/novini/article/6728792", "text": "Осиновителите на дете до 5-годишна възраст да получават една година платен отпуск. Тези промени приеха депутатите на първо четене в Кодекса на труда по-рано днес. Отпуската ще се предоставя 365 дни от деня на предаване на детето за осиновяване. Промените целят да се гарантират равни права на осиновителите на деца до 5-годишна възраст. Досега в КТ бяха уредени три вида отпуск за осиновители - отпуск поради осиновяване, за отглеждане на дете до 2-годишна възраст и при осиновяване на дете от 2 до 5-годишна възраст.", "date": "2018.02.21", "title": "Дават една година платен отпуск на осиновителите на дете до 5-годишна възраст (Обновена)"}
{"url": "https://www.24chasa.bg/novini/article/6729171", "text": "На неотдавнашна бизнес конференция Силвио Берлускони озадачи публиката си, като се похвали, че като премиер е направил така, че италианците да получават месечни пенсии от 1000 лири - колкото горе-долу е стойността на кафе еспресо, пише БТА. 81-годишният лидер оглавява десноцентристка коалиция, която води в анкетите в навечерието на парламентарните избори на 4 март, и проявява признаци на неадекватност, борейки се да преодолее последиците от забраната, която му бе наложена да заема публични длъжности, от секс скандалите (в които се оказа замесен) и от проблемите с правосъдието, които имаше. \"Борих се с всички гадости, с всички атаки и всички лъжи, които се изсипаха срещу мене, от Бунга-Бунга с непълнолетни и всичко останало\", каза той на конференцията в Рим. Той също така допусна поредица от словесни гафове, като каза, че укритите данъци в Италия надхвърлят 800 000 евро (само малка част от реалната цифра), и че брутният вътрешен продукт е само 1600 евро (вместо реалните над 1,7 трилиона). Милиардерът все още не се е появил на никакъв предизборен митинг, а вместо това фокусира кампанията си върху удобни за него телевизионни програми с негово участие, като отмени дори някои от тях, позовавайки се на умора. \"Възрастта му започва да си личи, - каза Джовани Орсина, професор по съвременна история в римския университет \"Луис\". - През последните 10 г. загубите, които претърпя, и ударите, които понесе, очевидно са намалили политическите му способности.\" Подкрепата за неговата десноцентристка партия Форца Италия (Напред Италия) спадна почти наполовина от 2001 т. насам, и вече не се виждат митингите на негови поддръжници, размахващи знамена и пеещи \"Благодарим ти Боже, за Силвио\", както бе по време на кампанията му през 2008 г. Форца Италия има известни шансове за споделена победа благодарение на коалиционните си споразумения с крайнодесните Северна лига и Италиански братя, чиито радикални послания на него често му се налага да укротява. \"Все още съм пред всички останали политически лидери, макар че не мога да кандидатствам за длъжност\", - каза Берлускони с изгладено от бръчки лице благодарение на нееднократните пластични операции. - Очевидно е, че вече нямам онези 75,3 процента одобрение, на които някога се радвах.\" Според проучване на социологическия институт на \"Демос\", оповестено в петък, Берлускони се оказа на доста ниското 8-о място по рейтинг сред най-уважаваните политически лидери в Италия с одобрение от 26 процента. Обвиненията срещу него, че е плащал за секс с непълнолетна проститутка, в крайна сметка отпаднаха в съда, а единственото, за което бе осъден след многобройните дела срещу него, бе през 2013 г. за данъчна измама, и то бе достатъчно, за да му бъде забранено да е депутат в парламента. В началото на сегашната кампания той каза, че Малта има \"14 млн. работници\" (при население по-малко от 450 000) и обеща да построи \"протоците на Сицилия\" (имайки предвид мост над Месинския проток за свързване на Сицилия с континенталната част на Италия. По своя телевизионен \"Канале 5\" той се похвали, че е \"премахнал 411 000 данъци\". По общи оценки италианската фискална джунгла се състои от около 100 вида данъци, но не и от стотици хиляди. В края на януари Берлускони си взе почивка от кампанията, което даде повод за спекулации за здравословното му състояние две години и половина след като претърпя сложна сърдечна операция. Той каза, че се чувства добре, но бил уморен от процеса на подбор на кандидати за изборите. \"ТОЙ СЪЗДАДЕ ЕДНА ИМПЕРИЯ\" Това, че Берлускони продължава да се харесва на част от електората, както сочат анкетни резултати от около 16 процента за Форца Италия, често озадачава неиталианците. За някои избиратели обаче неговата напреднала възраст и фактът, че е вече богат, сваля подозренията, че е в политиката за лично облагодетелстване - всеобщ страх в една страна, в която корупцията процъфтява. \"Ако бях на негово място, с всичките му пари, щях да го ударя на живот, - казва неговият почитател Антонио Д'Арканджелис, на 53 г., бивш държавен служител, сега безработен. - Той вероятно го прави, защото вярва в това.\" Много от неговите почитатели са привлечени от неговите бизнес умения, направили го милиардер. Той направи първите си финансови удари в Милано като строителен предприемач. После основа най-голямата частна телевизия и бе собственик на футболния клуб \"Милан\" в продължение на над 30 години. \"Възлагаме надеждите си на човек, постигнал всичко сам и успял да създаде империя\", казва Джузепе Брачале, 52-годишен готвач от Торе дел Греко в Южна Италия, който смята да гласува за Форца Италия. Обещанията за сваляне на данъците и повишение на пенсиите, които отдавна са ключови в кампаниите на Берлускони, все още намират отзвук сред мнозина в Италия, където умереното икономическо съживяване не успя да спре ръста на бедността или да свали безработицата до средното за ЕС равнище. \"Ние ударихме дъното и Берлускони е единственият, който може да ни помогне да се измъкнем от там\", казва Брачале. Ключовото предложение на десния център е плосък данък - мярка, която Берлускони препоръчва от влизането си в политиката през 1994 г., но която никога не успя да приложи, макар че бе на власт повече от девет години в периода между 1994 и 2011 година. Други опасения взеха връх сред някои бивши негови избиратели, най-вече въпросът за масовата имиграция, превърнала се в доминираща тема за предизборната кампания на Северната лига. \"Значителна част от избирателите, които Берлускони загуби, бяха \"наети\" от Северната лига, защото днешните избиратели на Берлускони - тази боязлива средна класа, се страхуват повече за личната си сигурност, отколкото за икономическата си сигурност\", казва Марко Валбруци от изследователския институт Катанео. \"Те предпочитат по-твърдите послания, които получават от (лидера на лигата Матео) Салвини\", казва Валбруци. На последните парламентарни избори през 2013 г. Северната лига взе 4 на сто от гласовете, а анкетите сега предричат, че тя може да спечели 14 процента следващия месец, което е близко до Форца Италия. Берлускони подаде оставка като премиер в разгара на дълговата криза през 2011 г. - унизително оттегляне, което според повечето коментатори навремето бележеше края на политическата му кариера. Лидерът с постоянен слънчев загар винаги е обвинявал враждебно настроени европейски политици в заговор за свалянето му, а най-заклетите му привърженици твърдят, че той заслужава нов шанс, за да гарантира своето (политическо) наследство. Други смятат, че времето му под слънцето вече е отминало и вярват, че е време някой друг да поеме юздите. \"Аз обичах Берлускони, защото той ми даваше чувство за сигурност. Бях млада, когато той започна първата си кампания. Той вече бе собственик на футболен клуб \"Милан\", имаше собствени пари. А после, когато се отказа, се почувствах несигурна. Той избяга, предаде хората, - каза Алесандра Чанколини, на 37 г. от Рим, която работи в антикварен магазин. - Той успява да задвижи инициативи, но не ги довежда докрай. Ако се върне, проблемите са същите, които някога остави след себе си, и само са се влошили.\"", "date": "2018.02.21", "title": "Берлускони на 81 г. - често се обърква \nи проявява признаци на умора \nи влошено здраве"}
{"url": "https://www.24chasa.bg/novini/article/6729177", "text": "Активизиране на двустранните отношения между България и Саудитска Арабия, констатираха на среща в София министър-председателят Бойко Борисов и министърът на външните работи на Кралството Адел Бин Ахмед Ал-Джубейр. Отбелязано беше, че засилването на икономическия и политически диалог между двете държави е започнало след разговорите на най-високо равнище в края на миналата година при посещението в Риад на делегация, водена от българския премиер, съобщиха от пресслужбата на кабинета.  Бойко Борисов приветства интереса на саудитската страна за развитие на отношенията, ярко изразен чрез наситената програма на визити на саудитски министри и официални лица в България. Премиерът посочи, че страната ни вече е предала на институциите в Риад информация и данни за българската икономика и инвестиционната среда, както и предложения за инвестиционни проекти. Според него с потенциал за двустранното сътрудничество са селскостопанският сектор, бизнес парковете, индустриалните зони, развитието на инфраструктурата, туризмът, транспортът. Министър-председателят изрази очакване да бъдат постигнати конкретни договорености при бъдещото посещение на Н. Кр. Височество принц Мохамед Бин Салман Бин Абдулазиз Ал-Сауд, по чиято подготовка двете страни работят активно. Премиерът Борисов и министър Адел Бин Ахмед Ал-Джубейр обмениха мнения и по международни въпроси, свързани с борбата с тероризма, сигурността и миграцията.", "date": "2018.02.21", "title": "Борисов: Със Саудитска Арабия ще си сътрудничим в туризма и селското стопанство (Снимки, видео)"}
{"url": "https://www.24chasa.bg/novini/article/6729194", "text": "Няколко автомобила, включително училищен автобус, се сблъскаха днес в германския град Дортмунд, при което бяха ранени 19 деца, предаде ДПА. Автобусът превозвал около 40 деца за уроци по плуване, когато ударил няколко автомобила и закачил светофар, след което се блъснал в стена. При катастрофата се счупило предното му стъкло, а по пътя се пръснали отломки, предава БТА. Осемнайсет от пострадалите деца са пътували в автобуса, а едно е било ранено в един от другите автомобили, участвали в произшествието. Според първоначално разследване катастрофата е станала, когато кола е излязла от странична улица на главния път и шофьорът й не е видял идващия автобус.", "date": "2018.02.21", "title": "19 деца пострадаха при катастрофа с училищен автобус в Германия"}
{"url": "https://www.24chasa.bg/novini/article/6729294", "text": "Взривила се пещ в леярна край Враца обгори тежко работник. Аварията станала днес следобед в цех на леярската фирма „Вега” в индустриалната зона на града. Намиращият се близо до пещта бил подпален от разлетелия се горещ метал и е в критично състояние . Според свидетели пристигналия на място лекарски екип с линейка изкарали пострадалия целия обгорял и със стопени от високата температура дрехи. След като му била оказана медицинска помощ във врачанската болница, тежко пострадалия работник бил транспортиран в клиниката по изгаряния на столичния институт „Пирогов”. От полицията веднага започнаха разследване на трагичния случай, на място има и екип на трудовата инспекция. Инспекторите проверяват дали в цеха на леярната са били спазени всички правила за безопасна работа и какво е довело до взривяването на пещта.", "date": "2018.02.21", "title": "Работник с жестоки изгаряния след гръмнала леярска пещ край Враца"}
{"url": "https://www.24chasa.bg/novini/article/6729160", "text": "Баща на петокласничка в СУ\"Св.св.Кирил и Методий\" в Златарица е глобен със 100 лв. от съда в Елена затова, че набил 13-годишно момче пред училището. Грозната сцена се разиграла около 13.30 ч. във вторник. 36-годишният родител Саид С. бил гневен, че седмокласника преди дни ударил в стомаха дъщеря му и решил сам да раздава правосъдие. Той влязъл в училището, намерил момчето в столовата и го извикал навън. Пред входа започнал да го налага пред очите на други деца и педагози. Майката на битото момче и пастрока му, които чакали да вземат 3-те си деца от училище, защото живеят в Горско Ново село, веднага отишли да се оплачат при директорката, а тя извикала полиция. \"Родител на дете от 5 клас се е саморазправил с ученик от седми клас, но това е станало извън района на училището. По същото време охранителят тъкмо се е връщал от обедна почивка. Инцидентът не е хванат и от камерите. Със случая се занимава полицията, а ние с ресурсния учител и психолога ще набележим мерки в най-скоро време за овладяване на агресията от страна на ученика\", каза пред \"24 часа\" директорката Христина Ганчева. Според нея седмокласникът Марин А. бил проблемен и нееднократно нападал и обиждал ученици и педагози. Срещу него имало възпитателни дела в Местната комисия за противообществени прояви и дори му бил назначен обществен възпитател, а родителите не съдействали за преодоляване на проблемното поведение. Пристигналите униформени съставили акт на бащата бияч по Указа за борба с дребното хулиганство за нанасяне на лека телесна повреда, а съдът определил минимална санкция.", "date": "2018.02.21", "title": "Баща отнесе 100 лв. глоба, набил\nседмокласник пред училище в Златарица"}
{"url": "https://www.24chasa.bg/novini/article/6728516", "text": "USB порт на дръжката в автобуса на градския транспорт и то в София. Находката, на която попаднал младеж, станала повод за пост във Facebook. Константин Петровски редовно ползва автобусна линия 85 в столицата, но за пръв път вижда устройството за зареждане на мобилни телефони и таблети. Прави му впечатление и веднага го споделя в социалната мрежа. Въпреки че не е с добри впечатления от шофьорите и отоплението в рейсовете, USB-то е придобивка, която го радва. Много е полезна, може бързо да си заредиш смартфона, казва той. В момента над 200 автобуса, обслужващи 20 линии в София, са оборудвани с USB портове. Инициативата беше презентирана през лятото на миналата година, предава  .  Тогава от Столична община обявиха намерението си устройствата да бъдат добавени към всички закупени през последните години автобуси. Идеята е да бъдат монтирани по 2-3 в превозно средство, така че да има до всяка врата. През август беше направен пилотен тест в един автобус, а след това бяха оборудвани и други. Ако проектът бъде успешен, подобни зарядни ще бъдат добавени в тролейбуси, трамваи и в метрото. До момента няма разчет колко струва иновацията на общината, пътниците ползват устройството безплатно. И все пак: Потребителите не бива да забравят, че ползването на произволни USB портове на обществени места крие и своите рискове, включително за информацията в устройството.", "date": "2018.02.21", "title": "Вече зареждаме телефоните в градския транспорт в София"}
{"url": "https://www.24chasa.bg/novini/article/6728523", "text": "На този етап не се обмисля повишаване на цените за платено паркиране в столицата. Това каза пред журналисти в МС кметът на София Йорданка Фандъкова. Обсъжда се разширение на тези зони, като предложенията се правят от районните кметове, предаде БТА. Една от най-важните мерки за подобряване на чистотата на въздуха е да се стимулират хората до ползват градски транспорт. Затова работим за подобряване на земния транспорт и за развитие на мрежата на метрото, каза Фандъкова. Наред със стимулите, трябва да има и рестриктивни мерки, за да се подобри качеството на въздуха, допълни тя. Сред краткосрочните рестриктивни мерки са забрана за влизане на коли в някои от зоните на града при високи нива на замърсяване, посочи Фандъкова. Площадката за горене на отпадъци в ТЕЦ \"София\" е един от най-големите екологични проекти на столицата, каза кметът на София. Има хора, които са против проекта, но така беше и когато правехме завода за преработка на отпадъци. Заводът е с най-модерна технология за изваждане на опасните и вредни отпадъци. Произвежданото гориво от него, без пластмасата и най-вредните отпадъци, се изпраща на циментовите заводи и общината плаща за това. Третата фаза на завода за отпадъци включва изграждане на инсталацията за оползотворяване на горивото, произведено от него. Проектът, който ще с най-модерни инсталации, ще бъде финансиран чрез ОП \"Околна среда\". В центъра на Виена има завод за изгаряне, дори не и за оползотворяване на отпадъци, който работи безупречно, защото се използват съвременни технологии, добави Фандъкова. Подготовката на проекта вече приключва и скоро ще се кандидатства за финансиране в оперативната програма. Общата му стойност е около 220 млн. лв., като част от нея, около 60 млн. лева, ще бъде финансирана чрез заем. В момента се обжалва оценката по ОВОС на площадката за изгаряне на отпадъци. Изчисленията показват, че тази площадка дори ще намали замърсяването на въздуха и ще икономиса ползването на природен газ от ТЕЦ\" София\", посочи Фандъкова.", "date": "2018.02.21", "title": "Фандъкова: Засега цената на платеното паркиране в София няма да се вдига"}
{"url": "https://www.24chasa.bg/novini/article/6728524", "text": "Президентът на САЩ Доналд Тръмп отхвърли твърденията за непристойно поведение, отправени от жена, която твърди, че той я целунал насила, когато е работила на рецепцията в \"Тръмп тауър\" в Ню Йорк преди около 10 години, предадоха световните агенции. Рейчъл Крокс спомена за посегателството за първи път по време на кандидат-президентската кампания в САЩ през 2016 година. Тя е една от десетината жени, обвинили досега Тръмп в непристойно поведение,  През 2017 г. тя разказа, че е била шокирана от случилото се. Сега в. \"Вашингтон пост\" отново съобщи за твърденията на Крокс на първа страница и това породи отговор в Туитър от страна на президента. \"Жена, която не познавам и която, доколкото си спомням, никога не съм срещал, е на ЧЕЛНАТА СТРАНИЦА на фалшивите новини на \"Вашингтон пост\", твърдейки, че съм я целунал (и то за цели две минути) в лобито на Тръмп тауър преди 12 години\", написа Тръмп. \"Нищо такова не се е случвало! Кой ще направи това на обществено място при охрана на живо?\", написа в друг туит Тръмп, визирайки работещите охранителни камери за наблюдение в лобито на Тръмп тауър. \"Това е още едно фалшиво обвинение\", добави Тръмп. \"Защо \"Вашингтон пост\" не пише за жените, които приемат пари, за да измислят истории, които ме засягат? Една от тях си уреди така връщането жилищния заем\", допълни той.", "date": "2018.02.21", "title": "Тръмп: Защо не пишете за жените, които приемат пари, за да измислят истории?"}
{"url": "https://www.24chasa.bg/novini/article/6728549", "text": "Тополовградската районна прокуратура образува дело за хулиганство  . Това съобщи прокурорът Христо Джонджоров от Районна прокуратура - Тополовград, цитиран от БТА. Обвинението е по квалифициращия текст от точка 2 на член 325 на НК, който визира съпротива на орган на властта, изпълняващи задължения по опазване на обществения ред, уточни държавният обвинител. Законът предвижда наказание лишаване от свобода до 5 години, ако вината бъде доказана в съда. Текат процесуално следствени действия - претърсване и изземване. След като резултатът стане известен, ще се прецени дали да бъдат повдигнати и други обвинения, посочи още Джонджоров. От ОД на МВР - Хасково поясниха, че спецчасти проверяват имота на Пачелиев за незаконно оръжие и взривни вещества след негова закана, че е подготвил изненади за полицията. Обвиняемият бе задържан при масирана полицейска акция към 18,30 часа миналата вечер. Днес сутринта той е бил върнат обратно в селото за извършване на следствен експеримент.", "date": "2018.02.21", "title": "Образуваха дело за хулиганство срещу стрелялия по полицаи в село Орешник"}
{"url": "https://www.24chasa.bg/novini/article/6728545", "text": "Президентът Румен Радев се срещна днес на „Дондуков“ 2 с министъра на външните работи на Кралство Саудитска Арабия Адел бин Ахмед ал-Джубейр. Постигането на дългосрочна стабилност в Близкия Изток и насърчаването на политическия диалог и разбирателството в региона, бяха във фокуса на срещата. Това съобщиха от прессекретариата на президента.  Като потенциални области за задълбочаване на двустранното сътрудничество бяха откроени борбата с тероризма и екстремизма, по които вече са осъществени практически стъпки, в сферата на отбраната и сигурността, както и енергетиката, комуникационните технологии, земеделието и туризма. Румен Радев отбеляза големия нереализиран потенциал за съвместни проекти между България и Саудитска Арабия в сферата на науката и образованието.", "date": "2018.02.21", "title": "Румен Радев се срещна с министъра на външните работи на Саудитска Арабия"}
{"url": "https://www.24chasa.bg/novini/article/6728570", "text": "Правителството одобри становище по конституционно дело №14 за 2017 г. То е образувано по искане на 66 народни представители за установяване на противоконституционност на чл. 6, ал. 1, Раздел ІІ, т. 1.2 „Субсидии и други текущи трансфери“ от Закона за държавния бюджет на Република България за 2018 година. Искането се основава върху тезата, че оспорената разпоредба е приета в нарушение на конституционната норма законите да се обсъждат и приемат с две гласувания. В становището се застъпва тезата, че оспорената разпоредба не противоречи на Конституцията и искането следва да се отхвърли като неоснователно. Правителството предлага на Президента на Република България да награди проф. Николай Червенков с орден „Св. Св. Кирил и Методий“ – първа степен, за неговите големи заслуги в областта на историческата българистика и за развитието на българската просвета и култура. Предложението е инициирано от Научното дружество на българистите в Молдова. Николай Николаевич Червенков е роден през 1948 г. в с. Городнее, Одеска област, Украйна, в семейство на потомци на български преселници. Завършва историческия факултет на Одеския национален университет. През 1981 г. получава степен доктор по история, а през 2003 г. става доктор на историческите науки с дисертация на тема „Формиране на българската държавност през Възраждането“. Проф. Червенков специализира в Института по история на БАН и е заместник-директор на Института за междуетнически изследвания в Молдова, където завежда секция „Българистика“. Дълго време проф. Червенков е хоноруван доцент в Молдовския университет и Кишиневския педагогически университет по учебен курс „История на българския народ“. Той е един от създателите на Тараклийския държавен университет „Григорий Цамблак“, на който през 2004 г. е избран за първи ректор. Тази длъжност изпълнява до 2010 г., след което продължава да работи в университета като професор. Автор и съавтор е на повече от 200 статии, студии, книги, учебници, включително 16 монографии. Проф. Червенков е един от инициаторите за създаването на държавен орган за българите в чужбина и има принос в откриването и дейността на Посолството на България в Молдова. Благодарение на неговата активност се дава голям тласък за възстановяването и разширяването на контактите между България и българската историческа диаспора в областта Бесарабия. Носител е на редица отличия както от страна на Република Молдова, така и от Република България. Сред тях са паметен медал „Иван Вазов“ на Държавната агенция за българите в чужбина, почетен знак „Признание“ на Молдовската академия на науките, почетен знак на Президента на Република България, почетен знак „Марин Дринов“ на БАН, почетен знак на Общобългарския комитет „Васил Левски“ и други. Националният център за рехабилитация на слепи е признат за представителна организация на национално равнище в Националния съвет за интеграция на хората с увреждания за нов тригодишен период. Акцент в дейността на сдружението е извършването на основна рехабилитация, обучение, предпрофесионална и професионална подготовка и преквалификация на зрително затруднени лица за тяхната пълноценна интеграция в обществото. Националният съвет за интеграция на хората с увреждания е консултативен орган към Министерския съвет. Членуващите в него неправителствени организации защитават интересите на хората с увреждания и изразяват становища по нормативни и стратегически документи, с което допринасят за изпълнението на държавната политика за интеграция на хората с увреждания и за усъвършенстване на нормативната база. Правителството одобри едностранна декларация по жалбата на Райна Вълкова срещу България пред Европейския съд по правата на човека. Размерът на предвиденото обезщетение е 3000 евро. Жалбата е във връзка с предявен иск за възстановяване на накърнена наследствена част. Г-жа Вълкова твърди, че е била лишена от ефективен достъп до съд, тъй като по време на съдебния процес е прието тълкувателно решение, с което е въведено ново изискване за приемане на наследството по опис. Това изискване не е съществувало към момента на откриване на наследството или предявяване на иска. Едностранна декларация се прави в случаите, когато ЕСПЧ е предложил на страните да приключат делото с приятелско споразумение, посочил е сумата за обезщетение, но жалбоподателят е отхвърлил предложението. Едностранната декларация слага край на делото и със заплащане на обезщетението ЕСПЧ закрива случая. Правителството одобри допълнителни разходи по бюджета на Министерството на отбраната в размер на 900 000 лв. Средствата са планирани в централния бюджет за 2018 г. за финансово осигуряване на приноса на България за Доверителния фонд на НАТО за поддържане на Афганистанската национална армия. Приносът на България към Доверителния фонд на НАТО е определен с решение на Министерския съвет от април 2016 г. и е част от международните усилия за постигане на трайна сигурност и стабилност в Афганистан. Един от начините за това е да бъдат подкрепени финансово способностите на Афганистанската национална армия. В центъра на трайното партньорство между Алианса и Афганистан е поетият от съюзниците дългосрочен политически и практически ангажимент за изграждането и поддържането на надеждни афганистански сили за сигурност, способни да поемат отговорност за сигурността на населението на цялата територия на страната. Правителството одобри решение за отчуждаване на части от два имота – частна собственост, за модернизацията на съществуващо трасе по пътя Калотина – Софийски околовръстен път. Терените с обща площ 450 кв. м се намират в землището на Драгоман. Средствата за обезщетяване на собствениците са за сметка на Агенция „Пътна инфраструктура“, а решението на МС може да бъде обжалвано по реда на АПК в 14-дневен срок от съобщаването му на заинтересованите лица. Едноетажната сграда на хижа „Здравец“ край с. Гълъбово, община Куклен, се предоставя на Центъра за спешна медицинска помощ – Пловдив. Решението на правителството позволява създаване на условия за отдих и почивка на служителите на спешния център. Министерството на земеделието, храните и горите получава правото на управление върху помещение от 50 кв. м в административната сграда на ул. „Независимост“ №5 в Добрич. То ще се ползва за нуждите на областната дирекция „Земеделие“. От публична в частна държавна собственост беше променен статутът на имоти, управлявани от Министерството на земеделието, храните и горите. Терените се намират в защитената местност „Атолука“ край с. Равногор, община Брацигово, чиято площ е намалена със заповед на министъра на околната среда и водите от 2016 г. Поради това имотите са изгубили характеристиките си на публична държавна собственост. За частна държавна собственост е обявен и имот в с. Трояново, област Стара Загора, предоставен през 2007 г. на Министерството на правосъдието за нуждите на Главна дирекция „Изпълнение на наказанията“. Имотът не е ползван и не е необходим за затвора в Стара Загора, какъвто е бил мотивът за предоставеното на МП право на управление. За ползването му не са постъпили искания от страна на ведомства, регионални структури и други юридически лица на бюджетна издръжка, а предоставянето му за управление на областния управител е неефективно и нецелесъобразно, тъй като ще увеличи значително данъчната тежест за областната администрация. Поради това правителството възлага на Агенцията за приватизация и следприватизационен контрол да извърши приватизация на терена от 17,7 дка и построените в него осем сгради. Правителството даде съгласие Полша да открие почетно консулство в Несебър с консулски окръг, обхващащ територията на общините Бургас, Варна и Добрич. За почетен консул е предложена Лидия Барбара Пиетшик - Вангелова. Г-жа Пиетшик - Вангелова има професионален опит в областта на международната търговия. От 2004 г. тя е ръководител на Полското културно-образователно дружество „Владислав Варненчик“, отдел – Бургас. Удостоявана е с наградата „Бене Мерито“ на министъра на външните работи на Полша и със Златен кръст за заслуги от президента на Полша. Откриването на почетното консулство ще допринесе за стимулирането на българо-полските отношения, които през последните години се развиват динамично във всички сфери на обществения живот. Вековните букови гори на резерватите в Национален парк „Централен Балкан“ стават част от сериен обект на световното наследство на ЮНЕСКО „Старите и вековни букови гори на Карпатите и други региони в Европа“. Правителството одобри съвместна декларация за обявяването на обекта, който е разположен на територията на Австрия, Албания, Белгия, България, Румъния, Словения, Испания, Италия, Хърватска, Германия, Украйна и Словакия. С декларацията участващите държави се ангажират да създадат интегрирана система за управление на серийния обект, която да гарантира неговата защита. Серийният обект беше одобрен от Комитета за световно наследство на ЮНЕСКО на 41-ата му сесия в Краков през юли 2017 г. Той включва 78 компонента, разположени на територията на 12 европейски държави. България участва в номинацията с най-представителните букови гори в деветте резервата, разположени на територията на Национален парк „Централен Балкан“ – „Боатин“, „Царичина“, „Козя стена“, „Стенето“, „Соколна“, „Пеещи скали“, „Стара река“, „Джендема“ и „Северен Джендем“, които вече са в списъка на ЮНЕСКО. Разширеният сериен обект (досега той обхващаше само територии в Германия, Украйна и Словакия) представлява изключителен пример за незасегнати, комплексни гори в умерения пояс, които демонстрират разпространението на европейския бук от последната ледникова епоха до днес. Уникално за обекта е и големият брой участващи държави – прецедент в историята на Конвенцията за опазване на световно наследство. Включването на България в него е поредно признание за уникалността на българската природа и традициите в нейното опазване. Решението за участие на България в серийния обект беше взето след допитване до заинтересованите институции на регионално и местно ниво – съответните областни управители и общини, в чийто териториален обхват попадат въпросните резервати. С обявяването на буковите гори в Национален парк „Централен Балкан“ за част от обекта на световното наследство не се налагат допълнителни режими и ограничения, тъй като те и сега са в територии с най-строг режим на опазване. Правителството се запозна с доклади за проведени заседания на Съвета на Европейския съюз. По време на заседанието на ЕКОФИН, състояло се на 23 януари в Брюксел, министър Владислав Горанов представи работната програма на Българското председателство в областта на икономическите и финансовите въпроси. Европейската комисия презентира приетия на 6 декември пакет по задълбочаване на Икономическия и паричен съюз, след което се проведе политически дебат по темата. Одобрени бяха заключения на Съвета във връзка с Европейския семестър за 2018 г. и беше приета препоръка на Съвета по отношение на икономическата политика на еврозоната. Състоя се и дискусия по темата за прилагането на плана за действие за справяне с необслужваните кредити в Европа. В доклад на министър Валентин Радев са представени резултатите от проведената на 25 януари в София неформална среща на министрите на вътрешните работи от ЕС. Дискусиите на нея бяха свързани с миграцията и убежището, както и с граничната сигурност. Правителството прие решение за отнемане за срок от три години на разрешението за промишлена обработка на тютюн на „Лийв табако - А. Михайлидис“ АД - Сандански. Причината е в неизпълнени изисквания на законовите и подзаконовите нормативни актове, свързани с издаденото разрешение за промишлена обработка на тютюн, а именно – изкупена от дружеството, но неизплатена на тютюнопроизводителите продукция. „Булмекс“ ЕООД ще проучва възможностите за добив на строителни материали в площите „Джулиница“ и „Даневата воденица“, които се намират в общините Мизия и Козлодуй. Разрешенията се предоставят за срок от една година, като за този период дружеството ще вложи минимум 75 хил. лв. в проучвателните дейности. Те ще се извършват за сметка на титуляра на разрешението и при спазване на всички ограничения, наложени от законодателството. За обезпечаване на задълженията по опазване на околната среда и земите дружеството ще представи банкова гаранция, валидна за целия срок на договора. Правителството одобри проекта на меморандум за разбирателство между Министерството на труда и социалната политика на България и Министерството на труда, заетостта, ветераните и социалните въпроси на Сърбия. Документът предвижда двете институции да задълбочат обмяната на опит и добри практики за ефективно управление в сферата на труда, заетостта, интеграцията на хората с увреждания, ранното детско развитие. България и Сърбия ще си сътрудничат и за усъвършенстване на трудовото и социално-осигурителното законодателство и прилагането на държавни политики за насърчаване на заетостта и професионалното обучение на заети и безработни. Двете страни ще реализират съвместни инициативи и в областта на трудовите отношения, превенцията на недекларираната заетост и предотвратяването на злоупотребите със социални и семейни помощи. Регламентирана е възможност за участие със съвместни проекти по европейски и международни донорски програми. Правителството одобри позициите на България за участие в неформалното заседание на Европейския съвет, което ще се проведе на 23 февруари в Брюксел. Очаква се държавните и правителствените ръководители да обсъдят две основни теми – състава на Европейския парламент след изборите през 2019 г. и Многогодишната финансова рамка на ЕС след 2020 г. в контекста на оттеглянето на Обединеното кралство. Предложението на ЕП е 27 от освобождаващите се общо 73 места да бъдат разпределени на принципа на регресивната пропорционалност на база демографското състояние на държавите членки, а останалите 46 места да бъдат замразени за потенциални бъдещи разширявания на ЕС. При така предложеното разпределения България ще запази броя на евродепутатите си. По отношение на бюджета ЕС се изправя пред задачата „да финансира повече с по-малки“. България смята, че държавите членки трябва първо да постигнат съгласие по ключовите приоритети на Съюза в периода след 2020 г. Одобрени бяха и позициите на България за заседанията на Съвета на ЕС „Общи въпроси“ и „Общи въпроси“ (чл. 50), които ще се проведат на 27 февруари в Брюксел. Съвет „Общи въпроси“ ще обсъди анотирания дневен ред за заседанието на Европейския съвет през март 2018 г. По предварителна информация и предвид заключенията на Европейския съвет от октомври и декември 2017 г., възможните теми на Европейския съвет ще бъдат миграция, заетост и социална политика, данъчна и търговска политика на ЕС. Съвет „Общи въпроси“ (чл. 50) ще обсъди състоянието на преговорите относно оттеглянето на Обединеното Кралство от Европейския съюз. Предварителната информация е за липсата на значителен напредък и констатирано разминаване в позициите на двете страни. Правителството одобри и позицията на страната ни за неформалната среща на министрите, отговарящи за търговията в ЕС. Тя ще се проведе на 27 февруари София в две пленарни сесии. На първата сесия ще бъдат обсъдени перспективите пред многостранната търговска система. Българското председателство ще инициира дискусия за възможните действия от страна на ЕС след проведената през м. декември 2017 г. единадесета министерска конференция на Световната търговска организация (СТО). Във втората пленарна сесия ще бъде разгледано състоянието на водените от ЕС преговори по споразумения за свободна търговия, по-специално с Мексико и страните от Меркосур. Министрите ще обменят виждания по прилагането на разпоредбите за търговията и устойчивото развитие в споразуменията за свободна търговия на ЕС с други страни и региони. Одобрена беше и позицията на България за заседанието на КОРЕПЕР II във формат Конференция на представителите на правителствата на държавите членки. То ще се проведе на 28 февруари в Брюксел и на него ще бъде разгледан въпросът за назначаването на девет съдии и трима генерални адвокати в Съда на ЕС. Сред тях е българската кандидатура за съдия Александър Арабаджиев, когото страната ни издига за трети мандат. Освен неговата номинация и направените от Чехия, Германия, Франция, Италия, Кипър, Латвия, Холандия и Швеция предложения за съдии в Съда на ЕС, страната ни ще изрази подкрепата си и за кандидатурите на Франция, Италия и Полша за генерални адвокати. Министерският съвет прие решение, с което увеличи със 156 млн. лв. ангажиментите за разходи, които може да бъдат поети през 2018 г. от Държавната агенция „Държавен резерв и военновременни запаси“. Решението ще позволи да бъдат поемани ангажименти за последователно финансиране на Инвестиционната програма на държавната агенция и тя да бъде изпълнена в определения срок – до 2022 г. Правителството прие промени в четири постановления, свързани с финансирането, приема и отпускането на стипендии в държавните висши училища и научните организации. Промените в ПМС 328/2015 г. са свързани с изпълнение на плана по Стратегията за развитие на висшето образование в Република България за периода 2014-2020 г., който предвижда делът от средствата за издръжка на обучението, получавани въз основа на комплексна оценка за качеството на обучението и съответствието му с потребностите на пазара на труда, да нарасне на 50 на сто през 2018 г. и на 60 на сто през 2020 г. Във връзка с това са въведени два допълнителни коефициента. Първият е за приоритетни професионални направления с намаляващ прием, като за тях се наблюдава отчетен период от 5 години назад във времето. Вторият коефициент е само за обучения, провеждани по професионални направления в определени области на страната с нисък икономически статус. Това са областите Видин, Враца, Кърджали, Смолян и Ловеч, където има филиали на държавни висши училища. Целта от въвеждането на първия допълнителен коефициент е да бъде насърчен приемът по приоритетни професионални направления там, където няма достатъчно интерес от страна на кандидат студентите. Вторият коефициент се въвежда на териториален принцип, за да бъде подпомогнато обучението в области на страната със слабо икономическо развитие, в които има филиали на университети. В резултат на насърчаващ механизъм беше увеличен приемът във висшите училища по професионално направление (ПН) „Информатика и компютърни науки“ и ПН „Комуникационна и компютърна техника“. Достигнатият по-голям брой на приетите студенти по тези професионални направления през двете учебни 2016/2017 и 2017/2018 години дава възможност за устойчиво планиране на по-голям брой на приеманите студенти през следващите учебни години. Затова се предлага да отпаднат допълнителните преференции за тях, предвидени в ПМС 64/2016 за условията и реда за утвърждаване на броя на приеманите за обучение студенти и докторанти в държавните висши училища и за приемане на Списък на приоритетните професионални направления и на Списък на защитените специалности. Предвижда се също максимално допустимият брой на приеманите за обучение студенти и докторанти да се определя за равен на свободния капацитет на съответното професионално направление и да се прилага, освен за ПН „Математика“, и за “Педагогика на обучението по…“, „Религия и теология“, „Физически науки“, „Химически науки“, „Енергетика“, „Материали и материалознание“ и „Химически технологии“. С промените се предвижда още да не се предлага за утвърждаване прием за неприоритетни професионални направления, за които максимално допустимият брой на приеманите за обучение студенти и докторанти е под 15. Целта е да се ускори процесът по оптимизиране броя на професионалните направления, по които висшите училища провеждат обучение. Друга промяна е свързана с възможността за утвърждаване на по-голям брой на студенти във висши училища, които обучават по ПН „Туризъм“ и се намират в административни области, за които добавената стойност по факторни разходи, която се формира от сектор „Туризъм“, е средно над 4% по данни на НСИ за последните три години. Тази мярка се налага от необходимостта от оперативни ръководни, както и изпълнителски кадри за туристическата индустрия в България. С измененията на ПМС 103/1993 г. за осъществяване на образователна дейност сред българите в чужбина се увеличава от 1000 на 2000 броят на осигурените от българската държава места за обучение на наши сънародници от чужбина в държавните висши училища и научни организации за образователно-квалификационните степени „бакалавър“ и „магистър“. За първенците на националните олимпиади по български език и литература и за първенците на випуски на средни и висши училища в райони с компактно население от българска народност в Украйна, Молдова, Сърбия, Румъния и Казахстан местата се увеличават от 15 на 30. За образователната и научна степен „доктор“ увеличението е от 20 на 40 места, а за следдипломна специализация периодът от 120 месеца се увеличава на 240 месеца. Във връзка с разширяването на мрежата от училища в чужбина с преподаване на български език и литература, история на България, география на България и др., се одобрява увеличаване на броя на преподавателите, изпращани от МОН в тези училища от 30 на 50. Основни предпоставки за приетите промени са, че в страни като Украйна, Молдова, Сърбия, Република Македония, Албания се наблюдава трайна тенденция на увеличаване броя на кандидатите за студенти, докторанти и специализанти и повишен интерес към обучение в български висши училища и научни организации. Предложените промени в ПМС №90/2000 г. за условията и реда за предоставяне на стипендии на студентите, докторантите и специализантите от държавните висши училища и научни организации са в две посоки. Дава се възможност на висшите училища да предоставят допълнителни стипендии на студентите, обучаващи се в специалности от т. нар. приоритетни професионални направления. Другата промяна е свързана с актуализирането на размерите на някои видове стипендии. От 450 лв. на 500 лв. месечно се увеличава стипендията за докторантите. Този размер е максималната възможна сума на този етап и е следствие от редица направени анализи и проведени разговори с представители на докторантите и висшите училища. От 135 лв. на 250 лв. се увеличава и размерът на стипендиите, предоставяни на студенти-чужденци, приети за обучение в България по Централноевропейската програма за обмен в университетското образование CEEPUS III. Целта е да се постигне донякъде по-справедливо компенсиране на разходите на тези студенти при престоя им у нас, защото българските студенти, обучаващи се в чужди висши училища по тази програма за обмен, получават стипендии в размер приблизително от 200 евро. В изпълнение на националната политика към българите зад граница, увеличение има и при стипендиите, предоставяни на студенти, приети за обучение в Тараклийския държавен университет в Молдова съгласно Споразумението между правителствата на двете държави. Всички промени са израз на държавната политика, очертана в Стратегията за развитие на висшето образование, приета от Народното събрание, и направените анализи на висшето образование и пазара на труда. Правителството одобри промени в Правилника за прилагане на Закона за експортния контрол на продукти, свързани с отбраната, и на изделия и технологии с двойна употреба. Промените са свързани с оптимизиране на разпоредбите и еднозначното им тълкуване. Определя се срокът, в който е необходимо заявителите да предоставят искане за удължаване на валидността на удостоверенията за износ, внос и трансфер на продукти, свързани с отбраната. Уеднаквяват се изискванията за трансфер и внос на продукти за територията на България, свързани с отбраната. Министерският съвет одобри позицията и състава на българската делегация за XVIII сесия на българо-индийската междуправителствена комисия за икономическо и научно-техническо сътрудничество. Тя ще се проведе на 6 март в Делхи. От българска страна делегацията ще бъде ръководена от заместник-министъра на икономиката Александър Манолев, а от индийска – от заместник-министъра на търговията и индустрията Рита Теаотия. Индия е значим икономически партньор на България в Азия, с бързо развиващ се пазар с над 1,3 млрд. потребители. През последните години двустранната търговия постепенно нараства, а износът ни през 2016 г. е по-голям с 83% на годишна база. Като стоки с най-голям потенциал за експорт се оценяват селскостопанските и козметичните продукти. По време на сесията ще бъдат обсъдени възможностите за задълбочаване на двустранното сътрудничество в областта на търговията и инвестициите, селското стопанство, транспорта, информационните технологии и съобщенията и други области от взаимен интерес. Правителството одобри проекта на споразумение между ИА „Морска администрация“ и Румънската морска администрация за условията и реда за извършване на проверки на плавателни съдове по вътрешните водни пътища в българо-румънския участък на река Дунав. Документът е с технически характер и има за цел да уреди условията и реда за извършване на допълнителни проверки на плавателните съдове в изпълнение на изискване на Директива 2006/87/ЕО. Основните договорености са свързани с взаимно признаване на контролните проверки на чуждестранни за двете страни плавателни съдове в общия участък на Дунав, въвеждане на единни критерии за подбор на плавателни средства за проверка, изграждане, въвеждане в експлоатация и последващо надграждане на единна електронна информационна система и база данни за подбор на плавателни средства за проверка и др. Правителството упълномощи министъра на транспорта, информационните технологии и съобщенията да подпише Меморандум за разбирателство между Република България и Република Сърбия за подобряване на ефективността на железопътния транспорт. Със споразумението, чийто текст беше одобрен на днешното заседание на кабинета, се задълбочава сътрудничеството при изграждането на железопътната инфраструктура по транспортен коридор №10. С него се заявява общото намерение да бъде проучена възможността за съвместен подход към европейските фондове или други международни институции за финансиране на проектите по коридор 10. Споразумението регламентира и въвеждането на по-ефективен граничен контрол, който ще улесни преминаването на товарните влакове. Подписването на меморандума беше договорено на среща между министър Ивайло Московски и вицепремиерът и министър на строителството, транспорта и инфраструктурата на Сърбия Зорана Михайлович в края на януари тази година. България и Сърбия ще си сътрудничат и в развитието на пристанищната инфраструктура по река Дунав. Меморандумът, който ще бъде подписан, ще спомогне за съхранението и преноса на втечнен природен газ между двете страни. С подписването на документа се цели да бъде установено институционално сътрудничество, за да се определи рентабилността на изпълнението на бъдещи инфраструктурни проекти за изграждане на пристанищни съоръжения, необходими за претоварване на втечнен природен газ по река Дунав, в контекста на обявеното изграждане на газопреносна връзка между България и Сърбия. Правителството прие поправки в Наредбата за трудовите и непосредствено свързани с тях отношения между членовете на екипажа на кораба и корабопритежателя. С тях се създават специфични правила за организация на работното време и почивките на екипажите, плаващи под българско знаме по вътрешните водни пътища, като по този начин се изпълняват изискванията на Директива 2014/112/ЕС за прилагане на Европейското споразумение относно определени аспекти на организацията на работното време в сектора на вътрешния воден транспорт. С промените в Наредбата са разписват и мерките за прилагане на национално ниво на промени в Кодекса към Морската трудова конвенция от 2006 г. Те са свързани с изискването за наличие и функциониране на бързи и ефективни системи за финансово обезпечаване на членовете на екипажа в случаите на изоставяне от корабособственика или на трайно намалена работоспособност или смърт, настъпили поради общо заболяване, трудова злополука или професионална болест. Министерският съвет даде съгласието си генерал-майор Данчо Дяков да бъде назначен на длъжността началник на Националната служба за охрана. Към момента той е съветник на Върховния главнокомандващ на въоръжените сили по военната сигурност. Във връзка с подаден от генерал-майор Дяков рапорт и за да бъде изпълнена законовата процедура, правителството предлага на Президента на Република България да го освободи от заеманата в момента длъжност и от военна служба. Участък от 2,6 км от републиканския път III-103 Мездра - Златна Панега беше обявен от правителството за публична общинска собственост. Причината е, че трасето преминава по уличната мрежа на гр. Роман и изцяло през урбанизирана територия. Така то вече не отговаря на първоначалното си предназначение да осъществява свързаност на републиканската пътна мрежа на територията на общината. Промяната ще спомогне за постигане на безопасна, комфортна, добре поддържана общинска пътна инфраструктура, което има особено важна роля за създаването на условия за икономически растеж в региона. Във връзка с решението е изменен списъкът на републиканските пътища като името на третокласния път №103 е променено.", "date": "2018.02.21", "title": "Вижте какво реши Министерският съвет днес"}
{"url": "https://www.24chasa.bg/novini/article/6728597", "text": "Министерският съвет даде съгласието си   да бъде назначен на длъжността началник на Националната служба за охрана. Това стана ясно от днешните решения на правителството. Към момента той е съветник на Върховния главнокомандващ на въоръжените сили по военната сигурност.  Във връзка с подаден от генерал-майор Дяков рапорт и за да бъде изпълнена законовата процедура, правителството предлага на Президента на Република България да го освободи от заеманата в момента длъжност и от военна служба. Генерал-майор Дяков е роден на 9 февруари1965 г. в с. Скобелево, Област Хасково. Това става ясно от биографията, публикувана на сайта на президентството. Първото си офицерско звание получава след завършването на Военния факултет на ВИФ през 1987 г. Службата му в Българската армия започва като щабен офицер в 49-ти мотострелкови полк в гр. Симеоновград. През 1992 г. преминава на служба в новосъздадената „Военна полиция“ където служи до есента на 2013 г. В този период преминава през редица длъжности и през 2009 г. е назначен като директор на Служба „Военна полиция“. На 24.10.2011 г. е произведен в звание „бригаден генерал“. През 1993 г. завършва курс във Френската жандармерия и специализиран курс за офицери от Военна полиция във ВП училище на Армията на САЩ (1997 г.). Дипломант е на Висшата школа на Френската Жандармерия (2001 г.). През 2008 г. завършва стратегически курс за ръководни кадри в Европейския център за изследвания в областта на сигурността „Джордж Маршал“, ФРГ, а през 2016 г. завършва Военната академия „Георги Стойков Раковски“ с втора магистърска степен „Национална сигурност и отбрана“. От ноември 2013 г. до август 2016 г. заема длъжността помощник-началник щаб по гражданско-военното сътрудничество и партньорството в Съвместното Командване на Силите на НАТО в Брунсум, Холандия. Генерал-майор Дяков владее английски и френски и ползва руски език. Женен, с едно дете.", "date": "2018.02.21", "title": "Правителството одобри президентския съветник Данчо Дяков за шеф на НСО"}
{"url": "https://www.24chasa.bg/novini/article/6728591", "text": "Вековните букови гори на резерватите в Национален парк „Централен Балкан“ стават част от сериен обект на световното наследство на ЮНЕСКО „Старите и вековни букови гори на Карпатите и други региони в Европа“. Правителството одобри съвместна декларация за обявяването на обекта, който е разположен на територията на Австрия, Албания, Белгия, България, Румъния, Словения, Испания, Италия, Хърватска, Германия, Украйна и Словакия. С декларацията участващите държави се ангажират да създадат интегрирана система за управление на серийния обект, която да гарантира неговата защита. Това съобщиха от правителствената информационна служба. Серийният обект беше одобрен от Комитета за световно наследство на ЮНЕСКО на 41-ата му сесия в Краков през юли 2017 г. Той включва 78 компонента, разположени на територията на 12 европейски държави. България участва в номинацията с най-представителните букови гори в деветте резервата, разположени на територията на Национален парк „Централен Балкан“ – „Боатин“, „Царичина“, „Козя стена“, „Стенето“, „Соколна“, „Пеещи скали“, „Стара река“, „Джендема“ и „Северен Джендем“, които вече са в списъка на ЮНЕСКО. Разширеният сериен обект (досега той обхващаше само територии в Германия, Украйна и Словакия) представлява изключителен пример за незасегнати, комплексни гори в умерения пояс, които демонстрират разпространението на европейския бук от последната ледникова епоха до днес. Уникално за обекта е и големият брой участващи държави – прецедент в историята на Конвенцията за опазване на световно наследство. Включването на България в него е поредно признание за уникалността на българската природа и традициите в нейното опазване. Решението за участие на България в серийния обект беше взето след допитване до заинтересованите институции на регионално и местно ниво – съответните областни управители и общини, в чийто териториален обхват попадат въпросните резервати. С обявяването на буковите гори в Национален парк „Централен Балкан“ за част от обекта на световното наследство не се налагат допълнителни режими и ограничения, тъй като те и сега са в територии с най-строг режим на опазване.", "date": "2018.02.21", "title": "Вековните букови гори в \"Централен Балкан\" стават част от обект на ЮНЕСКО"}
{"url": "https://www.24chasa.bg/novini/article/6728634", "text": "Правителството даде съгласие Полша да открие почетно консулство в Несебър с консулски окръг, обхващащ територията на общините Бургас, Варна и Добрич. За почетен консул е предложена Лидия Барбара Пиетшик - Вангелова. Това съобщиха от пресцентъра на Министерския съвет. Г-жа Пиетшик - Вангелова има професионален опит в областта на международната търговия. От 2004 г. тя е ръководител на Полското културно-образователно дружество „Владислав Варненчик“, отдел – Бургас. Удостоявана е с наградата „Бене Мерито“ на министъра на външните работи на Полша и със Златен кръст за заслуги от президента на Полша. Откриването на почетното консулство ще допринесе за стимулирането на българо-полските отношения, които през последните години се развиват динамично във всички сфери на обществения живот.", "date": "2018.02.21", "title": "Полша открива почетно консулство в Несебър"}
{"url": "https://www.24chasa.bg/novini/article/6728636", "text": "Правителството упълномощи министъра на транспорта, информационните технологии и съобщенията да подпише Меморандум за разбирателство между Република България и Република Сърбия за подобряване на ефективността на железопътния транспорт. Със споразумението, чийто текст беше одобрен на днешното заседание на кабинета, се задълбочава сътрудничеството при изграждането на железопътната инфраструктура по транспортен коридор №10. С него се заявява общото намерение да бъде проучена възможността за съвместен подход към европейските фондове или други международни институции за финансиране на проектите по коридор 10. Споразумението регламентира и въвеждането на по-ефективен граничен контрол, който ще улесни преминаването на товарните влакове. Това съобщиха от правителствената пресслужба. Подписването на меморандума беше договорено на среща между министър Ивайло Московски и вицепремиерът и министър на строителството, транспорта и инфраструктурата на Сърбия Зорана Михайлович в края на януари тази година. България и Сърбия ще си сътрудничат и в развитието на пристанищната инфраструктура по река Дунав. Меморандумът, който ще бъде подписан, ще спомогне за съхранението и преноса на втечнен природен газ между двете страни. С подписването на документа се цели да бъде установено институционално сътрудничество, за да се определи рентабилността на изпълнението на бъдещи инфраструктурни проекти за изграждане на пристанищни съоръжения, необходими за претоварване на втечнен природен газ по река Дунав, в контекста на обявеното изграждане на газопреносна връзка между България и Сърбия. Правителството одобри и проекта на меморандум за разбирателство между Министерството на труда и социалната политика на България и Министерството на труда, заетостта, ветераните и социалните въпроси на Сърбия. Документът предвижда двете институции да задълбочат обмяната на опит и добри практики за ефективно управление в сферата на труда, заетостта, интеграцията на хората с увреждания, ранното детско развитие. България и Сърбия ще си сътрудничат и за усъвършенстване на трудовото и социално-осигурителното законодателство и прилагането на държавни политики за насърчаване на заетостта и професионалното обучение на заети и безработни. Двете страни ще реализират съвместни инициативи и в областта на трудовите отношения, превенцията на недекларираната заетост и предотвратяването на злоупотребите със социални и семейни помощи. Регламентирана е възможност за участие със съвместни проекти по европейски и международни донорски програми.", "date": "2018.02.21", "title": "Договаряме със Сърбия изграждането\nна жп инфраструктура по Коридор 10"}
{"url": "https://www.24chasa.bg/novini/article/6728582", "text": "39-годишен бургазлия е задържан зад волана на 20 февруари следобед, въпреки че книжката му била отнета за срок от 1 г., съобщават от полицията. Малко след 15 ч. в района на бензиностанция \"Шел\" в к-с \"Зорница\" за проверка е спрян лъкатушещ автомобил \"Рено Лагуна\", чийто водач се държал неадекватно. Установено е, че освен с отнета книжка, 39-годишният Н.П.е регистриран за притежание на наркотични вещества.   Бургазлията категорично отказал да бъде изпробван със специализиран дрегер за наркотици или даде кръв за химичен анализ.След отказа полицаите му съставили три акта - за управление на МПС с отнета шофьорска книжка, за отказ за тестване с техническо средство за употреба на наркотични вещества и за липса на задължителната застраховка Гражданска отговорност. Нарушителят е задържан за денонощие, по случая е образувано бързо полицейско производство.", "date": "2018.02.21", "title": "Шофьор без книжка от Бургас получи три акта наведнъж, преспа в ареста"}
{"url": "https://www.24chasa.bg/novini/article/6728648", "text": "Турция ще продължи да извършва операцията \"Маслинова клонка\" в района на сирийския град Африн дори ако кюрдите от отрядите на Силите за защита на народа (СЗН) постигнат споразумение с Дамаск за предоставяне на военна помощ. Това заяви днес турският президентски говорител Ибрахим Калън на пресконференция в Анкара, предаде ТАСС. Информацията, че СЗН са сключили споразумение със силите на Башар Асад е некоректна. Възможно е такива преговори в действителност да се водят, но дори ако бъде постигнато споразумение между тях, ние ще продължим да водим операцията \"Маслинова клонка\", каза Калън, цитиран от турската телевизия А Хабер, предава БТА. Турция не води преки преговори със сирийското правителство, но посланията й се предават индиректно на Дамаск, посочи още Калън, цитиран от Ройтерс. Турският президентски говорител заяви, че сирийски проправителствен конвой от 40-50 коли е опитал да навлезе в Африн във вторник, след което е бил отблъснат от турски артилерийски обстрел. Калън уточни, че проправителствените сили са отстъпили на изток от Алепо. Той добави, че опитът за навлизане в Африн ще има сериозни последици. Президентският говорител съобщи още, че Турция е изградила шест наблюдателни пунктове в Идлиб, като планира да изгради общо 12 наблюдателни пункта. Калън посочи, че Анкара е оптимистично настроена, но същевременно е предпазлива по отношение на отношенията със САЩ след посещението на американския държавен секретар Рекс Тилърсън в Анкара (миналата седмица).", "date": "2018.02.21", "title": "Турция ще продължи операцията в Африн\nдори при споразумение на сирийските кюрди с Дамаск"}
{"url": "https://www.24chasa.bg/novini/article/6728709", "text": "Европейската комисия назначи днес Мариана Коцева за генерален директор на генерална дирекция \"Евростат\". Това е първият български гражданин, който застава на толкова висок пост в ЕК. Еврокомисарят Гюнтер Йотингер коментира, че е време 11 години след приемането на България в ЕС българин да поеме подобна отговорност, предава БТА. От юли 2012 г. Коцева е заместник-генерален директор на \"Евростат\" в Люксембург. Тя е и първата жена, която застава начело на европейската статистическа служба. С почти шест години трудов стаж в Евростат и 10 години като генерален секретар, а след това и председател на Националния статистически институт у нас, Коцева притежава всички необходими умения и опит за новата си позиция, отбелязва ЕК. С друго решение на комисията Андрияна Сукова е назначена на поста заместник-генерален директор на генерална дирекция в Европейската комисия. Тя ще работи в генералната дирекция \"Трудова заетост, социални въпроси и приобщаване\". От август 2010 г. Сукова е директор в генерална дирекция \"Заетост\". Тя работи в генерална дирекция \"Заетост\" повече от седем години, особено в областта на наблюдението и изпълнението на програми по Европейския социален фонд. Сукова е бивш заместник-министър на земеделието и член на кабинета на бившия комисар по защита на потребителите Меглена Кунева.", "date": "2018.02.21", "title": "Българката Мариана Коцева стана генерален директор на \"Евростат\""}
{"url": "https://www.24chasa.bg/novini/article/6728690", "text": "Правителството прие поправки в Наредбата за трудовите и непосредствено свързани с тях отношения между членовете на екипажа на кораба и корабопритежателя. С тях се създават специфични правила за организация на работното време и почивките на екипажите, плаващи под българско знаме по вътрешните водни пътища, като по този начин се изпълняват изискванията на Директива 2014/112/ЕС за прилагане на Европейското споразумение относно определени аспекти на организацията на работното време в сектора на вътрешния воден транспорт. Това съобщиха от пресцентъра на Министерския съвет. С промените в Наредбата са разписват и мерките за прилагане на национално ниво на промени в Кодекса към Морската трудова конвенция от 2006 г. Те са свързани с изискването за наличие и функциониране на бързи и ефективни системи за финансово обезпечаване на членовете на екипажа в случаите на изоставяне от корабособственика или на трайно намалена работоспособност или смърт, настъпили поради общо заболяване, трудова злополука или професионална болест.", "date": "2018.02.21", "title": "Регламентират работното време и почивките на плаващите под българско знаме по вътрешните пътища"}
{"url": "https://www.24chasa.bg/novini/article/6728725", "text": "Болници настояват Здравната каса да изплати надлимитната дейност за три години назад. Настояването е в писмо, изпратено до президента на България, до премиера, до Народното събрание, до министъра на здравеопазването и до съсловната организация, изпратено от Българската болнична асоциация, от Сдружението на частните болници и от Сдружението на общинските болници, предава БТА. В него се посочва, че както се обсъжда проблемът с дължимите от НЗОК средства на чуждестранни болници от държави членки на ЕС, така трябва да се има предвид, че българските болници също са европейски лечебни заведения и НЗОК дължи пари и на тях. От сдруженията настояват НЗОК да изплати изработена надлимитна дейност в периода 2015 г.- 2017 г. включително, която е в размер на над 122 млн.лв. без законовата лихва за просрочието. Увеличаването на лимитираната дейност в страната ни ще доведе до увеличен брой на лекувалите се в чужбина българи, допълват в писмото от сдруженията. В писмото се отправя предложение към делегатите на предстоящия събор на Българския лекарски съюз да разгледат въпроса с неизплатените от НЗОК средства за болнична помощ и да преценят дали решаването му да не бъде поставено, като условие за подписване на новия Национален рамков договор.", "date": "2018.02.21", "title": "Болници настояват Здравната каса да изплати надлимитната дейност за 3 години назад"}
{"url": "https://www.24chasa.bg/novini/article/6728711", "text": "Днес Европейската комисия взе решение за редица назначения, свързани с нейното висше управленско равнище. Назначаването на най-добрите хора на правилните позиции ще помогне на Комисията под председателството на Юнкер да постигне значителен напредък през 2018/2019 г. и след това. Днешните решения за висшето ръководство засягат ключови стратегически области от работата на Комисията под председателството на Юнкер, като се започне от действията в областта на климата, научните изследвания, образованието, младежта и културата, през социални дейности и заетост до промени в Генералния секретариат и кабинета на председателя. Днешните назначения ще увеличат значително броя на жените генерални директори и заместник-генерални директори от едва 11% през 2014 г. до 36% сега. Това е резултат от ангажимента на председателя Юнкер да постигне целта от 40% до 31 октомври 2019 г., информира БТА. Председателят на Европейската комисия Жан-Клод Юнкер заяви: \"Тъй като остават още 20 месеца до края на мандата на тази Комисия, сега е най-подходящият момент да подсилим нашето висше ръководство, за да можем да изпълним решително стратегическия дневен ред на Европейския съюз. С попътния вятър в платната ни сега се нуждаем от опитни, енергични и силно мотивирани моряци, които да ни помогнат да насочим кораба си в правилната посока. Аз настоях за необходимостта да има повече жени на управленски позиции в нашите институции. И е добре да се види, че с днешните решения представителството на жените в длъжност генерални директори и заместник-генерални директори на Комисията ще се увеличи до 36%. Това е добър напредък, който трябва да продължим. \" Комисарят по въпросите на бюджета и човешките ресурси Гюнтер Йотингер заяви: \"Като назначим най-добрите хора на правилните позиции, ние сме решени да използваме сегашните възможности и да изпълним нашата политическа програма. Ние надграждаме опита на нашето висше ръководство, като осигуряваме, че те продължават да служат на интересите на тази институция. Аз ще продължа да поставям силен акцент върху постигането на целта на председателя Юнкер за най-малко 40% жени в управлението на Комисията. \" 1. Петима нови генерални директори на Комисията под председателството на Юнкер, две от които са жени. Европейската комисия реши днес да назначи петима нови генерални директори, което не само ще увеличи броя на жените на ръководни длъжности, но също така ще подобри цялостното географско равновесие, включително назначенията от държавите членки, които се присъединиха към ЕС през 2004 г. и 2007 г. Назначенията включват: - Темис Христофиду от Кипър ще бъде новият генерален директор в генерална дирекция \"Образование, младеж, спорт и култура\": от ноември 2014 г. тя е началник на кабинета на Комисаря по въпросите на хуманитарната помощ и управлението при кризи Христос Стилианидис. Г-жа Христофиду е първата кипърка назначена за генерален директор. Като служител на Комисията от повече от 17 години, включително работата й като заместник-началник на кабинета на бившата комисарка по въпросите на образованието, културата, многоезичието и младежта Андрула Василиу, г-жа Христофиду може да използва ценния опит и експертиза за новата си позиция и за изпълнението на заключенията от срещата на върха в Гьотеборг по въпросите на образованието и културата. - Мариана Коцева от България ще бъде новият генерален директор на генерална дирекция \"Евростат\": от юли 2012 г. тя е заместник-генерален директор на Евростат в Люксембург. Г-жа Коцева е първата българка назначена за генерален директор. Тя е и първата жена начело на европейската статистическа служба Евростат. С почти шест години трудов стаж в Евростат и десет години като генерален секретар, а след това и председател на Националния статистически институт на България, г-жа Коцева притежава всички необходими умения и опит за новата си позиция. - Йоуст Корте от Нидерландия ще бъде новият генерален директор на генерална дирекция \"Трудова заетост, социални въпроси и приобщаване\": от януари 2017 г. той е заместник-генерален директор на генерална дирекция\"Търговия\". След като работи в продължение на повече от 31 години в Европейската комисия, включително шест години като заместник-генерален директор, г-н Корте носи със себе си необходимия богат опит за тази длъжност. След като изигра ключова роля в успешното договаряне на историческото съгласие за модернизиране на търговската защита на ЕС, г-н Корте ще спомогне сега за постигането на резултатите от срещата на върха в Гьотеборг за заетостта и растежа. Той също така ще ръководи работата на Комисията по предстоящото предложение за Европейски орган по трудовия пазар, обявен от председателя Юнкер в неговата реч за състоянието на Съюза през 2017 г. и ще подготви Европейският социален фонд за следващата многогодишна финансова рамка. - Жан-Ерик Паке от Франция ще бъде новият генерален директор на генерална дирекция \"Научни изследвания и иновации\": от ноември 2015 г. той е един от тримата заместник-генерални секретари на Комисията под председателството на Юнкер. С 23-годишен опит в Европейската комисия, като част от най-скорошната си работа г-н Паке работи по подготовката на предложенията на Европейската комисия за задълбочаване на Икономическия и паричен съюз и за стратегията за индустриална политика. Като заместник-началник на кабинета на бившия комисар по политиката в областта на научните изследвания Филип Бюскен, а също така с опита си по Европейския семестър в сегашната си роля на заместник-генерален секретар, той е идеален за новата длъжност. - Мауро Петричоне от Италия ще бъде новият генерален директор на генерална дирекция \"Действия по климата\": от септември 2014 г. той е заместник-генерален директор в генерална дирекция \"Търговия\". След 30 години работа в Европейската комисия и по-специално в дирекцията, занимаваща се с търговията, в последно време той служеше на Комисията в качеството си на главен преговарящ по търговските споразумения ЕС-Канада и ЕС-Япония. С успешното им приключване г-н Петричоне доказа, че притежава всички необходими умения и опит, за да се справи с чувствителни политически преговори. Той ще играе ключова роля за усилията към пълното прилагане на Парижкото споразумение - основен приоритет за Комисията под председателството на Юнкер. Сегашните генерални директори Йос Делбеке (генерална дирекция \"Действия по климата\"), Мишел Серво (генерална дирекция\"Трудова заетост, социални въпроси и приобщаване\") и Робърт Ян Смит (генерална дирекция\"Научни изследвания и иновации\")ще станат специални съветници в Европейския център за политическа стратегия (EPSC, вътрешният мозъчен тръст на Комисията) за да съветват директно председателя и колежа на комисарите. Г-н Серво ще бъде старши съветник по въпросите на роботиката, изкуствения интелект и бъдещето на европейското трудово законодателство; г-н Делбеке ще бъде старши съветник за връзки с Европейския университетски институт във Флоренция и г-н Смит ще бъде старши съветник по въпроси, които ще бъдат определени по-късно. С назначаването на г-жа Параскеви Мишу като първата жена генерален директор за \"Миграция и вътрешни работи\" от 1 март и Жан-Ерик Паке като генерален директор на генерална дирекция \"Научни изследвания и иновации\" от 1 април, два от трите поста на заместник-генерални секретари се публикуват днес, за да бъдат запълнени възможно най-бързо и най-късно до април 2018. 2. Петима нови заместник-генерални директори, четири от които са жени Европейската комисия реши да назначи петима нови заместник-генерални директори, четири от които са жени. Това означава четирикратно увеличение на броя на жените заместник-генерални директори в Европейската комисия, като с това се достига целта от 40% за тази длъжност, увеличение от само 8% в началото на мандата на Комисията под председателството на Юнкер. - Вивиан Хофман от Люксембург ще бъде новият заместник генерален директор на генерална дирекция \"Образование, младеж, спорт и култура\": от октомври 2014 г. тя е директор в председателската служба генерална дирекция\"Комуникации\". С 30-годишен опит в Европейската комисия, от които в три последователни мандата като заместник-началник на кабинета на бившия заместник-председател и комисар Вивиан Рединг, която по време на първия си мандат отговаряше по въпросите на образованието и културата, г-жа Хофман носи много политически и институционален опит за новата си позиция. С нейния скорошен опит с гражданските диалози и с дебата за бъдещето на Европа, г-жа Хофман ще донесе много свежи идеи за развитието на политиката на Комисията за младежта и образованието, която заема важно място в Програмата на лидерите. - Андрияна Сукова от България ще бъде новият заместник-генерален директор на генерална дирекция \"Трудова заетост, социални въпроси и приобщаване\": от август 2010 г. тя е директор в генерална дирекция \"Заетост\". Г-жа Сукова работи в генерална дирекция \"Заетост\" повече от седем години, по-специално в областта на мониторинга и изпълнението на програми в рамките на Европейския социален фонд - компетентност, която ще бъде от решаващо значение за предстоящите преговори за новата многогодишна финансова рамка, която Комисията ще предложи през май. Като бивш заместник-министър на земеделието на България и член на кабинета на бившия комисар по защита на потребителите Меглена Кунева, г-жа Сукова може също да използва политическия си опит за новата си позиция. - Сигне Ратсо от Естония ще бъде новият заместник-генерален директор на генерална дирекция \"Научни изследвания и иновации\": от март 2011 г. тя е директор в генерална дирекция\"Търговия\". С цялостен 12-годишен опит в генерална дирекция\"Търговия\"на Европейската комисия г-жа Ратсо се е занимавала с въпроси, свързани с достъпа до пазара и индустрията - две области, които са важни при формирането на политиката на ЕС в областта на научните изследвания и иновациите. Като бивш заместник-генерален секретар по европейската интеграция и международното сътрудничество на Министерство на икономиката и съобщенията на Естония, г-жа Ратсо може също така да използва политическия си опит, свързан с новата си позиция, и по-специално за предстоящото предложение на Комисията на новата Рамкова програма за научни изследвания и иновации. - Селин Гое от Франция ще бъде новият заместник-генерален директор на генерална дирекция \"Здравеопазване и безопасност на храните\": от юли 2014 г. тя е директор в генерална дирекция\"Конкуренция\". С 24-годишен опит в Европейската комисия, г-жа Гое е работила по-специално по случаи, свързани с енергетиката и околната среда в отдела за конкуренция на Комисията; отговаряла е за създаването на мрежа от национални органи за защита на конкуренцията и също е работила в службата на Комисията за защита на потребителите. Този опит я прави подходяща за новата й позиция. - Кун Дунс от Белгия ще бъде новият заместник генерален директор на генерална дирекция \"Международно сътрудничество и развитие\": от ноември 2014 г. той е директор в генерална дирекция\"Развитие\". Г-н Дунс е с 14-годишен опит в Европейската комисия и повече от десет години дипломатически опит в белгийското Министерство на външните работи, като е работил за трима белгийски министри, отговарящи за външните работи и търговията. Той също така е оглавявал Службата на говорителя на Комисията при бившия председател Барозу и следователно е добре запознат с политическата комуникация. Като част от най-скорошната си работа в генерална дирекция\"Развитие\", г-н Дунс е изиграл ключова роля за създаването на Доверителния фонд за справяне с първопричините за незаконната миграция в Африка. След тези решения Европейската комисия публикува пет поста за заместник-генерални директори (два в генерална дирекция \"Търговия\" и по един в генерална дирекция \"Действия по климата\", \"Енергетика\" и \"Евростат\") за да бъдат запълнени възможно най-бързо и най-късно до април 2018. 3. Други решения Европейската комисия взе под внимание днешното решение на председателя и на комисаря Йотингер да удължи настоящото назначение на трима генерални директори, които са достигнали пенсионна възраст: - Жан-Люк Демарти от Франция като генерален директор на генерална дирекция \"Търговия\". С 30-годишен опит в Европейската Комисията, включително като началник на кабинета на бившия президент Жак Делор, г-н Демарти през последните три години беше от решаващо значение за осъществяването на обновената търговска програма в рамките на Комисията под председателството на Юнкер. Това включва историческите търговски споразумения с Канада и Япония и с работата, която продължава по търговско споразумение с Меркосур и по мандатите за търговски преговори със Сингапур, Нова Зеландия и Австралия. - Доминик Ристори от Франция като генерален директор на генерална дирекция \"Енергетика\". С 40-годишен опит в Европейската комисия, от които осем като генерален директор, ролята на г-н Ристори беше от решаващо значение за предприемането на решителни стъпки за оформянето на Европейския енергиен съюз. Това включва най-новите предложения на Комисията за чиста мобилност и чиста енергия за всички. - Ирене Сука от Гърция като генерален директор на генерална дирекция \"Човешки ресурси и сигурност\". С 38-годишен опит в Европейската комисия, от които почти девет години като генерален директор за \"Човешки ресурси и сигурност\". Със своя опит и изграденото доверие по въпросите на персонала г-жа Сука е в най-добра позиция да осигури приемственост и стабилност в прехода към следващата Европейска комисия в портфолио, което включва чувствителни въпроси свързани с кариерата и личното бъдеще на хората. Европейската комисия също реши да назначи днес двама нови директори в генерална дирекция \"Международно сътрудничество и развитие\" (генерална дирекция\"Развитие\"): г- жа Хенриете Гайгер от Германия, която понастоящем е началник на отдел в ГД \"Развитие\" и Феликс Фернандес-Шоу от Испания, който понастоящем е член на кабинета на върховния представител / заместник-председател на Комисията Могерини.", "date": "2018.02.21", "title": "Юнкер обяви ключово разместване по върховете на Еврокомисията"}
{"url": "https://www.24chasa.bg/novini/article/6728719", "text": "На 22 февруари 2018 г., от 11.00 ч. в Гербова зала на „Дондуков“ 2 държавният глава и върховен главнокомандващ Въоръжените сили Румен Радев ще връчи висше офицерско звание, съобщиха от прессекретариата на президента.  Със свой указ президентът Румен Радев назначава полковник Венцислав Мутафчийски на длъжността „Началник на Военномедицинска академия и главен лекар на Въоръжените сили на Република България“, като го удостоява с висше офицерско звание „бригаден генерал“.", "date": "2018.02.21", "title": "Румен Радев ще връчи висше офицерско звание на полковник Мутафчийски утре"}
{"url": "https://www.24chasa.bg/novini/article/6728735", "text": "Турският президент и председател на управляващата Партия на справедливостта и развитието (ПСР) Реджеп Тайип Ердоган и лидерът на опозиционната Партия на националистическото действие (ПНД) Девлет Бахчели се договориха за обща коалиция между двете политически сили. Ердоган в изявление пред журналисти заяви, че коалицията с Бахчели ще носи името \"Коалиция за републиката\". Стъпката идва преди изборите за президент догодина, които са от жизнено важно значение за бъдещето на Турция, предава БТА. Съюзяването между Ердоган и Бахчели не е ново явление. Бахчели и неговата партия ПНД подкрепиха ПСР и Ердоган на референдума през април миналата година. Може да се каже, че благодарение на подкрепата на Бахчели Ердоган спечели допитването, на което турците трябваше да се обявят \"за\" или \"против\" разширяване на президентските пълномощия. Днес се очаква Ердоган и Бахчели да обявят официално съюза помежду си. В изявленията си пред журналисти Ердоган вече няколко пъти посочи, че \"става дума за създаване на нова система, която ще оформи голяма, много по-различна картина от досегашната\". Бахчели от своя страна заяви, че \"през 2019 г. в Турция ще започне нов период\". Догодина в страната ще се произведат три избора - местни, президентски и парламентарни. Предвижда се днес в парламента да бъде внесен за одобрение проектът за коалицията между ПСР и ПНД. Отделните точки вече са били съгласувани и одобрени от Ердоган и Бахчели, посочва близкият до ПСР анализатор Абдюлкадир Селви. По думите му постигнатото споразумение между двамата предвижда двете партии да се явят с отделна бюлетина, т.е. всяка самостоятелно, на местните избори. На президентските и парламентарните избори догодина обаче те ще се явят в коалиция. Отпада също и въпросителната около прага за изборите. Както досега той ще остане от 10 процента. В предложен на депутатите проект във връзка с местните избори се поставя като условие кандидатите да са навършили 18 години и се предвижда отлагане на военната повинност, ако даден кандидат бъде избран. Въвеждат се и нови правила за сигурността на изборите. 100 хиляди подписа ще бъдат необходими на кандидата за президент. Новото е, че подписите ще бъдат заверявани от Висшата избирателна комисия, а не от нотариус, както беше досега. Паралелно на инициативите на ПСР и ПНД, се наблюдава раздвижване сред лидерите и на другите политически партии. Ислямистката Партия на щастието (ПЩ) се подготвя да се яви на президентските избори със свой кандидат. Лидерът на тази партия Темел Карамоллаоглу заяви, че вероятният им кандидат ще бъде бившият /11-ти/ президент на Турция Абдуллах Гюл. По думите му, Гюл е политикът, който би спечелил одобрението на различните среди от политическия спектър на страната. Според Карамоллаоглу засега ПЩ няма планове за включване към коалиционния \"републикански\" съюз между ПСР и ПНД. Той посочи, че е имал разговор с Ердоган на тази тема, но нямат конкретна договорка. Карамоллаоглу, както и Абдуллах Гюл бяха в основното ядро на Партията на благоденствието (ПБ) по времето, когато Ердоган беше кмет на Истанбул /началото на 90-те години на м.в./. След като ПБ бе закрита заради ислямистки фундаментализъм, а на лидерите й, между които и Ердоган, бе наложена забрана за политическа дейност, Карамоллаоглу заедно с Ердоган и Гюл преминаха към новооснованата Партия на добродетелта (ПД). През 2002 г. обаче Ердоган и Гюл се отделиха и основаха настоящата ПСР. По-късно бе забранена и ПД, а на нейно място бе основана Партията на благоденствието. След кончината на нейния основател Неджметтин Ербакан, Темел Карамоллаоглу бе избран за лидер на партията. По отношение на Абдуллах Гюл в медийното пространство се тиражират съобщения за евентуалното му завръщане в политиката, като някои очакват от него да се кандидатира срещу Ердоган за президентския пост. Тези твърдения обаче досега не са потвърдени официално. Според близки до Гюл среди е много малка вероятността Гюл да се опълчи срещу Ердоган. \"У Гюл няма такава смелост от една страна, а от друга, той не би изменил на \"религиозното братство\", което го свързва с Ердоган\", коментира източник, пожелал анонимност.", "date": "2018.02.21", "title": "Ердоган и Бахчели създават \"Коалиция за републиката\""}
{"url": "https://www.24chasa.bg/novini/article/6728727", "text": "Правителството одобри проекта на споразумение между ИА \"Морска администрация\" и Румънската морска администрация за условията и реда за извършване на проверки на плавателни съдове по вътрешните водни пътища в българско-румънския участък на Дунав, съобщи пресслужбата на кабинета. Документът е с технически характер и има за цел да уреди условията и реда за извършване на допълнителни проверки на плавателните съдове в изпълнение на изискване на Директива 2006/87/ЕО. Основните договорености са свързани с взаимно признаване на контролните проверки на чуждестранни за двете страни плавателни съдове в общия участък на Дунав, въвеждане на единни критерии за подбор на плавателни средства за проверка, изграждане, въвеждане в експлоатация и последващо надграждане на единна електронна информационна система и база данни за подбор на плавателни средства за проверка и други.", "date": "2018.02.21", "title": "Ще проверяваме с Румъния корабите в Дунав"}
{"url": "https://www.24chasa.bg/novini/article/6728687", "text": "718 грама недекларирани златни и сребърни бижута откриха служители на ГКПП Лесово в бельото, дрехите и дамската чанта на румънка. Жената е пътувала с лек автомобил \"Фолксваген Пасат\", пристигнал на границата от Турция. Шофьорът и неговите спътници, всички румънски граждани, са заявили пред българските митничари, че не внасят нищо за деклариране. Последвала проверка, при която се оказало, че румънката А.Т. крие златни и сребърни бижута в сутиена си, във вътрешните джобове на дрехите си и в дамската чанта. Иззети са 602,98 грама златни накити и 115,49 грама сребърни на обща стойност 31 465 лв. Контрабандните бижута ще бъдат отнети в полза на държавата, а срещу румънката вече е образувано досъдебно производство под надзора на Окръжна прокуратура Ямбол.", "date": "2018.02.21", "title": "Румънка крие злато и сребро в бельото си, но я разкриха на ГКПП Лесово"}
{"url": "https://www.24chasa.bg/novini/article/6728760", "text": "“Право на президента е да налага вето. Не сме съгласни с тези мотиви. Считаме, че има неразбиране на параграф 5,6 и 7 от нашия законопроект. И неразбиране на чл. 14 от Закона за нормативните актове”. Това заяви пред журналисти в парламента депутатът от ДПС Хамид Хамид по повод ветото на президента Румен Радев върху Закона за банковата несъстоятелност, станал известен като Закона за КТБ. “ В параграф 5-и, където се говори, че закона погасява задължения и заличава права - това абсолютно не отговаря на истината. За погасяване на задължения ще се произнесе българският съд. Ние само даваме правен способ на синдиците да запазят активите, докато се произнесе съда. В момента висят над 800 дела пред съда и само той може да каже дали дадена сделка е нищожна, недействителна и тн. Преходните разпоредби осигуряват активите да не бъдат разграбвани”, обясни Хамид.", "date": "2018.02.21", "title": "ДПС за ветото: Президентът не разбира закона, твърди неистини"}
{"url": "https://www.24chasa.bg/novini/article/6728788", "text": "38-годишната пловдивчанка Иванка Стефанова,  , се е барикадирала в дома си. Тя не отговаря нито на телефона си, нито на позвъняванията на вратата и не желае никакъв контакт със социални работници и служители от отдела за \"Закрила на детето\". Това съобщи шефът на дирекция \"Социално подпомагане\" в Пловдив Надя Танева. Тя добави, че по-късно днес социалните ще се опитат да установят контакт с майката с помощта на полицията.  , 3-годишните близначета бяха приети в Университетската болница \"Св Георги\" в понеделник вечерта. Момченцето е със спукан череп и в дълбока кома. Момиченцето е с охлузване на окото. \"Нямаме все още информация, дали децата са бити от майка си, но при всички случаи за нас е ясно, че са жертва на емоционално насилие от нейна страна. Съседите изобщо не са чували детски плач, не са виждали Стефанова да ги разхожда навън, което е много притеснително\", каза Надя Танева. По думите й следващата седмица момиченцето ще бъде преместено в друга клиника на УМБАЛ \"Св. Георги\", където ще бъде с придружител.  Бабата на децата по бащина линия, която е от Стамболийски, е изявила желание да се грижи за внуците си. Според социалните обаче децата трябва първо да се възстановят. Единият вариант, който се обсъжда, е да бъдат настанени в приемно семейство, ако лекарите сметнат, че физическото им състояние го позволява. Другият вариант е да отидат в център с постоянна медицинска грижа. ", "date": "2018.02.21", "title": "Майката на пострадалите близнаци се барикадира в дома си"}
{"url": "https://www.24chasa.bg/novini/article/6728869", "text": "Правителството одобри решение за отчуждаване на части от два имота - частна собственост, за модернизацията на съществуващо трасе по пътя Калотина - Софийски околовръстен път, съобщи пресслужбата на кабинета, цитирана от БТА. Терените с обща площ 450 кв. м се намират в землището на Драгоман. Средствата за обезщетяване на собствениците са за сметка на Агенция \"Пътна инфраструктура\", а решението на МС може да бъде обжалвано по реда на АПК в 14-дневен срок от съобщаването му на заинтересованите лица. Едноетажната сграда на хижа \"Здравец\" край с. Гълъбово, община Куклен, се предоставя на Центъра за спешна медицинска помощ - Пловдив. Решението на правителството позволява създаване на условия за отдих и почивка на служителите на спешния център. Министерството на земеделието, храните и горите получава правото на управление върху помещение от 50 кв. м в административната сграда на ул. \"Независимост\" 5 в Добрич. То ще се ползва за нуждите на областната дирекция \"Земеделие\". От публична в частна държавна собственост беше променен статутът на имоти, управлявани от Министерството на земеделието, храните и горите. Терените се намират в защитената местност \"Атолука\" край с. Равногор, община Брацигово, чиято площ е намалена със заповед на министъра на околната среда и водите от 2016 г. Поради това имотите са изгубили характеристиките си на публична държавна собственост. За частна държавна собственост е обявен и имот в с. Трояново, област Стара Загора, предоставен през 2007 г. на Министерството на правосъдието за нуждите на Главна дирекция \"Изпълнение на наказанията\". Имотът не е ползван и не е необходим за затвора в Стара Загора, какъвто е бил мотивът за предоставеното на МП право на управление. За ползването му не са постъпили искания от страна на ведомства, регионални структури и други юридически лица на бюджетна издръжка, а предоставянето му за управление на областния управител е неефективно и нецелесъобразно, тъй като ще увеличи значително данъчната тежест за областната администрация. Поради това правителството възлага на Агенцията за приватизация и следприватизационен контрол да извърши приватизация на терена от 17,7 дка и построените в него осем сгради.", "date": "2018.02.21", "title": "Отчуждават имоти за участък от пътя Калотина - Софийски околовръстен път"}
{"url": "https://www.24chasa.bg/novini/article/6728890", "text": "Плащането на билет за багаж при пътуване в столичния градски транспорт отпада и носенето на куфари вече ще е безплатно. Това предвижда новата наредба за пътуване в градския транспорт в София, която бе представена от общинските съветници Екатерина Йорданова и Зафир Зарков. Наредбата ще бъде внесена в СОС до края на седмицата, а след това ще има един месец за обществено обсъждане преди да бъде разгледана от комисиите. Два лева пък ще струва пътуването с нощен градски транспорт. Той ще бъде пуснат експериментално от пролетта. Все още не е ясно колко ще са нощните автобусни линии. Обсъждат се няколко варианта - 2, 3 или 4. Те ще имат обща спирка в центъра, уточни Зарков. Нощното билетче ще е за неограничен брой пътувани в интервала от полунощ до 4 ч сутринта, когато ще се движат линиите. Намалява се и размерът на акта за нередовен пътник - от 200 на 50 лв. Актът се съставя, когато пътник без билет откаже да си плати санкцията от 40 лв. в рамките на 3 дни след нарушението. Възможно е и глобата да бъде намалена от 40 на 30 лв., но това ще се обсъжда тепърва, каза шефът на Центъра за градска мобилност Христиан Петров. Очаквайте подробности!", "date": "2018.02.21", "title": "Без билет за багаж в градския транспорт в София"}
{"url": "https://www.24chasa.bg/novini/article/6728879", "text": "Полицията извършва оглед за взривни устройства в дома на арестувания 35-годишния Иван Пачелиев в тополовградското село Орешник, съобщи  .  Пачелиев е затворен и необщителен човек. Често стрелял със законно притежаваното оръжие и имало оплаквания от съседите, твърди кметът на селото Тодорка Арнаудова: \"Иначе е кротък човек, не контактува обаче изобщо с хора, не контактува дори с най-близките си. Има леля в селото, има други близки… Не се събира с хора, никой не отива в тях. Той има немного тежки прояви. Доколкото знам и полицията са информирани, отрязал е главата на коня на някакви дървари и тогава се е водило някакво следствие\". В момента сапьори правят оглед на двора и къщата на Пачелиев за заложени взривни устройства. Очаква се арестуваният да бъде доведен на място за следствен експеримент.", "date": "2018.02.21", "title": "Търсят взривни устройства в имота на мъжа от Орешник, стрелял по полицаи"}
{"url": "https://www.24chasa.bg/novini/article/6728904", "text": "В сряда Европейската комисия наложи глоби за общо 546 млн. евро на компании от областта на корабоплаването и на доставчици на автомобилни части във връзка с тяхно антиконкурентно поведение, съобщава агенция Ройтерс. В ролята си на надзорен орган по конкуренция на Европейския съюз, комисията заяви, че е наложила глоби на корабоплавателните компании CSAV, K-Line, WWL-EUKOR и NYK за общо 395 млн. евро по обвинение за създаването на картел в морския транспорт на нови автомобили и камиони, предава  . Тези компании координираха цените, разпределяха клиентите и разменяха чувствителна търговска информация, се посочва в днешното изявление на ЕК. Комисията допълни, че на корабната компания MOL не е била наложена глоба, тъй като тя е предупредила ЕК за наличието на картел.", "date": "2018.02.21", "title": "ЕК с глоби за 546 млн. евро на редица компании за антиконкурентно поведение"}
{"url": "https://www.24chasa.bg/novini/article/6728925", "text": "Полицията в Буенос Айрес се натъкна на 219 змии в жилищен дом в района Белванера, сред които имаше питони и амазонски бои, предназначени за продажба на черния пазар, предаде ТАСС. Агенцията цитира съобщение на аржентинското Министерство на околната среда и устойчивото развитие.Според представители на ведомството не е изяснен произходът на открити влечуги, но във всички случаи те не е трябвало да се намират в апартамента, а в естествената си среда. Беше изтъкнато, че сред откритите змии фигурират и защитени видове като кралския питон и амазонската боа, предаде БТА. Влечугите са били държани в специален контейнер, като тяхната обща цена е около 21 хиляди долара. Животните са били конфискувани от полицията, за да бъдат пуснати на свобода в дивата природа.", "date": "2018.02.21", "title": "Полицията откри над 200 змии в апартамент в Буенос Айрес"}
{"url": "https://www.24chasa.bg/novini/article/6728919", "text": "Двама души пострадаха при катастрофа на булевардите „Сливница” и „Петър Дертлиев”. Това съобщиха за “Фокус” от СДВР. Сигналът за инцидента е подаден около 11.00 часа. Пострадалите са откарани в болница като до момента няма информация за тяхното състояние. Установяват се обстоятелствата около катастрофата.", "date": "2018.02.21", "title": "Двама пострадаха при катастрофа в София"}
{"url": "https://www.24chasa.bg/novini/article/6729206", "text": "Двама млади мъже от Пазарджик са задържани за въоръжения грабеж на казино в града, който беше извършен призори в понеделник. Няколко дни преди това, в съучастие с друг пазарджиклия, тримата обрали и бензиностанция на разклона за Стамболийски, на пътя между Пазарджик и Пловдив. Това съобщиха на извънареден брифинг пазарджишкият окръжен прокурор Васил Малинов и директорите на полицейските дирекции в Пазарджик и Пловдив Йордан Рогачев и Атанас Илков. При грабежа на 19 февруари в Пазарджик 20-годишният Филип М. и 19-годишния Илиян И., след като заплашили с пистолети крупието, задигнали 9000 лева от касата на казиното. Няколко дни преди това на 14 февруари, около 3.30ч., в съучастие с 20-годишния им приятел Васил В., тримата нахлули в крайпътната бензиностанция с оръжие в ръце. Заплашили дежурния служител и взели наличните от оборота 260лв. и цигари. При обиск в домовете на задържаните са открити 6000лв. от ограбените пари. Освен това са намерени маски, ръкавици и два газови пистолета, използвани при обирите. Поради съмнения, че те са били пригодени за стрелба с бойни патрони ще им бъде направена експертиза, съобщи прокурор Васил Малинов. Той обясни, че двамата, участвали в грабежа на казиното са задържани за 72ч. в Пазарджик, а съучасникът им Васил е в следствения арест в Пловдив. Младият мъж е криминално проявен за друг грабеж. Образуваните досъдебни производства за двата грабежа най-вероятно ще бъдат обединени в общо дело. От прокуратурата ще поискат от съда постановяването на постоянен арест за тримата арестувани.", "date": "2018.02.21", "title": "Извършителите на грабеж на казино в Пазарджик преди това ударили бензиностанция"}
{"url": "https://www.24chasa.bg/novini/article/6729278", "text": "Иран е получил предложение от САЩ да проведат директни преговори на неутрална територия за изглаждане на противоречията в двустранните отношения. Това пише кувейтският вестник Al Jarida, като се позовава на източник от Върховния съвет за национална сигурност на Иран, предава TACC. „Американците предложиха Маскат или Женева за тези консултации. Първоначално ставаше въпрос само за намиращите се в ирански затвори лица с двойно гражданство, но по-късно постъпи предложение за обсъждане на целия спектър от спорни въпроси при условие на конфиденциалност“, твърди източникът на изданието. „В отговор Техеран заяви, че доверието към САЩ е загубено, особено след обявяването на позицията на президента Доналд Тръмп за ядрената сделка“, уточнява източникът, като същевременно допълва, че Върховният съвет за национална сигурност на Иран „се изказа против преки контакти с Вашингтон“, предава Фокус. Към настоящия момент няма официални коментари от страна на Вашингтон или Техеран, отбелязва руската агенция.", "date": "2018.02.21", "title": "САЩ са предложили на Иран да проведат тайни преговори"}
{"url": "https://www.24chasa.bg/novini/article/6729300", "text": "На 22 февруари 2018 г., от 12.30 часа на официална церемония в Гербовата зала на „Дондуков“ 2 вицепрезидентът Илияна Йотова ще връчи български документи за самоличност на Сафет Баличевац. Това съобщиха от президентския пресцентър. Сръбският гражданин получи българско гражданство на основание чл. 16 от Закона за българското гражданство за особени заслуги към Република България в обществената сфера. Баличевац активно участва в спасителната акция при автобусната катастрофа в река Лим през април 2004 г. Тогава, близо до черногорския град Биело поле и сръбския град Приеполе, на връщане от екскурзия от Дубровник, загинаха 12 деца от Свищов, а 38 души от пътниците бяха спасени. През април 2005 г., една година след трагичния инцидент, Република България пое ангажимент за предоставяне на българско гражданство на спасителите като израз на дълбока благодарност и признателност. Четирима от участниците в спасителната операция вече имат български документи за самоличност. След трагичния инцидент граждани на Република Сърбия и Черна гора, участвали в спасяването на пътниците от падналия в река Лим автобус, бяха удостоени от президента Георги Първанов с ордени „Мадарски конник“. Сред отличените бе и Сафет Баличевац, тогава 20-годишен.", "date": "2018.02.21", "title": "Йотова връчва БГ документи на сърбин, спасявал деца в Лим"}
{"url": "https://www.24chasa.bg/novini/article/6729295", "text": "\"Ако Гърция не се откаже от настояването си да бъде договорено име за всеобща употреба и да бъде променена македонската конституция, спорът между двете страни няма да бъде решен\". Това обяви в предаването \"Свободна зона с Георги Коритаров\" по Тв Европа програмният директор на БНР и експерт по Балканите Мартин Минков. Според него Скопие и Атина имат желание да разрешат спора за името помежду си, но срокът за това може да се проточи. \"Спорът за името на Македония едва ли ще бъде разрешен до края на юни. Все още в полемиката между двете страни обаче има трудно решими въпроси\", коментира Минков. \"Твърде въздържан оптимист съм, не съм оптимист за срока и времето, в което ще се стигне до това споразумение. Аз смятам, че би могло да се мисли в една перспектива да кажем и до кроя на годината. Но за нас е важно да постигнем, като казвам за нас говоря за позицията ни като ротационен председател, да постигнем отваряне на пътя на Македония първо към НАТО, защото има много голямо противодействие, което не идва само от Гърция. вие знаете, че има и други страни, които не са заинтересовани от това\", допълни той. \"Ако Гърция не направи компромис, това може да спусне бариерата отново. И какво правим тогава? - още 25 години Македония сива зона и Западните балкани - също. Очаква се до края на месеца гръцкият външен министър Никос Кодзиас да посети Скопие и да представи платформата, която Атина предлага за разрешаване на спора. Сред предложенията е новото име да не подлежи на превод, тоест да се изписва на латиница и без превод славяноезичното наименование на държавата\", уточни Минков.", "date": "2018.02.21", "title": "Мартин Минков: Спорът за името на Македония едва ли ще бъде решен до юни"}
{"url": "https://www.24chasa.bg/novini/article/6729277", "text": "\"Аз не съм политик, а експерт и ще работя с всеки управител на касата, докато съм член на надзора й. Ще продължа да изпълнявам задачите и отговорностите си\". Това заяви зам.-здравният министър и председател на надзора на НЗОК Жени Начева след среща с Лекарския съюз за финализиране на рамковия договор за 2018 г. Коментарът й бе в отговор на въпрос дали шефът на касата проф. Камен Плочев трябва да подаде оставка. Начева не отрече, но и не потвърди дали има конфликт между двамата. \"Не бих искала да обсъждам думите на проф. Плочев без негово присъствие. Днес има изслушване в парламента. Там ще чуете нашите тези и позиции по темата\", каза тя и в отговор на отправените към нея обвинения за грубо вмешателство в дейността на Касата. \"Касата си има главен секретар и той си работи. Този въпрос сме го обсъждали само двамата с проф. Плочев и ще го коментирам само в негово присъствие\", коментира Начева обвиненията, че искала на тази позиция да се постави конкретен човек. Нашите отношения с Касата като Надзорен съвет са свързани с изпълненията на правомощията ни по Закона за здравното осигуряване и правилника за дейността на НЗОК, където е записано, че надзора упражнява контрол и върху оперативната работа на Касата. \"Днес финализирахме Националния рамков договор за 2018 г.\", каза още Начева и по повод проведената среща с Лекарския съюз.", "date": "2018.02.21", "title": "Жени Начева: Ще работя с всеки управител на касата, докато съм член на надзора й"}
{"url": "https://www.24chasa.bg/novini/article/6729339", "text": "Васил Левски да бъде обявен за светец и въпросът за канонизацията му да бъде спешно разгледан от църквата. За това призовават в обръщение до Светия Синод на БПЦ от партия НФСБ. То е подписано от лидера на НФСБ и вицепремиер Валери Симеонов, Данчо Хаджиев и депутатите Валентин Касабов и Борис Ячев. Ето пълния текст на призива на НФСБ: ПРИЗИВ - ОБРЪЩЕНИЕ на Националния изпълнителен комитет на ПП „Национален фронт за спасение на България“ до Светия Синод на Българската Православна Църква Скъпи в Господа архиереи на БПЦ, НИК на партия НФСБ се обръща към Вас с горещата молба да бъде спешно разгледан въпросът с канонизацията като светец на йеродякон Игнатий, познат със светското си име Васил Иванов Кунчев и тачен в паметта на народа ни като Апостола на свободата Васил Левски. По повод 145 години от мъченическата смърт на Васил Левски, преди броени часове Христолюбивият български народ всецяло отдаде своята почит и признание към личността и делата му, към подвига и саможертвата му в името на освобождението ни от иноверски гнет и иго. В народната памет Васил Левски отдавна е възприет като светец заради саможертвата му в името на свободата на българите – не само светска, но и да изповядват нашата Православна Вяра свободно, без гонения, хули и поругание! Като основен мотив против канонизацията на Апостола на свободата Васил Левски често се изтъква, че той сам е напуснал манастира и се е отказал от своя сан. Но ето какво разказва поп Тодор за последните думи на Васил Иванов Кунчев: „Аз отидох при Левски и като го изповядах, почнах да чета отпуснатата за случая молитва и когато споменах името „раб божия Василий”, Левски ме прекъсна и каза: Споменувай ме в молитвите, отче-попе, с името Йеродякон Игнатий. Моли се, отче, не за мене, а за Отечеството България.“ От НФСБ съзнаваме, че Светата ни БПЦ има утвърдени със столетия правила за канонизация. Припомняме, че като боголюбиви християни не сме стояли и не стоим встрани от благочестивите дела на Църквата ни. По наша инициатива и с наши средства бе въздигнат православен храм в квартал „Победа“ на град Бургас, десетки са даренията ни за православни храмове и параклиси, за почитането на паметта на видни дейци на БПЦ. И нашата твърда убеденост е, че не може да се вменява във вина на Васил Левски напускането на манастира, защото той не го е направил, за да се отдаде на светски удоволствия и начин на живот. Напротив! С живота си на безсребърник и аскет след това, с делата си освобождение на Христолюбивия ни народ, със самопожертвованието си, както и с последната си изповед, той е доказал неопровержимо своята неразрушима връзка с Православната ни Вяра и своята святост. Призоваваме и молим Светия Синод на БПЦ да преодолее съмнения и колебания, ако има такива, и да започне процедура за канонизация на йеродякон Игнатий – Апостола на свободата Васил Левски!", "date": "2018.02.21", "title": "Левски да бъде обявен за светец, поиска НФСБ от Светия Синод"}
{"url": "https://www.24chasa.bg/novini/article/6729319", "text": "Варненската окръжна прокуратура внесе в съда обвинението срещу 38-годишния Борис Атанасов. Той ще отговаря пред Темида за грабеж, извършен в условията на опасен рецидив. Престъплението е извършено на 30 март 2017 г. 13-годишно момче от Руското училище във Варна се прибирало към дома си. Като повечето тийнейджъри, момчето пишело съобщения в крачка на майка си. Борис го забелязал и тръгнал след него. Влязъл с него във входа на блока му и започнал да дърпа телефона от ръцете му, като го заплашвал, че ще го пребие, ако не пусне апарата. Взел го и избягал. Момчето потърсило помощ от съседите си, за да се обади на родителите си. Никой обаче не му отворил на позвъняванията и 13-годишният излязъл на улицата. Там видял съученици и от мобилния телефон на един от тях разказал за случилото се на майка си. Час по-късно Борис продал за 50 лв. телефона в заложна къща, като представил личната си карта. На следващия ден в района на автогарата спрял непознат мъж. Разказал му, че е заложил телефона си в близка заложна къща и му предложил да го купи. Мъжът се съгласил и откупил телефона срещу 55 лева. Извършителят бил установен от външна охранителна камера, както и от купувача на телефона. Съдебно-оценителната експертиза установила, че отнетото със сила за заплашване е на стойност над 200 лева. Борис Атанасов е сред \"отличниците\" в занаята. Осъждан е 12 пъти, като са му налагани и ефективни наказания. В момента също се намира в затвора, където изтърпява друга влязла в сила присъда. За последно излязъл от затвора на 22 септември 2015 г.", "date": "2018.02.21", "title": "Съдят рецидивист, обрал дете във Варна"}
{"url": "https://www.24chasa.bg/novini/article/6729338", "text": "Сърбия формално няма да признае Косово, но може да допусне варианта за членство на Косово в Организацията на обединените нации. Това прогнозира в предаването \"Свободна зона с Георги Коритаров\" по ТВ \"Европа\" бившият посланик на България в Прищина Боби Бобев. Според него тази година Белград и Прищина ще постигнат историческо споразумение, което ще очертае \"червените линии\" между двете страни. \"Постигането на споразумение между Сърбия и Косово ще отвори пътя към европейска интеграция и за двете държави. Президентите и на Сърбия Алексанър Вучич, и на Косово Хашим Тачи направиха изказвания, че се очаква още през тази година историческо споразумение между двете страни. Предложението на Белград се очаква в края на март и от него ще стане ясно откъде ще минават \"червените линии\", от които няма да отстъпят нито Сърбия, нито Косово\", коментира Бобев. \"Аз мисля, че от формална гледна точка формално признаване на Косово Сърбия няма да направи. Но Сърбия може да избере пътя на допускане на варианта на членство на Косово в ООН под формулата, че ще убеди Русия и Китай, че това е в интерес на Сърбия\". С нетърпение очаквам това, което президентът Вучич каза в последните дни, че до края на март или началото на април най-късно ще направят своето предложение. С това предложение ние ще разберем къде преминават \"червените линии\", допълни той. Бобев допусна, че може да се поиска фактическа автономия за сърбите в Косово: \"Там аргументът, който се лансира от много години е съвършено прост - те казват, че след като Косово можеше да бъде със статут на автономен район в рамките на Югославия, защо сега Северно Косово, плътно населен със сърби, да не е автономен район в границите на Косово.\" Постигането на споразумение между Косово и Сърбия се бави, тъй като и двете страни се опитват да спазарят нещо помежду си, коментира Бобев. От косовската страна се иска силите за сигурност да станат армия, което е отдавнашно желание на Прищина. Срещу това в Косово пък трябва да се създаде Асоциация на сръбските общини.", "date": "2018.02.21", "title": "Бившият ни посланик в Прищина: Сърбия може да допусне Косово в ООН"}
{"url": "https://www.24chasa.bg/novini/article/6729351", "text": "Румънски ТИР е блъснал три леки автомобила с великотърновска регистрация. По първоначална информация са пострадали водачите на два от автомобилите и пътничка в единия от тях. Пострадалите са откарани във великотърновската болница. Състоянието им се уточнява. Произшествието е станало около 14 ч. на главния път Русе-Велико Търново в района на село Самоводене. Движението в района е затруднено и се регулира от екипи на Пътна полиция.", "date": "2018.02.21", "title": "Трима са пострадали след мелето на пътя Русе - Велико Търново"}
{"url": "https://www.24chasa.bg/novini/article/6729394", "text": "Евродепутатът и председател на Младежко ДПС Илхан Кючюк и екипът му отбелязаха Международния ден на майчиния език в различни български градове. По време на организираната от тях инициатива сътрудници и колеги на евродепутата раздадоха информационни материали, посветени на опазването на езиковото и културно многообразие по света, и запознаваха хората с историята на датата 21 февруари. Международният ден на майчиния език се отбелязва за първи път през 2000 г. като всяка поредна година честването има различен акцент. Запазването и съхраняването на близо 7000 езика, които съществуват в света, е сред основните цели на ЮНЕСКО. Според организацията всяка инициатива за насърчаване и разпространение на майчин език e не само част от езиковото многообразие , но и пособие за повишаване на осведомеността относно езиковитe и културни традиции по света и вдъхновява солидарност, основанa на разбиране, толерантност и диалог. На 21 януари 1952 г. в Дака, столицата на днешен Бангладеш, са убити студенти – участници в демонстрация за защита на родния си бенгалски език. „66 години по-късно от дистанцията на времето сякаш разчитаме, че обществото ни е достатъчно узряло, за да не допусне никога подобно нещо. Така ли е наистина? Достатъчно толерантни ли сме и зачитаме ли правото на другия да се изразява на своя роден език? Пазете своя език! Не позволявайте той да се превръща в език на омразата, а го направете мост към останалия свят! Езикът е богатство. Нашият език е нашата история, настояще и бъдеще“, каза Илхан Кючюк. Наскоро председателят на Младежко ДПС анонсира и подкрепата от страна на организацията за Мinority Safepack - инициатива, която цели да насърчи ЕС да подобри защитата на правата на гражданите на ЕС, които принадлежат към различни национални и езикови малцинства в рамките на ЕС. Членове и симпатизанти на Младежко ДПС ще се включат активно в събирането на един милион подписа от цяла Европа. След като бъдат събрани, ще бъде внесена петиция до Европейската комисия, която, от своя страна, да стартира съответната законодателна процедура.", "date": "2018.02.21", "title": "Офисите на евродепутата Илхан Кючюк с инициатива в деня на майчиния език"}
{"url": "https://www.24chasa.bg/novini/article/6729197", "text": "В новия документален филм на Би Би Си \"Лице в лице с \"Ислямска държава\" Шайрийн се изправя лице в лице с терориста Ейнмар, който участва в отвличането й в родния й град Синджар. Той самият има още три сексуални робини и разказва как преди да бъде арестуван е изнасилил повече от 250 жени и деца – някои от тях на 15 години и 16 години, предаде \"Дейли Мейл\". Ейнмар казва: \"Това е много силно желание, което не съм в състояние да контролирам. Дори да се опитват да ме спрат, не могат. Когато приключа с и ги видя да плачат, сърцето ми е разбито.\" След тези думи Шайрийн добавя: \"Ако имаше добро сърце – нямаше да изнасилваш тези три момичета ежедневно. Вие се радвахте. Ще платите за сълзите на тези момичета.\" По време на записите Шайрийн разкрива, че престоят й в плен бил толкова ужасен, че се опитала да се самоубие четири пъти преди да успее да избяга от „живия ад“, както тя самата го нарича. В края на записите момичето предизвиква терориста да си признае защо се е присъединил към джихадистката групировка. Той споделя, че е заради пари и добавя, че е убил 900 души по време на терора: \"Бях беден - това е причината да се присъединя към \"Ислямска държава\". Изнасилвах и убих, защото, ако не го бях направил, командирът ми беше готов мен да убие. Чакам съдбата си, а съдбата ми е смърт. \" Шайрийн прекарала 2 години и половина в плен в Мосул, където е многократно изнасилвана.", "date": "2018.02.21", "title": "Секс робиня на ИДИЛ среща джихадиста, спомогнал отвличането й и изнасилил 250 момичета (Видео)"}
{"url": "https://www.24chasa.bg/novini/article/6729276", "text": "От април извинителна бележка от джипито за деца и ученици ще струва максимум 3 лв. Това е сред окончателните решения, които лекарския съюз и надзора на здравната каса обсъдиха днес на финална среща за Националния рамков договор за 2018 г. Официално медицинската бележка няма да влиза в пакета с медицински дейности. Така беше и досега, но като търговски дружества всяко джипи можеше само да определи каква цена да иска за този документ. Сега обаче се определи таван от 3 лева, който не може да се надвишава. Дали личният лекар ще иска от родителите подобна такса е изцяло негово решение. \"Смятам,че това, което постигнахме в окончателния преговорен процес между управителния съвет на лекарския съюз и надзора на здравната каса е стъпка напред. Огромна част от текстовете и тези, които представихме в последния момент като промяна са приети\", каза д-р Венцислав Грозев, шеф на БЛС след срещата. В рамковия договор за 2018 г. са заделени 150 млн. лв., с които ще се повишат цените на 113 клинични пътеки. Най-голямо е увеличението в педиатрията и за раждания, ревизирани са и всички клинични пътеки, по които работят общинските болници, които наред с АГ и педиатрия включват и пулмология и неврология. Предвидени са и 3 млн. лв. повече за направленията за изследвания и образна диагностика. Увеличен е и броят на мамографиите и цитонамазките. В събота предстои ежегодният национален събор на Български лекарски съюз, на който се взима окончателно решение дали рамковият договор да се подпише или не.", "date": "2018.02.21", "title": "Таксата за извинителна бележка от джипи максимум 3 лв. (Обновена)"}
{"url": "https://www.24chasa.bg/novini/article/6729567", "text": "Сирийското правителство трябва да се ръководи от принципа за суверенитет над територията на своята страна и да води диалог с представители на всички етнически групи, включително и с кюрдите. На свой ред живеещите в Сирия етнически групи трябва да уважават териториалната цялост на страната, каза днес руският външен министър Сергей Лавров, цитиран от ТАСС, по време на посещението си в Словения. \"Да се решат всички и всякакви проблеми, който са налице и които дори от време на време се изострят в Сирия, е възможно единствено на основата на уважението на суверенитета и териториалната цялост на Сирия. Този критерий е универсален\", каза Лавров, отговаряйки на въпрос как може да бъде уредена ситуацията в сирийския район Африн, където Турция от 20 януари провежда военна операция \"Маслинена клонка\" срещу кюрдите, предава БТА.  \"Необходимо е всички без изключение външни играчи, особено онези, които имат присъствие вътре в Сирия, все пак да осъзнаят необходимостта да започнат диалог със сирийското правителство в рамките на неведнъж потвърдения от Съвета за сигурност на ООН принцип за суверенитета и териториалната цялост на Сирия\", продължи Лавров. \"За уреждането не помогна това, че преди известно време част от кюрдското население в северната част на Сирия обяви автономия. За уреждането не помогнаха и действията на САЩ и водената от тях коалиция по съдействието на тези тенденции, по съдействие за автономизацията на кюрдите и даже за създаване на органи за управление по места, които открито бяха представяни като неподчиняващи се на Дамаск\", подчерта руският външен министър. Той призова и самото правителство на Сирия да разговаря с всички представители на едни или други етнически и религиозни групи, включително и кюрдите. Само на тази основа, подчерта Лавров, е абсолютно реално да бъде прекратено кръвопролитието, да започне устойчив процес на уреждане на кризата, в хода на който да бъдат гарантирани интересите не само на сирийския народ в цялото му многообразие, но и законните интереси на всички съседи на Сирия и на другите външни играчи.", "date": "2018.02.21", "title": "Лавров: Дамаск трябва да се ръководи от своя суверенитет и да води диалог с кюрдите"}
{"url": "https://www.24chasa.bg/novini/article/6729573", "text": "Фермер от Северна Индия беше приет по спешност в болница, след като отхапа главата на змия, която мислел, че го е ухапала, съобщи ДПА. Съселяните на мъжа, който се казва Сонелал, го намерили в безсъзнание и го закарали в болница. Той разказал, че толкова се ядосал, когато змия го ухапала, докато пасял добитъка си, че отхапал качулката й и я изплюл. Змията умряла и той откъснал главата й, предава БТА. Лекарят от болницата Санджай Кумар, каза, че е изненадан някой да оцелее, след като е отхапал пълната с отрова качулка на змия. Специалистите не са открили следи от ухапване по тялото на фермера и е възможно той да се е отровил, когато е отхапал качулката. Съселяни на мъжа са казали, че той може да е пристрастен към наркотици. Това е възможно обяснение за необичайната му реакция.", "date": "2018.02.21", "title": "Индиец отхапа главата на змия, която го ухапа преди това"}
{"url": "https://www.24chasa.bg/novini/article/6729603", "text": "Британската министър-председателка Тереза Мей заяви днес, че иска всички граждани на Европейския съюз, които законно живеят във Великобритания, да останат след Брекзит през 2019 г., и обеща модернизирана система за тяхното регистриране, за да могат да останат, предаде Ройтерс. \"Те имат огромен принос за нашата страна, затова искаме те и техните семейства да останат. Напълно ясно заявявам, че гражданите на ЕС, които живеят законно във Великобритания сега, ще могат да останат\", каза Мей пред парламента, предава БТА.  \"Ще има цифрова система, която ще бъде модернизирана, благоприятна за потребителите и гарантираща, че този процес е колкото се може по-прост и лесен за хората\", заяви тя.", "date": "2018.02.21", "title": "Мей: Всички от ЕС, които живеят във Великобритания, да останат след Брекзит"}
{"url": "https://www.24chasa.bg/novini/article/6729626", "text": "Под ръководството и надзора на Софийска районна прокуратура е образувано досъдебно производство срещу Георги Гюров, за това, че на 19 февруари около 12.10 часа, в София, ж.к. „Фондови жилища“, на улицата до бл. 11 е спрял управлявания от него автомобил в непосредствена близост до малолетната З., разкопчал си панталона, след което извършил непристойни действия пред З.; същевременно предлагайки й мобилния си телефон, за да го снима. Гюров е привлечен към наказателна отговорност за хулиганство, отличаващо се с изключителен цинизъм, като след събиране на всички относими доказателства, наблюдаващият прокурор ще направи преценка относно необходимостта от повдигане на обвинение и за други извършени престъпления. Това съобщиха от прокуратурата С оглед високата обществена опасност на деянието и дееца, наблюдаващият прокурор е постановил задържане на извършителя за срок до 72 часа, като е разпоредено привеждането му на 23 февруари в сградата на Софийския районен съд, когато ще бъде разгледано и искането за вземане по отношение на Гюров на мярка за неотклонение задържане под стража.", "date": "2018.02.21", "title": "Задържаха шофьор, спрял до малолетна и поискал да го снима с разкопчан панталон"}
{"url": "https://www.24chasa.bg/novini/article/6729642", "text": "Необходими са промени на здравословното хранене при децата, каза в Пловдив омбудсманът Мая Манолова, която участва в дискусионен клуб, посветен на проблемите в детското и ученическо хранене. Тя изнесе данни, според които 26,20 процента от българските деца /на възраст 5-18 год./ са с наднормено тегло. По данни на СЗО България се нарежда на пето място по детско затлъстяване, всяко четвърто дете е с наднормено тегло, а всяко шесто има форма на затлъстяване. \"Изключително тревожни данни, които обясняват защо в България всяка година разходите за здравеопазване се увеличават и близо 70 % от тях отиват за борба с хроничните болести в основата, на които стои именно здравословното хранене или липсата на такова.\", каза Мая Манолова. Според нея в действащите наредби за детско и ученическо хранене на първо място трябва да са критериите за качеството и съставките на продуктите, както и стандартите, а не определящия критерий да е най-ниската цена. Тя изтъкна, че са необходими съвместни координирани действия на всички институции. По думите й решението на проблема е в три посоки: усъвършенстване на действащата нормативна уредба /ясни критерии за здравословността на предлаганите храни/, засилен контрол и повече финансиране, предава БТА.  Омбудсманът поздрави организаторите на форума - Националния браншови съюз на хлебарите и сладкарите, съвместно с Министерството на здравеопазването и Министерството на образованието и науката, и посочи, че темата е удар в десетката, тъй като здравословното хранене при децата и учениците е жизнено важна за бъдещето на българската нация.", "date": "2018.02.21", "title": "Мая Манолова: Нужни са промени на здравословното хранене при децата"}
{"url": "https://www.24chasa.bg/novini/article/6729647", "text": "Никой не е поискал актуализация на бюджета, нямам право на такова нещо. Конституцията не ни го позволява. Само предлагаме да се обсъди възможност по някакъв начин да ни се помогне. Това каза управителят на НЗОК проф. Камен Плочев на извънредно заседание на парламентарната здравна комисия, предаде „Фокус“. „Молбата ни е да ни помогнете да се справим, защото нещата стават много тревожни“, заяви той. „Дали това ще стане по този начин или ще се предложи някаква друга възможност е право на депутатите“, коментира проф. Плочев. „За 2017 година не ни е платен нито един лев от Министерството на здравеопазването. До 12 февруари сумата, която ни дължи министерството, е 21, 3 млн. лева“, уточни той. „Няма да се справим, при условие, че не ни се изплащат средствата от министерството, да покрием разходите, които дължим“, изтъкна управителят на НЗОК. „Взехме решение да предложим да бъде обсъдена възможността да се извърши актуализация на бюджета на НЗОК, като се осигурят целеви субсидии. Знаем, че нямаме такива права, не можем да инициираме подобно нещо, и решихме да изпратим писмо до парламента, до всички парламентарни групи, защото така е справедливо и морално“, каза още той. Оплакванията, които са постъпили в НЗОК за хора, върнати според тях заради това, че не сме си изплатили задълженията, не мога да потвърдя това, за 2016 година са 334. За 2017 година са 332 човека. „Вчера ми се обади един баща и каза, че детенцето му момиченце е отишло в Англия за трансплантация на костен мозък, и са го върнали, защото не си плащаме. Поискали са му по друг начин да се лекува детето“, посочи той. „Откакто Кирил Ананиев стана министър съм се виждал с него 4 пъти“, обясни Камен Плочев. „На последната ни среща той ме посрещна с телефон, показа ми лист и ми поиска оставката“, коментира той. „Считам, че един от проблемите е липсата на комуникация между нас. Контакт трябва да има и 3 пъти в седмицата, за да може да не се стига до недоразумения“, посочи управителят на НЗОК. „Никъде не пише, че трябва да консултирам или да искам разрешение от Надзорния съвет или от министъра за писмата, които пиша. Отговарям за действията, не за писмата“, каза още той.", "date": "2018.02.21", "title": "Шефът на НЗОК: За 2017 година не ни е платен нито 1 лев от Здравното министерство (Обновена)"}
{"url": "https://www.24chasa.bg/novini/article/6729653", "text": "Окръжната прокуратура в Стара Загора наблюдава разследването на смъртта на работник, настъпила при изпробване на машина за екстракция на растителни суровини в тестовата зала на предприятие в Павел баня, съобщиха днес от Апелативната прокуратура в Пловдив. Фирмата се занимавала с производството на такива машини, като основно изнасяла продукцията си в САЩ. Жертвата на трудовата злополука бе погребана днес. Инцидентът станал в понеделник, 19 февруари. Загиналият Стефан Стефанов, на 54 години от Павел баня, работил като техник по поддръжката на техниката, неотдавна се бил завърнал от гурбет в Кипър. Разследването засега се води срещу неизвестен извършител по член 123, ал. 1 от Наказателния кодекс - за смърт, причинена поради незнание или немарливо изпълнение на занятие или друга правно регламентирана дейност, представляващи източник на повишена опасност.", "date": "2018.02.21", "title": "Разследват смъртта на работник, убит при тест на машина в Павел баня"}
