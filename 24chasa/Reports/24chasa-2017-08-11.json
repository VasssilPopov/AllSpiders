{"url": "https://www.24chasa.bg/novini/article/6387385", "text": "Голям карък обхвана Бойко Борисов по време на престоя му във Варна. Премиерът е излязъл на любимия си поход за сафрид, но останал с празни ръце. Други години той се хвали с добър улов, но сегашното, топло като боза, море му изигра лош номер. \"Поне се разходихме. Направихме си една почивка. Сафридът явно е навътре, на дълбокото\", признал Бойко пред колеги от правителството. За улова не помогнал и областният управител на Варна Стоян Пасев, който има лодка и е известен с успешното си преследване на морските риби. Преди година Пасев направи рекорд по улов на есенен кефал на \"Евксиноград\" с въдица и на морски червей. Красен Кралев и Николина Ангелкова пристигат утре в \"Евксиноград\" и правителството се събира за неофициално изнесено заседание. Предполага се, че Борисов ще направи нов опит да улови сафрид, за да нахрани министрите си с прясна риба.", "date": "2017.08.11", "title": "Борисов хвърля чепарето напразно, остана му само разходка с лодка"}
{"url": "https://www.24chasa.bg/novini/article/6387327", "text": "Не бяха констатирани нарушения при проверката на морски плаж \"Вая\", съобщи министърът на туризма Николина Ангелкова след внезапната инспекция на ивицата в нейно присъствие. Плажът е отдаден под наем по договор от януари 2016 година. В момента той предлага много добри условия за почивка. Няма заграждения, които препятстват достъпа до пясъка и морската вода. Осигурени са достатъчно спасители според изискванията за водно-охранителните дейности, както и пунктове за медицинска помощ, информира БТА. През последната седмица на юли тази година плаж \"Вая\" бе проверен съвместно от експерти на Министерството на туризма, \"Морска администрация\" и Регионалната здравна инспекция в Бургас. Тогава също не бяха открити нарушения на договорните задължения. Това е пример за добра практика при стопанисването на морските плажове. Приветстваме усилията на бизнеса да осигури максимален комфорт на посетителите, както и да поддържа чистотата на ивицата. Така могат да бъдат привлечени повече туристи, коментира министър Ангелкова.", "date": "2017.08.11", "title": "Ангелкова: Не бяха открити нарушения на морски плаж \"Вая\""}
{"url": "https://www.24chasa.bg/novini/article/6387347", "text": "Мъжът, заподозрян за врязването на автомобил във френски войници, е прехвърлен в парижка болница, предаде Асошиейтед прес, цитиран от БТА. Официален източник от френската съдебна система, пожелал анонимност, заяви, че днес мъжът е бил докаран с хеликоптер в Париж от болница в Лил и не е в състояние да говори със следователите заради раните си. По думите на източника не е имало други арести във връзка с нападението, което беше извършено в сряда. Полицията обяви, че главен заподозрян е 37-годишният алжирец Хаму Бенлатреш, който й е бил известен като заподозрян за дребни престъпления, но не и като радикализиран. Той беше арестуван в Северна Франция, а полицията заяви, че нейните служители са стреляли по него, за да го задържат. Мотивът за атаката от сряда остава неясен.", "date": "2017.08.11", "title": "Нападателят над френските войници в болница в Париж, още не може да говори"}
{"url": "https://www.24chasa.bg/novini/article/6387350", "text": "Светофар падна тази сутрин на най-оживеното кръстовище в Банско, разказва  Въпреки натоварения час, няма пострадали хора и автомобили. От Община Банско обясниха, че причина за инцидента е голям транспарант, поставен върху светофарната уредба. Тази сутрин той бил случайно закачен от сметоизвозващ автомобил, който минавал през кръстовището.", "date": "2017.08.11", "title": "Светофар падна на кръстовище в Банско"}
{"url": "https://www.24chasa.bg/novini/article/6387370", "text": "Административен съд - Бургас не е отменил нито една от заповедите на директора на НАП в Бургас за налагане на принудителна административна мярка -\"запечатване на търговски обект\", срещу които са постъпили жалби в периода от 1 юли до 8 август, съобщи БТА. Делата, образувани по тези жалби, са насрочени и предстои разглеждането им в открито съдебно заседание. Това съобщиха с писмо до медиите от пресслужбата на съда. Уточнението Апелативният съд прави по повод твърдения на вицепремиера Валери Симеонов относно работата на административните магистрати в Бургас, и последваща публикация в личния му профил във Фейсбук, за отменени актове на НАП за запечатване на търговски обекти по южното Черноморие. От пресслужбата уточняват, че към настоящия момент съдът се е произнасял единствено по искания за отмяна на допуснато предварително изпълнение на тези заповеди, т.е тяхното реално изпълнение преди влизането им в сила и преди проверката им за законосъобразност. От юли до 8 август в Административен съд - Бургас са постъпили 91 жалби срещу разпореждане за допускане на предварително изпълнение на заповедите, с които се налага принудителна административна мярка-\"запечатване на обект\". За този период съдът е отменил, поради липса на мотиви, допуснатото предварителното изпълнение на 82 заповеди и е отхвърлил жалбите срещу 9 броя актове на НАП, като жалбите по същество срещу самите заповеди все още не са разгледани. Всички дела,с изключение само на пет са решени,както изисква законът, в срок от 24 часа.", "date": "2017.08.11", "title": "Съдът не бил отменил нито един акт на НАП за запечатани търговски обекти в Бургаско"}
{"url": "https://www.24chasa.bg/novini/article/6387376", "text": "Това съобщиха от пресцентъра на УМБАЛ „Св. Анна“-София АД, предаде \"Фокус\". Настанен е в Клиника по неврохирургия на УМБАЛ \"Св. Анна\" - София АД. Травмите на гръбнака са овладени.                                                                                                                                                                                                                                                                                                                       ", "date": "2017.08.11", "title": "Падналият парапланерист на Витоша е стабилизиран, адекватен и контактен"}
{"url": "https://www.24chasa.bg/novini/article/6387386", "text": "Гранични полицаи от РДГП - Кюстендил откриха 2 752 кг канабис в планината Огражден, съобщи говорителят на ГД \"Гранична полиция\" Лора Любенова, предаде \"Фокус\". Вчера в зоната за отговорност на ГПУ - Златарево, в землището на село Крънджилица, общ. Петрич, е проведена специализирана гранично-полицейска операция. Граничните полицаи открили в местността Длъзите ниви 110 растения с тегло 660 кг, които при тестване с полеви наркотест са реагирали положително на канабис. В местността Паметника служителите от ГПУ-Златарево са установили още 368 растения с тегло над 2 тона, реагирали положително на канабис. Общото количество наркотично вещество е 2752 кг зелени растения. Образувани са досъдебни производства в ГПУ-Златарево. Уведомена е районната прокуратура в Петрич. След направения оглед канабисът е унищожен в присъствието на комисия.", "date": "2017.08.11", "title": "Над 2,7 тона канабис са открити в планината Огражден"}
{"url": "https://www.24chasa.bg/novini/article/6387387", "text": "Президентът на САЩ Доналд Тръмп благодари на Владимир Путин за експулсирането на 755 сътрудници на дипломатическата мисия на Съединените щати в Русия. Според него това ще спести доста пари на американския бюджет, предаде MSNBC, позовавайки се на изказване на президента по време на пресконференция. „Не, искам да благодаря на Путин, защото се опитваме да намалим бюджетните разходи. Що се отнася до мен, аз съм благодарен, че той освободи толкова голям брой хора и сега ние ще плащаме по-малко за заплати. Няма някаква важна причина те да се връщат обратно. Така че, аз оценявам факта, че те успяха да намалят бюджета за заплати на Съединените щати. Ще спестим много пари\", отговори Тръмп на въпрос, относно това, дали ще има отговор на САЩ за експулсирането на 755 американски дипломати от Русия, предаде \"Фокус\". ", "date": "2017.08.11", "title": "Тръмп: Благодаря на Путин за изгонените американски дипломати"}
{"url": "https://www.24chasa.bg/novini/article/6387384", "text": "\"Защитата на природата, както и съдебната реформа, за които под формата на благородни призиви много НПО-та се изказват, се оказаха добра хранителна среда\" - каза в Каварна главният прокурор Сотир Цацаров. Според него заповедта на министъра се преглежда от прокурорите за нейната законосъобразност и дори ако се намери частично основание, тя ще бъде протестирана пред Върховния административен съд.  Другият проблем, според Сотир Цацаров, са до колко изпълнителите на местната натура за \"Калиакра\" са изпълнили задълженията си. Цацаров е категоричен, че границите са спорни и вероятно ще има отправени материали към Върховната касационна прокуратура.  \"Как толкова години не е обърнато внимание на лобистки поправки в законите, в резултат на които изникнаха ветропаркове и голфигрища, но сега се оказа, че поминакът на местните хора - замеделието, риболовът и други, е основният проблем за птиците. Уважавам и птиците, и хората, но на първо място поставям хората\", каза Цацаров.  По отношение на опитите на Цветан Василев да се скрие зад закона \"Магнитски\", главният прокурор е категоричен, че това е само пропаганден шум и не се притеснява, че защитниците на банкера отвъд океана, го наричали нарушител на права.  \"За мен той е единствено беглец от закона. Превел е на кантората зад океана 50 000 долара, а тя е лобистка\", каза още Цацаров.  Главният прокурор заяви, че делото срещу Живко Мартинов, известно като \"Суджук гейт\" ще бъде внесено в края на октомври - началото на ноември. Това ще бъде първото дело в специализирания съд, което ще се гледа по новите поправки в НПК.  Цацаров не скри, че партийна форма на управление, каквато схема беше изкарана в Добрич със \"Суджук гейт\", същестува и на други места. Той каза още, че в Добрич пред прокурор и съдия са дошли доброволно още 11 свидетели, освен първоначалните 7. Главният прокурор не коментира казуса за военния завод Дунарит, защото до края на тази седмица бил в отпуск и от понеделник ще се занимае с проблема. Главният прокурор беше в Каварна, където участва в откриването на районната прокуратура. Сградата е дадена с решение на общинския съвет за ползване от 10 години на ведомството, а ремонтните работи са за 16 000 лева. ", "date": "2017.08.11", "title": "Главният прокурор: Уважавам птиците и хората, но хората са ми по-скъпи"}
{"url": "https://www.24chasa.bg/novini/article/6387425", "text": "Пожар гори в четири постройки в село Сливовик, област Монтана, съобщиха от пресцентъра на МВР. Сигналът за пожара е подаден в дежурната част на пожарната служба в Монтана малко след 13.30 часа. Към посочения адрес незабавно е изпратен пожарен екип от РСПБЗН-Лом. Пристигналите на място огнеборци са установили, че пламъците са обхванали 4 стопански постройки и незабавно са поискали помощ от колегите си в Монтана и Брусарци. Към момента действията по локализиране и потушаване на пожара продължават. Няма данни за загинали и пострадали хора. Причините за инцидента ще бъдат изяснени след приключване на оперативната дейност. Към момента няма данни за загинали и пострадали хора.", "date": "2017.08.11", "title": "Пожар гори в четири постройки в Монтанско"}
{"url": "https://www.24chasa.bg/novini/article/6387237", "text": "Два големи архитектурни комплекса - трикорабна базилика с баптистерий и вила от римския период отриха археолози край Кермен, Сливенско, съобщи ръководителят на разкопките доц. Христо Попов от Националния археологически институт към БАН, предаде БТА. За по-малко от месец археолозите откриха цял средищен център от четвърти век след Христа. Намерени са също 18 гроба, но според Попов може да се очаква погребенията да надхвърлят 300. Екип от седем археолози и 20 работници работиха близо месец край Кермен. Специалистите разчитат да се завърнат там и да продължат проучванията и догодина. \"Община Сливен ще положи усилия археологическите проучвания край Кермен да продължат, но основните средства трябва да бъдат осигурени от Министерството на културата\", заяви при посещението си на разкопките кметът на Сливен Стефан Радев. Тази година разкопките се финансират от Министерството на културата с 13 хил. лв.", "date": "2017.08.11", "title": "Археолози откриха трикорабна базилика и вила от римския период в Сливенско"}
{"url": "https://www.24chasa.bg/novini/article/6387244", "text": "Ако до 2019 г. не започнем строителството на магистрала \"Струма\" в Кресненското дефиле, има риск да загубим безвъзмездното европейско финансиране за проекта и да се наложи той да бъде завършен със средства от бюджета, което е безотговорно. Това заявява министър Николай Нанков, цитиран от пресцентъра на Министерството на регионалното развитие и благоустройство. По думите му държавата разглежда всичките пет варианта за трасе през Кресненското дефиле, като целта е да се избере този, който ще гарантира възможно най-безопасното пътуване и преминаване.", "date": "2017.08.11", "title": "Строителството на магистрала \"Струма\" в Кресненското дефиле започва до 2019 г."}
{"url": "https://www.24chasa.bg/novini/article/6387242", "text": "Японското министерство на отбраната издаде днес заповед за разполагане на комплекси за противовъздушна отбрана \"Пейтриът ПАК-3\" на територията на префектурите Коти, Симане и Хирошима заради изявленията на Северна Корея, че е подготвила план за изстрелване на балистични ракети към американския остров Гуам в Тихия океан, предаде агенция Киодо, цитирана от ТАСС. Министерството посочва, че разполагането на ПВО комплексите ще започне още тази нощ, предаде БТА. По-рано местни медии съобщиха, че японските власти планират в най-близко време да изпратят в Тихия океан кораби на Силите за самоотбрана, снабдени със система за следене и насочване (ИДЖИС). Подчертава се, че разгръщането на комплексите за ПВО и изпращането в Тихия океан на кораби, снабдени със системата ИДЖИС, е отговор на декларациите на Пхенян, че готви план за изстрелване на 4 ракети \"Хвасон-13\", които трябва да прелетят над японското въздушно пространство и да паднат в океанските води на 30-40 км от Гуам. С оглед на обявения от Пхенян план, ПВО системата \"Пейтриът\" може да послужи за защита на японската територия в случай на неудачно севернокорейско изстрелване.", "date": "2017.08.11", "title": "Япония спешно инсталира системи за противовъздушна отбрана заради Северна Корея"}
{"url": "https://www.24chasa.bg/novini/article/6387258", "text": "Финансовите посредници оценяват положително текущата икономическа ситуация и смятат, че темпът на икономически растеж ще се ускори през третото тримесечие на 2017 г. Това показва последното издание на тримесечния бюлетин на Министерството на финансите \"Финансов сектор: оценки и очаквания\", публикувано днес и цитирани от БТА.  Финансовите посредници смятат, че основните индекси на Българска фондова борса (БФБ) продължават да бъдат оптимистични и за третото тримесечие на 2017 г., като балансовите им оценки леко се повишават спрямо предходното изследване. Това кореспондира и с традиционно по-слабите летни месеци и очаквания за по-активна търговия през есента. През второто тримесечие динамиката на пазарната капитализация на основен пазар продължи възходящата си посока от началото на годината, а SOFIX, BGBX40 и BG REIT отчетоха положителни изменения спрямо края на първото тримесечие и двуцифрени растежи на годишна база. Очакванията на инвестиционните посредници по отношение на активността на БФБ също се се подобряват спрямо предходната анкета, като оптимизмът им се повишава най-съществено по отношение на реализирания оборот от търговия с акции и облигации. Прогнозите са, че нивото на основния лихвен процент няма да се промени до края на третото тримесечие на 2017 г. Анкетираните очакват слабо поевтиняване на долара през третото тримесечие на 2017 г. , както и силно поскъпване на еврото. Търговски банки са на мнение, че кредитите ще продължат да нарастват, но при дългосрочните кредити и овърдрафта на нефинансовите предприятия растежът ще се забави спрямо предходното тримесечие.", "date": "2017.08.11", "title": "Очаква се ускоряване на икономическия растеж през третото тримесечие на 2017 г."}
{"url": "https://www.24chasa.bg/novini/article/6387269", "text": "Акция на планинската спасителна служба в Пирин. 70-годишна жена е пострадала. Към мястото на инцидента е изпратен хеликоптер, предаде  По-рано днес туристическа група тръгва на поход от хижа „Вихрен”. Жената, която е французойка, е част от нея. Въпреки че е предупредена, че маршрутът е тежък, тя тръгва. При опасен участък жената се подхлъзва, пада и удря главата си. Вследствие на удара получава черепно-мозъчна травма и изпада в безсъзнание. Пострадалата ще бъде транспортирана хеликоптера до болница \"Св. Анна\".", "date": "2017.08.11", "title": "Възрастна французойка пострада при поход в Пирин, изпращат хеликоптер"}
{"url": "https://www.24chasa.bg/novini/article/6387267", "text": "Президентът на САЩ Доналд Тръмп е заявил, че военната опция срещу Северна Корея е „заключена и заредена“, в последния си коментар от ескалиращата размяна на заплахи относно ядрената програма на Пхенян, предаде AFP, цитирано от \"Фокус\". „Военните решения вече са напълно въведени, заключени и заредени, ако Северна Корея реши да действа неразумно. Дано Ким Чен-ун да намери друг начин!“, написа Тръмп в Туитър.", "date": "2017.08.11", "title": "Доналд Тръмп: САЩ са готови да приложат военна сила срещу Северна Корея"}
{"url": "https://www.24chasa.bg/novini/article/6387032", "text": "„Цанков камък“ е поредният проект на Тройната коалиция, за който сега държавата трябва да налива средства. Това заяви на извънреден брифинг във Варна зм.-министърът на енергетиката Жечо Станков, предаде „Фокус“. Причината е, че 7 години след приключване на този мащабен проект по хидросъоръжението е установено изтичане на голямо количество вода през карстовите скали в района на коритото. Жечо Станков припомни, че проектът за „Цанков камък“ е започнал с бюджет от 440 млн. лева, а е приключил на стойност от почти 1 млрд. лева. По думите на Жечо Станков „Цанков камък“ няма особен положителен ефект върху енергийната система на страната, тъй като сумарно работи около 45-50 дни в годината. 7 години по-късно са необходими ремонти на извършените дейности. „7 години след откриването на проекта, заложен първоначално за 440 млн. лева и повишен до близо 1 млрд. лева, са налице първите дефекти в чашката на язовира. Става въпрос за количества воден обем, който изтича в земните недра. Това води до загуба на воден обем в язовира, създават се проблеми за Националната електрическа компания“, допълни Жечо Станков. Назначено е пълно обследване, за да се установи на какво се дължи изтичането на водата и по какъв начин са поставени мембраните на скали, които са водопропускливи. След което ще бъдат извършени и необходимите дейности, за да се спре този процес. „Въпреки цялото предпроектно проучване, се оказва, че реално не повече от 45 -50 дни в годината работи водноелектрическата централа. Ако трябва да говорим за изплащане на проекта, ще бъдат необходими над 100 години“, каза народният представител. По думите на Жечо Станков по проекта не са предвидени средства за непредвидени ремонти, като създадената ситуация към днешна дата, свързана със загубата на огромни обеми вода, което затруднява работата на енергийния оператор и нарушава екологичната система в региона. „Не е нормално, след като пари на данъкоплатеца са изхрачени за такъв грандиозен проект, 7 години по-късно държавата да прави ремонти. Това е поредният проект на Тройната коалиция, който по-късно има последствия за държавата и е необходимо да се наливат средства за ремонти“, заяви народният представител. ПП ГЕРБ ще сезира главния прокурор за проекта „Цанков камък“. Това заяви на  брифинга народният представител от ПП ГЕРБ Александър Ненков.  „В рамките на следващата седмица ще внесем сигнал до главния прокурор. Всички отговорни институции и органи ще се заемат с този случай, за да се види от началото на идеята, през реализация кой какви договори е подписвал, как се е оскъпил проектът, за да може гражданите да знаят кой се отнася сериозно към публичния ресурс и кой ощетява обществото“, допълни народният представител. Александър Ненков коментира, че има някакво съвпадение, защото винаги, когато се говори за изтичане на държавни средства, става въпрос за проекти на Тройната коалиция. Той даде за пример проекта АЕЦ „Белене“, за който държавата е платила близо 3 млрд. лева, подобен е и казусът с „Цанков камък“. Александър Ненов подчерта, че проектът е нерентабилен. „Важно е гражданите да знаят, това има значение, когато говорим за това, че парите не достигат, за пенсии, заплати, социални плащания, а отиват именно в такива проекти, които държавата е длъжна да довърши, защото някои е взел престъпно решение в ущърб на гражданите“, добави народният представител Александър Ненков.", "date": "2017.08.11", "title": "ГЕРБ дават \"Цанков камък\" на главния прокурор (Обновена)"}
{"url": "https://www.24chasa.bg/novini/article/6387019", "text": "Съдът одобри днес споразумение, постигнато между Районната прокуратура в Дупница и бившият управител на общинската болница в Дупница Росен Тимчев, обвинен за извършване на няколко престъпления, съобщиха от прокуратурата, предаде БТА. В периода от 29 февруари 2016 г. до 5 декември 2016 г., в Дупница, Тимчев е управлявал МБАЛ \"Св. Иван Рилски\" ЕООД в Дупница, без да има съответна правоспособност. Тимчев е нарушил чл. 63, ал.1 от Закона за лечебните заведения, съгласно който управител, съответно изпълнителен директор, на лечебното заведение може да бъде само лице с образователно-квалификационна степен \"магистър\" по медицина и с квалификация по здравен мениджмънт или лице с образователно-квалификационна степен \"магистър\" по икономика и управление и с придобита образователна и/или научна степен, специалност или преминато обучение за повишаване на квалификацията по Закона за висшето образование в областта на здравния мениджмънт. През март 2016 г. Тимчев съставил неистински официален документ - диплома за завършено висше образование по специалност обществено здраве и здравен мениджмънт, с професионална квалификация магистър на Медицински университет - София. За извършените от него престъпления Росен Тимчев ще изтърпи наказание \"пробация\", включващо следните мерки: задължителна регистрация по настоящ адрес с периодичност два пъти седмично за срок от две години, задължителни срещи с пробационен служител за срок от две години и безвъзмезден труд в полза на обществото в размер на двеста часа годишно за срок от две години. Определението на съда има последиците на влязла в сила присъда", "date": "2017.08.11", "title": "Пускат в пробация бившия управител на болницата в Дупница"}
{"url": "https://www.24chasa.bg/novini/article/6387054", "text": "Мъж е в тежко състояние след катастрофа на пътя между Пловдив и Кричим, съобщиха от пресцентъра на ОДМВР - Пловдив, предаде \"Фокус\". Сигналът е получен вчера, около 7.15 часа. На място служители на РУ – Стамболийски установили, че лек автомобил “Опел” с 31-годишен водач от Перущица навлязъл в лентата за насрещно движение и се сблъскал с лек автомобил “БМВ”, управляван от 46-годишен жител на село Златитрап. В болница с опасност за живота е транспортиран шофьорът на първата кола. Взета му е кръвна проба за алкохол. Другият участник е тестван с дрегер, резултатът е отрицателен. Образувано е досъдебно производство, изясняват се причините за пътния инцидент.", "date": "2017.08.11", "title": "Мъж е в тежко състояние след катастрофа на пътя между Пловдив и Кричим"}
{"url": "https://www.24chasa.bg/novini/article/6387040", "text": "Боровското сребърно съкровище ще бъде показано в Норвегия по време на международната изложба \"Легенди в злато. Тракийски съкровища от България\", съобщиха от Регионален исторически музей-Русе, предаде БТА. Откриването ще е на 1 септември 2017 в музея в Берген. Изложбата е финансирана по Норвежката програма (финансовият механизъм на Европейското икономическо пространство). Боровското сребърно съкровище е открито край град Борово, Русенска област. То е датирано към втората четвърт-средата на IV в. пр.Хр. от времето на Одриския цар Котис I (383/5-359г. пр.Хр.) както се вижда и от надписите с неговото име върху два от намерените съдове, сочат справочниците.", "date": "2017.08.11", "title": "В Норвегия ще бъдат показани тракийски съкровища от България"}
{"url": "https://www.24chasa.bg/novini/article/6387108", "text": "Заверката на подпис на оторизиран от МВнР преводач на документи да се извършва от всички български нотариуси по места, а не, както досега, от централното управление на Министерството в София, предлага вицепремиерът по правосъдната реформа и министър на външните работи Екатерина Захариева с промени в Правилника за легализациите, заверките и преводите на документи и други книжа. Това съобщиха от пресцентъра на МВнР. Измененията са публикувани днес за обществено обсъждане на сайта на министерството и в портала за обществени консултации strategy.bg. Проектът цели да улесни гражданите и бизнеса и да ускори административните процедури при извършване на преводи, легализация и заверка на документи и други книжа. \"В момента заверките на подписа на преводача се извършват само от нашите служители в Централното управление в София, което води до значителни затруднения за българите, които живеят извън столицата. Основен приоритет на нашето правителство е намаляване на административната тежест за гражданите и бизнеса във всички сфери и това поредно улеснение е част от мерките, които активно предприемаме в системата на МВнР за подобряване на обслужването\", е посочила вицепремиерът Захариева. В момента преводите на документи и книжа, които трябва да бъдат заверени от МВнР, се носят на ръка в Служба \"Заверки и легализации\" към дирекция \"Консулски отношения\", което изисква отделянето на сериозен времеви и финансов ресурс. С предвижданите промени ще отпадне необходимостта представители на преводаческите фирми или гражданите да пътуват до Централно управление на външно министерство в столицата единствено с цел да заверят превод на определен документ. За услугата в момента МВнР събира такса от 15 лв., а при нотариусите същото ще струва 5 лева без ДДС. \"Нашите нотариуси работят в 133 населени места в България и е има възможност за всеобхватно обслужване на гражданите в цялата страна. Нотариалната камара подкрепя напълно усилията на министър Захариева за намаляване на административната тежест и ще продължим да работим в тази посока\" , е посочил нотариус Димитър Танев, председател на Съвета на нотариусите, цитиран в съобщението. За да бъде гарантирана правната сигурност и професионалното ниво на превода, в доклада си Екатерина Захариева предлага преводачът да се легитимира пред нотариуса с документ, издаден от МВнР, че е вписван в списъка с юридически лица, извършващи официални преводи на документи и други книжа. От МВнР припомнят, че до момента екипът на Захариева е предприел и други действия за намаляване на административната тежест във ведомството. Сред тях са инсталиране на ПОС терминали за плащане с банкови карти на гишетата в Централното управление на МВнР в София и премахване на плащането с държавни таксови марки, поетапно въвеждане на плащане с банкови карти в консулските служби в чужбина, предложения за промени в Закона за българските лични документи. Намаляване на таксата за издаване на временен паспорт (от 67 на 50 евро) и за издаване на свидетелство за съдимост (от 20 на 10 евро) с промяна на тарифите за таксите, които се събират от МВнР и улесняване на процедурата по включване на преводачески агенции в списъка на юридическите лица, извършващи официални преводи, са други стъпки, предприети в тази посока.", "date": "2017.08.11", "title": "Подпис на преводач вече ще се заверява от нотариус, а не само в МВнР в София"}
{"url": "https://www.24chasa.bg/novini/article/6387061", "text": "Глобалното затопляне предизвиква промени в прииждането на реките в Европа, застрашавайки земеделието и инфраструктурите на целия континент, предадоха световните информационни агенции, позовавайки се на безпрецедентно мащабно изследване, публикувано в сп. \"Сайънс\", цитирано от БТА. Проучването, обхванало 50-годишен период, показва, че реките в Европа вече прииждат със седмици по-рано, като най-засегнати са западните и североизточните части на континента. В Швеция, Финландия и Прибалтийските републики реките често преливат един месец по-рано, отколкото през 60-те и 70-те години на миналия век. Това се обяснява с преждевременното топене на снеговете в резултат на климатичните промени. Съществени изменения се наблюдават и в Западна Европа по продължение на атлантическото крайбрежие между Португалия и Великобритания, където половината от хидрометричните станции са регистрирали прииждане на реките с до 15 дни по-рано. В тази част от континента основна причина за разливите е повишената влажност на почвата. В района на Северно море и части от Средиземноморието реките прииждат със закъснение от няколко дни заради по-късните дъждове през зимата. За целите на изследването екип от Института по хидротехника и управление на водните ресурси към Техническия университет на Виена, Австралия, под ръководството на Гюнтер Бльошл, е анализирал данни от над 4200 хидрометрични станции в 38 страни за периода между 1960 и 2010 г. Специалистите са отчели и фактори като валежи, влажност на почвата и покачване на температурите, търсейки причини за промените в периодите на покачване на водите. Подобни изменения в сезонността на разливите могат да засегнат съществено земеделската продукция, безопасността на инфраструктурите, хидроенергетиката и водоснабдяването, отбелязват в придружаващ публикацията коментар специалисти от университета на Лъфбъро, Великобритания. Наводненията, предизвикани от преливане на реките, засягат повече хора по света, отколкото всички останали природни бедствия. Годишните щети се оценяват на 104 милиарда долара. ", "date": "2017.08.11", "title": "Глобалното затопляне променя времето на речните разливи"}
{"url": "https://www.24chasa.bg/novini/article/6387127", "text": "Външният министър на Турция Мевлют Чавушоглу заяви, че Турция не одобрява санкциите, които Европейския съюз наложи на Русия, заради анексирането на Крим. Той настоя двете страни да разрешат проблемите си чрез диалог и политически средства, предаде Хюриет, цитиран от Фокус. „Турция е страдала много от санкции в миналото. Санкциите срещу наши съседи и партньори причиниха големи вреди на нашата икономика. Затова, когато чуем за санкции, ние не бързаме да се присъединим към тях. Ние гледаме дали можем да открием други начини да решим проблемите.“, заяви Чавушоглу. „Затова ние не се присъединихме към санкциите срещу Русия и предпочитаме политически средства и диалог“, добави той.", "date": "2017.08.11", "title": "Чавушоглу: Турция е против санкциите на ЕС срещу Русия"}
{"url": "https://www.24chasa.bg/novini/article/6387213", "text": "Севернокорейският лидер има стратегия, която преследва упорито. А противоречивите сигнали от Вашингтон той тълкува като заплаха. Така трудно ще бъде постигнато решение на конфликта, пише Петер Щурм във ФАЦ, предаде  . Много е изписано за Ким Чен-ун. И много рядко нещо е било добро за него - с пълно право. В сегашната ситуация обаче, която може да доведе до война, на севернокорейския вожд трябва да му се признае едно: Ким Чен-ун не действа ирационално. Напротив, има си стратегия, която преследва с невероятна упоритост – точно както правеха баща му Ким Чен-ир и дядо му Ким Ир-сен. За разлика от своите предци обаче, в момента Ким Чен-ун изпада в цайтнот. Причината – новата власт във Вашингтон. Администрацията на Тръмп обяви, че отменя политиката на Обама за \"стратегическо търпение\" по отношение на Северна Корея. От януари насам Вашингтон непрекъснато подава противоречиви сигнали, а Ким Чен-ун навярно не ги тълкува като това, което те всъщност означават: административна бъркотия. Тъкмо напротив, съдейки по себе си, той смята, че всичко, което се изрича публично, е съгласувано до последната дума. А от тази гледна точка бъркотията отсреща започва да изглежда много застрашителна, защото очевидно има за цел просто да обърка потенциалния противник.", "date": "2017.08.11", "title": "Какво става в главата на Ким?"}
{"url": "https://www.24chasa.bg/novini/article/6387233", "text": "Около 200 са повиквания от сутринта заради жегите, като 10-12 от тях са за прилошаване и колабиране на улицата. Това каза за Агенция „Фокус“ говорителят на Центъра за спешна медицинска помощ (ЦСМП) – София Катя Сунгарска. Забелязва се повишаване на случаите със сърдечно-съдова симптоматика. Сунгарска уточни, че данните през последните дни са константи, което означава, че хората не спазват препоръките на лекарите за горещото време. „Дали човек ще реши да се пази или не е пряка негова отговорност. A всички трябва да бъдем по-отговорни за здравето си“, категорична е тя.", "date": "2017.08.11", "title": "200 сигнала до Бърза помощ от сутринта заради жегите"}
{"url": "https://www.24chasa.bg/novini/article/6387294", "text": "Български гражданин загина на връх Хан Тенгри в планината Тяншан, на границата между Китай, Киргизстан и Казахстан, предаде   . От външно министерство потвърдиха информацията. Все още не се съобщават възрастта и имената на загиналия. Инцидентът е станал 8 август около 00:20 часа. При спускане от върха, българинът пада на височина 6200 метра, пропада 600 метра върху скали и загива на място. Пристигналите спасители са констатирали, че травмите от падането са причина за смъртта. Тялото е открито на около 5600-ия метър. Експедицията, с която е бил българският гражданин, не е българска и най-вероятно е комерсиална. Много агенции в света вече предлагат такива експедиции, дори на Еверест. Хан Тенгри взима втора жертва в рамките на 10 дни. Преди дни на същия връх загина и турски гражданин.", "date": "2017.08.11", "title": "Българин загина при падане на височина 6200 метра от връх Хан Тенгри"}
{"url": "https://www.24chasa.bg/novini/article/6387280", "text": "Председателят на словенския парламент Милан Бърглес официално насрочи президентските избори за 22 октомври 2017 г., предаде „Дневник“ – Словения, цитирано от \"Фокус\". 5-годишният мандат на сегашния президент Борут Пахур изтича на 22 декември 2017 г. Кандидат-президентските двойки трябва да бъдат регистрирани 25 дни преди изборите. Президентът Пахур обяви, че ще се кандидатира за нов мандат.", "date": "2017.08.11", "title": "Насрочиха президентските избори в Словения за октомври"}
{"url": "https://www.24chasa.bg/novini/article/6387281", "text": "Германският канцлер Ангела Меркел посети бивш затвор на политическата полиция на ГДР Щази. Тя заяви, че властите са ангажирани със съхраняването на сградата като паметник и я определи като \"автентичен, а с това и болезнен\" спомен, предаде Асошиейтед прес, предаде БТА. Днешното посещение на затвора беше първата обществена проява на Меркел след лятната й ваканция. Тя използва повода за предстоящата 56-годишнина от построяването на Берлинската стена, за да отправи критики към левия екстремизъм. Застанала пред затвора \"Хоеншонхаузен\", използван някога от бившата тайна полиция на ГДР Щази, Меркел заяви, че \"изглежда сякаш оттогава е изминало много време, но (сградата на затвора) ни напомня силно за нуждата да работим за свободата и демокрацията\". Сградата на затвора, която е мемориален комплекс, в момента се реставрира. Реставрацията е финансирана с около 12 милиона евро от федералния бюджет и от градската управа на Берлин.", "date": "2017.08.11", "title": "Меркел посети бивш затвор на Щази в Берлин, определи го като болезнен спомен от миналото"}
{"url": "https://www.24chasa.bg/novini/article/6387009", "text": "Министърът на туризма Николина Ангелкова съвместно с експерти от контролните органи направила внезапна проверка на морски плаж \"Обзор-юг\", който е отдаден на концесия тази година. В инспекцията участвал и кметът на Обзор Христо Янев, информира ресорното ведомство, предаде БТА. Плажът е почистен с машина и предлага добри условия на посетителите, но при проверката бе установено, че няма достатъчно спасители. Според специализираната наредба за водноспасителната дейност те трябва да са по двама на пост, но на някои от постовете на ивицата са само по един човек, отбелязала министър Ангелкова. Тя пояснила още, че при предишна проверка на плажа експерти от туристическата администрация са констатирали наличие на допълнителен преместваем обект, който не е отговарял на схемата, одобрена от Министерството на туризма. Той е предлагал масажни услуги. Обектът вече е премахнат, констатирала министър Ангелкова. На концесионера на плаж \"Обзор-юг\" ще бъдат направени предписания за отстраняване на пропуските. Министър Ангелкова и екипът й са инспектирали и морски плаж \"Обзор-централен\". Плажът е почистен, има достатъчно спасители и необходимите медицински пунктове, е заключението на проверяващите. Проверките на морските плажове ще продължат до края на летния сезон - те са планови, внезапни и по сигнали.", "date": "2017.08.11", "title": "Проверка на плажа \"Обзор-юг\" установи липсва на достатъчно спасители"}
{"url": "https://www.24chasa.bg/novini/article/6387018", "text": "Почти всички сигнали, които са постъпили на горещата телефонна линия за нарушения в туризма, са за шумни заведения. Това съобщи днес във Варна вицепремиерът Валери Симеонов, който участва в заседание на областния координационен център по туризма. Той допълни, че постъпилите сигнали са стотици, като някои от тях се повтарят за определени заведения. Според вицепремиера, е необходимо да има законодателни промени, които да дават по-широки правомощия на контролните органи, за да могат да извършват по-крайни действия по отношение на нарушителите. Симеонов каза, че когато спрямо нарушителите не се действа бързо, категорично и не се стигне до крайна мярка, те продължават с нередностите. По думите му тези нарушения водят до опорочаване на туристическия сезон като цяло. Валери Симеонов каза, че трябва да си поставим цел да привличаме по-платежоспособни туристи и да разширим сферата на услугите, да се включи по-разнообразен вид туризъм, защото това привлича хората и те го търсят. По време на заседанието от Националната агенция по приходите /НАП/ във Варна съобщиха, че от началото на лятото са извършили 4637 проверки, като са констатирани 373 нарушения. Издадени са 104 заповеди за запечатване на търговски обекти. Служители на НАП-Варна са проверили 110 хотели и къщи за гости, като повече от десет такива обекта са запечатани.", "date": "2017.08.11", "title": "Валери Симеонов: Почти всички сигнали за нарушения в туризма са за шумни заведения"}
{"url": "https://www.24chasa.bg/novini/article/6387021", "text": "Двама адвокати бяха осъдени за подбудителство към лъжесвидетелстване в Кърджали. 49-годишният Бисер Милев получи една година пробация, след като срещу него е внесен обвинителен акт по общия ред. Колегата му Здравко Шопов се призна за виновен и се споразумя с прокуратурата. Той ще се среща с пробационен служител два пъти седмично в продължение на 6 месеца. Присъдите бяха потвърдени от Окръжния съд в Кърджали и са влезли в сила. Двамата адвокати са признати за виновни, че по дело за бащинство през 2014 г., по което били упълномощени като адвокати на срещупоставените страни са подбудили и подпомогнали 29-годишният С. М. да даде неверни показания пред Окръжен съд - Кърджали. Лъжесвидетелят също се е споразумял с прокуратурата. Наложеното му наказание е \"пробация\" и два пъти седмично в продължение на половин година ще има срещи с пробационен служител\".", "date": "2017.08.11", "title": "Осъдиха двама адвокати, карали свидетел да лъже съда"}
{"url": "https://www.24chasa.bg/novini/article/6386893", "text": "СДС дължи суми, но не е спирала да плаща наем за сградата на ул. „Раковски“ 134. Това заявиха от синята централа. Преди дни от Областната управа на София-град съобщиха, че партията дължи 220 000 лв. наем за поcледните 2 г. плюc 50 xил. за тaкса cмет за централата. Задълженията са натрупани не през последните две години, а през последните 7 години, категорични са от партията начело с Божидар Лукарски. От \"Раковски\" 134 обясниха, че задълженията са следствие от две причини. \"Първата причина е забавяне с 2 г. и 5 месеца, от страна на Областната управа в София, на приспадането на разходите за основен ремонт на сградата през 2010 г., които партията е направила. Втората причина е, че в периода май 2013 г. – декември 2014 г., СДС не е получавала държавна субсидия, защото не е била парламентарно представена партия\", обясняват от синята централа. Областната управа ще назначи комисия, която до края на месеца да излезе със становище.", "date": "2017.08.11", "title": "СДС: Не сме спирали да плащаме наем за \"Раковски\" 134"}
{"url": "https://www.24chasa.bg/novini/article/6386783", "text": "Дарина Сарелска вече не е директор „Новини и актуални предавания“ в \"Нова Броудкастинг Груп\", съобщиха официално от телевизията. Силва Зурлева, член на Борда на директорите, ще поеме всекидневното оперативно управление на новините и актуалните предавания на телевизията в тясно сътрудничество със съществуващия екип. “Всички ние благодарим на Дарина за усилията, които допринесоха за издигането на Новините на \"Нова\" до сегашната им позиция на несъмнен лидер в ефира. Надяваме се, че Дарина ще успее в бъдещите си проекти. Аз ще продължа да работя с всички членове на екипа на новините и съм уверена, че заедно ще запазим най-високите постижения на медията, както и ще продължим да се развиваме“, казва Силва Зурлева. „Гордея се с това, което постигнахме в последните 4 години. Новините на \"Нова\" заеха заслужената си лидерска позиция на пазара. За мен тази промяна е за добро. Надявам се да бъде и за доброто на \"Нова\" и новините, към които оставам привързана. Разчитам, че екипът ще продължи да работи по същите високи професионални принципи и стандарти, както през четирите години, в които бяхме заедно. Благодарна съм за натрупания опит и гледам напред към бъдещи проекти“, допълни Дарина Сарелска. Името на Сарелска нашумя, след като разследващият журналист Васил Иванов напусна Нова тв и я обвини в цензура. По думите му негови разследвания не били стигнали до ефир. Нарече я и \"къртица\", тъй като според него тя давала информация на ДАНС. Самата Сарелска категорично отхвърли всички негови обвинения, а Нова тв застана зад нея. В поредица интервюта пред \"24 часа\" преди няколко месеца и шефът на \"Нова Броудкастинг Груп\" Дидие Щосел, и Силва Зурлева, а и самата Сарелска отрекоха, че тя напуска ръководния си пост в медията.", "date": "2017.08.11", "title": "Дарина Сарелска вече не е шеф на новините на Нова тв, поема ги Силва Зурлева"}
{"url": "https://www.24chasa.bg/novini/article/6386780", "text": "Телефонни измамници са отнели пари и златни накити от 69-годишна жена в Ловеч, съобщават от областната дирекция на МВР. Потърпевшата получила обаждане на стационарния си телефон от непознат, който се представил за служител на МВР и \"разпоредил\" на жената да му предаде всичките си пари и ценности, който той \"ще пази най-отговорно\". Мотивът бил, че след малко ще й се обадят телефонни измамници и се страхува за нейната сигурност. Жената се доверила и дала 12 хиляди лева, 680 евро и неустановено количество златни накити. По случая работи Районното управление в Ловеч, образувано е досъдебно производство.", "date": "2017.08.11", "title": "69-годишна даде 12 000 лева на телефонни измамници в Ловеч"}
{"url": "https://www.24chasa.bg/novini/article/6386762", "text": "Рут Пфау, германска лекарка, посветила живота си на изкореняване на проказата в Пакистан и описана като Майка Тереза в страната, почина в Карачи на 87 години, разказва Би Би Си. За първи път доктор Пфау пристига в Пакистан през 1960г., за да се бори с върлуващата в страната проказа. Благодарение на нейните усилия до 1996г. заразата е овладяна напълно. Първоначално е трябвало да замине за Южна Индия, но проблеми с визата я оставят в пакистанския град Карачи. Така започва нейната мисия, довела стотици хора до дълъг живот.  Освен че е лекувала заразени, доктор Пфау е обучавала свои пакистански колеги, основател е на \"Център за борба с проказата\" и на фондация за набиране на дарения. През 2010 помага активно на бедстващите от опустошителни наводнения в Югозападен Пакистан, за което получава и престижен орден. Но това не е единственото отличие на Рут Пфау. През 1979 година получава втората най-престижна награда на Пакистан - \"Хилал-е-Имтиаз\", а през 2015 година - германския медал \" Стауфър\".", "date": "2017.08.11", "title": "Пакистанската Майка Тереза почина на 87"}
{"url": "https://www.24chasa.bg/novini/article/6386791", "text": "Екипи на турската полиция за борба с тероризма са задържали днес 12 души в рамките на операция в няколко квартала на Истанбул срещу предполагаеми членове на Кюрдската работническа партия /ПКК/, съобщава турският телевизионен канал НТВ, цитирано от БТА. Общо 18 заповеди за арест са издадени в рамките на разследване. То е предприето във връзка с предполагаеми членове на ПКК, които в замяна на покани за т.нар. мероприятия насила взимали пари от търговци в града. Както и във връзка с терористи, преминали през тренировъчни лагери на организацията в Европа, за които било установено, че са пристигнали в Истанбул с цел извършване на нападение, а също и във връзка с членове на структурите на ПКК в Тунджели-Бингьол, укриващи се в мегаполиса. При обиски на различни адреси днес полицията е заловила три пистолета, една ловна пушка, една пушка-помпа, снаряди и документи на организацията.", "date": "2017.08.11", "title": "Задържат членове на ПКК в Истанбул при антитерористична операция"}
{"url": "https://www.24chasa.bg/novini/article/6386811", "text": "Стартира публична програма за набиране на проекти за културни прояви по време на Председателството на Европейския съюз, които ще дадат облика на България. Това каза министърът на културата Боил Банов на пресконференция по повод приоритетите на правителството в сферата на културата предаде Агенция „Фокус“. Той уточни, че огромен приоритет за Министерството на културата е Председателството на Европейския съюз особено в частта му „Културна програма“. „Взехме едно много трудно, но според мен много естествено и правилно решение – чрез проектизиране през фонд „Култура“ да отворим сесии за кандидатстване, а не аз или моят екип да избираме това, което ще представя страната. 45 дни има за кандидатстване, след което специална комисия ще селектира проектите и се надявам до средата на октомври да имаме конкретните проекти, които ще носят имиджово идеите за представяне на страната по време на Председателството“, каза още Банов.", "date": "2017.08.11", "title": "Боил Банов: Проекти за облика на България стартират по време на председателството на ЕС"}
{"url": "https://www.24chasa.bg/novini/article/6386803", "text": "На 10 август 2017 г. около 20,50 ч. на път II-81, между с. Вирове и град Монтана, с посока Лом към Монтана, Е. П. /61 г./ от областния град управлява мотоциклет \"Ямаха Версати\" с монтанска регистрация. Това съобщиха от ОДМВР-Монтана. При ляв завой и вследствие на движение с несъобразена скорост водачът губи контрол над мотоциклета, навлиза в насрещната пътна лента и причинява катастрофа с насрещно движещия се лек автомобил \"Фолксваген Голф\" с врачанска регистрация, собственост и управляван от Б. Н. /22 г./ от Коздолуй. Вследствие на инцидента мотоциклетистът е транспортиран и прегледан в ЦСМП Монтана, като е установено, че има счупвания на двете ръце, разкъсно-контузни рани и е с опасност за живота. Пострадалият е настанени за лечение в МБАЛ Монтана, като му е издаден талон за медицинско изследване. Водачът на лекия автомобил е изпробван за алкохол с техническо средство, като пробата е отрицателна. Местопроизшествието е посетено от дежурна оперативна група, извършен е оглед и е образувано досъдебно производство по чл. 343, ал. 1, б. б от НК.", "date": "2017.08.11", "title": "61-годишен моторист е с опасност за живота след катастрофа край Монтана"}
{"url": "https://www.24chasa.bg/novini/article/6386818", "text": "Опустошителни бури изкорениха дървета в Италия и в Хърватия. Бурен мятър и проливни дъждове се изсипаха в северната част на Италия. Засегнат е и район около Венеция. Има жертви, много щети и отнесени покриви, предаде     Черният облак се пренесе по Адриатическото крайбрежие и в Хърватия. Истрия е ударена от така наречената суперклетка - вид буря, носеща много мълнии. Има закъсали кораби в морето, които не могат да достигнат брега заради бурния вятър.", "date": "2017.08.11", "title": "Бури изкорениха дървета в Италия и Хърватия, има жертви"}
{"url": "https://www.24chasa.bg/novini/article/6386829", "text": "Влак от лондонското метро бе обхванат от пламъци в движение по линията Бейкърлу и вагоните се напълниха с дим. Това съобщи днес в. \"Сън\" и помести снимки от социалните мрежи, предаде ТАСС, предаде БТА. Пушекът накарал пътниците да напуснат вагоните на метростанция \"Оксфорд съркъс\" в столичния център, където се пресичат няколко важни линии, и да изтичат по ескалаторите в горното фоайе. Екипи от лондонската противопожарна служба разследват случая. Движението на влакове по линията Бейкърлу временно е спряно. Засега няма данни за пострадали при пожара във влака.", "date": "2017.08.11", "title": "Запали се влак от лондонското метро"}
{"url": "https://www.24chasa.bg/novini/article/6386832", "text": "Млада жена от Бургас полетя от 15-я етаж на бл.50 в бургаския к-с \"Славейков\" и загина на място. Инцидентът шокира обитателите на блока и съседните магазини.  Жената е била гола, само по бикини, разказаха очевидци. Съседи разказаха ,че момичето от скоро живеело в 50-ти блок с приятеля си на име Георги. Било на 19 г., казвало се Евдокия. Хора от квартала твърдят, че само преди няколко дни младата жена е видяна да се разхожда чисто гола, отивайки да пазари в магазин. Тя изглеждала съвсем спокойна, сякаш не осъзнавала, че прави нещо необичайно. По непотвърдена информация загиналата е имала здравословни проблеми и се е лекувала в Центъра на психично здраве в Бургас. По случая е образувано досъдебно производство във Второ РУП. ", "date": "2017.08.11", "title": "Психично болна първо се разходи гола, после се хвърли от 15-я етаж в Бургас"}
{"url": "https://www.24chasa.bg/novini/article/6386863", "text": "Доживотен затвор без право на замяна може да получи 38-годишната Донка Петкова, която преби и удуши със садизъм 84-годишната баба Иванка от Дълбок извор. Зверското убийство стана на 1 февруари т.г. в дома на жертвата, а пловдивската окръжна прокуратура изправя на съд извършителката. Тя има зад гърба си пет присъди и за последно е излязла от затвора през юни 2014 г. Оттогава заживяла в първомайското село Дълбок извор. Запознала се с баба Иванка и отишла в дома й. Изчистила пепелта от печката, заредила я с дърва и седнала на леглото до старицата. Поискала й 5 лв. за кафе и цигари, но пенсионерката отвърнала, че няма. Циганката се ядосала, хванала я за гърлото и започнала да я рита, като я притиснала на плота до мивката. Старицата се свлякла на пода. Петкова, която е с наднормено тегло, скочила върху нея и стъпила върху гърдите й. В същото време с ръцете я стискала здраво и продължително за шията, докато жертвата спряла да диша. До настъпването на смъртта бабата била в съзнание и правила отчаяни опити да се освободи от хватката на яката ромка. Тя свалила от ушите на мъртвата баба златните обици, грабнала два килима, одеало, хавлия и чаршаф и си тръгнала. Занесла плячката у познати и се прибрала. От деня на задържането Петкова е в ареста.", "date": "2017.08.11", "title": "Доживотен затвор грози циганка, удушила и ограбила баба Иванка от Дълбок извор"}
{"url": "https://www.24chasa.bg/novini/article/6386853", "text": "Група роми са пребили двама младежи в добричкото село Победа. Видеоклипове с побоя, заснети от охранителна камера, са публикувани в социалната мрежа. От тях става ясно, че инцидентът се е случил в сряда малко преди 23 ч. Двете момчета, които си стояли на пейка, са нападнати от група роми.. След ромска сватба в ресторанта на селото, докато се прибирали, част от сватбарите са нападнали двамата младежи, които са седели на една от двете пейки пред кметството, разказва кметът на Победа Галин Иванов. Той не може да каже дали е имало стари дразги между младежите. В четвъртък полицията е викала всички на разпит. И побойниците и единият от нападнатите, чието име е Васил Анджело, са жители на с.елото, но Васил в момента работи в София. Второто нападнато момче е приятел на Васил и му е бил на гости. За него се предполага, че е от Добрич, но той не е присъствал на разпитите на полицаите - казва още кметът. „Откакто съм кмет на Победа, вече пет години, подобни побои не са се случвали” - твърди Иванов. Свади между българи и роми в селото няма. Около 900 са жителите на Победа, от тях ромите са около 350, голяма част си изкарват прехраната в чужбина. Самият кмет научил за инцидента вчера, когато отишъл на работа. Кварталните отговорници му звъннали, за да им съдейства при сваляне на видеоматериала от камерите, които са поставени в центъра за сигурност на жителите на селото. Майката на Васил е настоявала да получи копие от видеокамерите и тя е била в основата на решението синът й да го качи в интернет пространството. Сега отчитат това като грешка, защото историята се разпространи със светкавична скорост и всеки иска да се срещне с пострадалия мъж. Пострадалият Васил не говори пред медиите, но вероятно става дума за стара вражда между младежите на база ревност. Хората в Победа се страхуват да не би да се стигне до вендета, заради личностните проблеми между младежите и предизвикания побой. Сигналът за възникнал конфликт в добричкото село Победа постъпил в полицията около 23 часа на 9 август. Веднага били изпратени полицейски екипи. Било изяснено, че при свада между жители на селото са пострадали двама млади мъже на 25 и на 23 години. След медицински преглед, те са освободени за домашно лечение, без опасност за живота. В хода на извършените оперативни действия, в рамките на които са били прегледани и записи от камери за видеонаблюдение, са установени и задържани четиримата участници в сбиването - И.Д. /30 г./, К.Ц. /25 г./, Я.А. /18 г./ и 17-годишен младеж. Според първоначалните данни, причина за конфликта били неуредени лични отношения между И.Д. и пострадалия 25-годишен мъж. Образувана е преписка и материалите са докладвани на Районна прокуратура – Добрич. Работа по случая продължават служители на добричкото Второ РУ.", "date": "2017.08.11", "title": "Роми-сватбари набиха двама двама българи в центъра на село Победа (Видео)"}
{"url": "https://www.24chasa.bg/novini/article/6386883", "text": "Йорданка Христова, Константин Марков от \"Тангра, Славчо Пеев и още десетки музиканти, приятели и почитатели на композитора Асен Гаргов се стекоха в храм \"Св. Неделя\" в София, за да го изпратят в последния му път. Той почина в понеделник, 7 август, след дълга битка с рака.  \"Загубихме един достоен българин. Един прекрасен човек\", каза Йорданка Христова на влизане в храма.   ", "date": "2017.08.11", "title": "Десетки се сбогуват с Асен Гаргов (Снимки + видео)"}
{"url": "https://www.24chasa.bg/novini/article/6386797", "text": "Борбата за превземането на Мосул от \"Ислямска държава\" остави северния иракски град в развалини. В борбата загинаха хиляда, а още толкова се разпръснаха навсякъде, разказва Би Би Си. След 9 месеца борба битката в Мосул е към своя край, но жителите на града сега са изправени пред хуманитарна криза от катастрофален мащаб. Цели квартали са разрушени, улиците са пълни с невзривени експлозиви, тела все още стоят под разрушените сгради. Мисията се нарежда след Втората световна война, като едно от най-разрушителните събития.  Сателитен анализ на ООН показва, че около 10 000 сгради са били сериозно повредени или напълно унищожени, но се смята, че реалното ниво на разрушения е далеч по-високо. Според експерти възстановяването на града ще отнеме десетилетия.", "date": "2017.08.11", "title": "Вижте Мосул преди и след войната (Галерия)"}
{"url": "https://www.24chasa.bg/novini/article/6386882", "text": "Студент от университета \"Джеймс Мадисън\" е осъден на 100 дни затвор, след като се е признал за виновен, че е регистрирал мъртви избиратели в полза на Демократическата партия, по време на изборите за президент през 2016 г., пише The Washington Examiner, цитиран от Фокус. Андрю Спилс, на 21 години, е осъден на 100 дни затвор, от федералния съд на Вирджиния, за това, че е регистрирал 18 формуляра за регистрация на гласоподаватели миналия Август. Съдията е отказал да наложи глоба, тъй като младежът не е способен да я плати. Изборната измама се наказва с до 1 година затвор и 100 хиляди долара глоба в щата Вирджиния, но Спилс е сключил споразумение със Съда. Затова присъдата му е толкова малка. Студентът е работил за кампанията на Демократическата партия на САЩ, по време на регистрацията на избирателите. Той е признал, че е приготвял фалшифицирани избирателни формуляри, като е получавал името, възрастта и адреса на отделните мъртви избиратели, директно от отдела на Демократическата партия във Вирджиния. Той е измислял рожденната дата, на основата на годините на лицето и е измислял социалноосигурителните номера, заявиха от Правосъдното министерство на САЩ.", "date": "2017.08.11", "title": "100 дни затвор за студент, регистрирал мъртъвци в изборни списъци в САЩ"}
{"url": "https://www.24chasa.bg/novini/article/6386972", "text": "60-годишната Юлия Шиндова, майка на фолк певицата Татяна, почина тази сутрин в пловдивската университетска болница. Жената беше приета преди дни със 75% изгаряния от газова бутилка, която се взриви в нея. Това стана в дома й в град Съединение. Лекарите не даваха надежда, че ще оживее. От клиниката по изгаряния, където се бориха да я спасят, потвърдиха за смъртта. Тя издъхнала около 5 часа тази сутрин. Инцидентът стана на 8 август точно по обяд в жилището на Юлия. Огнеборците гасиха и близка стопанска постройка заради газовата бутилка. Майката на фолк дивата опитала да смени старата с нова, но не усетила, че има изтичане на газ. Запалила котлона и бутилката гръмнала, изпочупвайки прозорците. Пострадала е и покъщнината. Жената постъпи в болницата с тежки изгаряния. Била е поставена на вентилация, преливана й е плазма. Тя обаче имала и съпътстващи заболявания като диабет и високо кръвно, което стигнало до 250. От клиниката твърдят, че са направили всичко възможно, за да я спасят, но раните били големи и дълбоки.", "date": "2017.08.11", "title": "Със 75% изгаряния от газова бутилка издъхна майката на фолк певицата Татяна"}
{"url": "https://www.24chasa.bg/novini/article/6386956", "text": "15 пожара продължават да са активни на територията на Македония, предава Македонската радио и телевизия, цитирано от Фокус. По данни на противопожарната охрана през нощта отново се е запалила нискостеблена растителност в близост до манастира Трескавец, край Прилеп. Пожарът е бил локализиран и изгасен. Според телевизия Канал 5 трета седмица продължават пожарите в района на Македонски брод, най-критична е ситуацията около селата Равтеш, Грешница , Волче. Канал 5 цитира Центъра за справяне с кризи: „Нови пожари има в района на Бистра планина в района на Кичево“. Като най-силен е пожарът в местността Фърлоговец, където горят пасища и храсти. Пожари са регистрирани в община Чашка и в района на Кавадарци, където огънят приближава село Галище. Продължава да е активен пожарът в община Прилеп край село Никодин, където огнеборците се боря огнената вълна да не се слее с пожар от Велес. Гасенето на пожара е затруднено от силния вятър. Според телевизия Канал 5 в района на манастира Трескавец е усложнено положението около селата Мраморани и Горно село. Изгасени са трите пожара в района на Скопие в общините Гьорче Петров, Петровец и Студеничани. Македонските медии съобщават, че до края на юли на територията на страната са регистрирани общо 164 горски пожара. Борбата с пожарите се превърна в тема за политическа конфронтация между управляващи и опозиция, след като ВМРО-ДПМНЕ обвини правителството, че се интересуват само от отпуските си. В специална декларация партията на Никола Груевски обвини правителството, че не се интересува от това, което се случва на територията на Македония.", "date": "2017.08.11", "title": "15 пожара все още горят на територията на Македония"}
{"url": "https://www.24chasa.bg/novini/article/6386065", "text": "На 31 август 1997 г. в университетската болница “Питие-Салпетриер” в Париж умира най-известната жена в света. Травмите в гръдния кош са смъртоносни и нито операцията за спиране на кръвоизлива, нито инжектирането на адреналин и вътрешният сърдечен масаж успяват да помогнат. Лекарите са шокирани – пациентката е Даяна, принцесата на Уелс. Три часа и половина преди това мерцедесът, с който е пътувала, се удря със 120 км/ч в тринадесетата колона на парижкия тунел “Алма”. на автомобила Анри Пол. Охранителят на Ал Файед - Тревор Рийс-Джоунс, който седи на предната седалка, е със смазано лице, но оцелява. Нелепата смърт на 36-годишната принцеса, надминала по популярност свекърва си кралица Елизабет II, е обект на 9-годишни разследвания - на британската полиция и независими. Те приключват с извода, че гибелта ѝ е трагична случайност, причинена от безогледно преследващи я папараци и безразсъдното шофиране на Анри Пол, карал като луд с алкохол в кръвта, пет пъти над нормата. Посочва се също, че Даяна и 42-годишният Доди са могли да оцелеят, ако са били с предпазни колани. Официалното заключение не затваря устата на армията фенове на конспиративните теории за смъртта на лейди Ди. Според тях по нареждане на управляващата лондонска върхушка, а после следите са заметени, изтъква популярният сайт “Дейли бийст”. За тези подозрения има основания, като се започне от мотива. Смъртта на принцесата, дори и нежелана от Бъкингам, устройва кралското семейство, особено Чарлз. При жива съпруга, макар и бивша, той не би могъл да се ожени за старата си любов Камила, камо ли да я направи кралица. А още по-трудно британският елит би допуснал принцесата да се омъжи за египтянина Доди и да роди на престолонаследниците братче или сестриче мюсюлманче. Тези дни свещеникът Франк Джели разказа, че тя го питала дали може да се венчае с мъж, изповядващ исляма. Той ѝ отговорил утвърдително. Говори се, че когато чула за парижката катастрофа, Самата Даяна твърди в писмо, че уелският принц крои да я убие, но изтъква друга причина - желанието му да се венчае за детегледачката им аристократка Тиги Лег-Бърк. То е писано на ръка и изпратено на нейния верен иконом Пол Бърел през октомври 1993 г. - 10 месеца след официалната ѝ раздяла с Чарлз. “Седя на бюрото и копнея някой да ме прегърне, да ме насърчи да съм силна и да държа главата си изправена. Тази определена част от живота ми е много опасна - съпругът ми планира да катастрофирам с колата, спирачките ми да откажат и Камила е само параван, всички сме използвани от този човек във всеки смисъл на думата.” Бърел твърди, че Даяна му казала да чака писмото. Обяснила: “Ще му сложа дата и искам да го пазиш. За всеки случай”. Според приятели на принцесата то е написано от иконома мошеник, който е подправил почерка ѝ, но така или иначе става официална част от следствието. Че Даяна е подозирала заговори за убийства, говорят и нейни видеозаписи от 1992 г., пуснати за първи път преди няколко дни. Там принцесата твърди, че в нагласена катастрофа с мотор. “Когато бях на 23-24 години, силно се увлякох по човек от охраната. Но го изхвърлиха. И го убиха… Той бе най-голямата ми любов и това му струва живота.” Миналата седмица пред в. “Дейли мирър” бащата на загиналия шофьор Анри Пол нарече парижката катастрофа екзекуция, а “Даяна бе убита, и синът ми бе убит. Той бе просто странична жертва на съзаклятие за убийството ѝ”, каза 85-годишният Жан. Той увери, че кръвта на сина му е била подменена, за да излезе, че е бил пиян. Преди 3 години лондонската полиция съобщи, че разследва разказ на войник от британските спецчасти SAS, който доверил на жена си, че принцесата е ликвидирана от снайперист от неговото поделение. Проучването на твърдението завърши без резултат. Един от най-силните гласове в подкрепа на теорията за заговор е на журналиста и драматург Джон Конуей, който в пиесата “Истини, лъжи, Даяна” повдига съмнения около смъртта ѝ. Той набляга на Конуей цитира радиосъобщение, което лекарят от Бърза помощ Жан-Марк Мартино изпраща до болницата след преглед на мястото на катастрофата. Докторът съобщава за две жертви – Доди ал Файед и Анри Пол, но казва, че Даяна “няма нараняване по гръдния кош” – причината, посочена по-късно за смъртта ѝ. Макар че клиниката е на хвърлей място, линейката пристига едва 17 минути след първото обаждане за катастрофата. Спасителите губят повече от час да извадят Даяна от смачкания “Mерцедес S280”, но това не буди толкова съмнения, колкото фактът, че – маневра, тълкувана като опит да се забави спасяването на пациентката. Д-р Мартино отрича и обяснява, че колата е спряла, защото кръвното на лейди Ди рязко спаднало и трябвало да я реанимират, а това е трудно в движение. Писателят и автор на книгата “Убийството на принцеса Даяна” Ноел Ботъм обаче е категоричен, че по медицинските норми ранената е трябвало да бъде закарана в близката болница колкото е възможно по-бързо, а не реанимирана на пътя. Събитията, разиграли се в клиниката след смъртта на Даяна, също са необичайни, пише “Дейли бийст”. Според писателя Кристофър Андерсън и книгата му “Денят, в който Даяна умря” по молба на Елизабет II от тялото на принцесата са свалени всички кралски накити и незабавно са върнати в Бъкингам. Андерсън съобщава също, че в медицинското досие – “некадърен опит да се увърта, за да се скрие истината”. Конуей посочва и ред други противоречия и подозрителни обстоятелства като факта, че предполагаемо пияният до козирката шофьор Анри Пол действа напълно нормално и адекватно на кадрите от охранителните камери и това може да се провери от всички. “Виждаме го да излиза уверено от хотел “Риц” и спокойно да си завързва обувката. Това е невъзможно, ако е гаврътнал питиета, пет пъти над нормата, никой нямаше да се качи с него в колата”, казва той. 41-годишният Анри Пол е информатор на френските служби за сигурност и близък на бащата на Доди Мохамед ал Файед, който пък се кълне, че двойката е убита от британската служба за сигурност МИ5 по заповед на съпруга на кралицата и баща на Чарлз принц Филип. Той треперел Даяна да не се омъжи за мюсюлманин. Ал Файед смята, че шофьорът е бил заслепен от сигнални светлини на входа на тунела. Той разтръби навсякъде, че принцесата е била бременна от сина му и дворецът е изпаднал в ужас от предстоящото сродяване с египетското семейство. У него тече немска кръв и съм сигурен, че симпатизира на нацистите”, казва бившият собственик на елитния лондонски магазин “Хародс”. И после – онзи прословут “Фиат Уно”, за който се твърди, че е притиснал колата с принцесата и тя се е забила в колоната. Шофьорът ѝ Джеймс Андансън е известен парижки папарак, който преследвал Даяна цяла седмица. За него се говори, че също е бил агент на службите. На местопроизшествието бяха открити следи от фиата. Версията на медиите е, че те са били подхвърлени от онези, които са подготвили катастрофата и са искали да я замаскират като пътно произшествие. През 2007 г. Андансън бе открит мъртъв, казаха, че се е самоубил. Тялото му бе намерено обгорено в останки от автомобил във френската провинция. Но пожарникар, присъствал на мястото, казва: “Видях го отблизо. Абсолютно съм сигурен, че е застрелян в главата. Два пъти”. Масло в огъня на конспиративните теории налива и фактът, че няма нито една снимка на катастрофата от 14-те охранителни камери в тунела “Алма” - те или са били повредени, или са обърнати в друга посока. Единственият оцелял при удара – охранителят Тревор Рийс-Джоунс, винаги е казвал, че не помни нищо от среднощната катастрофа. Същото твърдеше и свидетел, присъствал на смъртта на Бари Манаки… Има още безброй теории за заговор срещу Даяна – направена ѝ е черна магия, убита е, защото е знаела важни тайни, тъй като пречела на плановете им за контрол над света. Превъртяла лечителка от Лондон дори обяви, че принцесата е премахната, защото знаела истината за кралското семейство – че не са човешки същества и управляват от векове. Извън фантасмагориите има подозрителни обстоятелства и теории, които е трудно да опровергаеш, констатира “Дейли бийст”. Но 20 години след смъртта на принцесата на Уелс остава впечатлението, че в гибелта ѝ има нещо повече от пиян шофьор. Както и при убийството на Джон Кенеди, истината едва ли ще излезе наяве в обозримо бъдеще. Но смъртта ѝ очевидно е твърде удобна и за двореца, и за престолонаследника Чарлз, и за британската управляваща върхушка. ", "date": "2017.08.11", "title": "Даяна жертва на съдбата или на убийци"}
{"url": "https://www.24chasa.bg/novini/article/6386591", "text": "Един човек е пострадал при пътно произшествие между лек автомобил и каруца на главен път Е-79,съобщи за „Фокус” Катя Табачка, говорител на Областна дирекция на МВР – Кюстендил. Инцидентът е възникнал около полунощ в участъка между Бобошево и Мурсалево. В резултат на катастрофата лекият автомобил се е запалил и е изгорял. Водачът е пострадал и е транспортиран до лечебно заведение. Пострадал е и конят, дърпал каруцата.", "date": "2017.08.11", "title": "Шофьор пострада след удар с каруца в Кюстендилско, колата му се запали и изгоря"}
{"url": "https://www.24chasa.bg/novini/article/6386600", "text": "Подводен трус с магнитуд 6.2 по Рихтер разтресе югоизточната част на Филипините, предаде The New India Times, позовавайки се на данни от метеорологичната служба на страната. „Базирайки се на данните, няма опасност от цунами, защото трусът е с много голяма дълбочина“, заявиха от Службата за предупреждение за Цунами в Тихия Океан, предаде \"Фокус\".", "date": "2017.08.11", "title": "Земетресение с магнитуд 6,2 по Рихтер разтресе Филипините"}
{"url": "https://www.24chasa.bg/novini/article/6386605", "text": "Австралийският премиер увери днес САЩ, че страната му ще ги подкрепи в случай на атака от страна на Северна Корея, след като Пхенян разпространи подробен план за ракетни удари по Гуам, американска територия в Тихия океан, предаде Франс прес, цитирана от БТА. Канбера демонстрира подкрепа за американския си съюзник в разгара на риторичната война между президента Доналд Тръмп и Северна Корея, на която лидерът на САЩ обеща \"огън и ярост\". \"САЩ нямат по-твърд съюзник от Австралия\", заяви Малкълм Търнбул пред радио \"3 Ей Дабъл Ю\". \"Имаме споразумението АНЗЮС и ако бъде нападната Австралия или САЩ , всеки ще се притече на помощ на другия\", каза той. Пактът за сигурност АНЗЮС между Австралия, Нова Зеландия и САЩ, е подписан през 1951 г. През 1986 г. САЩ оттеглиха ангажиментите си спрямо Нова Зеландия, но не и спрямо Австралия, посочва АФП. \"Прочее, трябва да бъда съвсем ясен. При евентуално севернокорейско нападение срещу САЩ договорът АНЗЮС ще бъде приложен и Австралия ще подпомогне САЩ\", добави Търнбул.", "date": "2017.08.11", "title": "Австралия: Ще подкрепим САЩ, ако Северна Корея ги атакуват"}
{"url": "https://www.24chasa.bg/novini/article/6386608", "text": "\"Няколко пласта асфалтова настилка ще бъде положена при ремонта на бул. „Цариградско шосе“ от площад „Орлов мост\", за да може да издържа на високи температури\", каза пред „Фокус“ Евгени Крусев, заместник-кмет в направление „Транспорт и транспортни комуникации“ в Столична община. Той допълни, че от тази нощ, ще започне поставянето на сигнализационни табели, които да предупреждават шофьорите, че ще се извършва реконструкция. „Същинската строителна дейност започва от утре – събота, когато строителните машини ще са на място и започва премахваневто на старата асфалтова настилка. Движението ще се осъществява в първия етап във всички посоки, но ще бъде затруднено, тъй като ще има една лента в посока Софийски университет „Св. Климент Охридски“ и две ленти в посока бул. „Цариградско шосе“. Призоваваме гражданите да използват алтернативните маршрути, така че да избягват кръстовището на „Орлов мост“, коментира той. „Такива са кръстовището на две нива при Телевизионна кула, бул. „Ситняково“ при Румънското посолство, бул. „Васил Левски“ и всички основни рингови булеварди на града, така че да може да се облекчи доколкото е възможно движението тук, в зоната на пл. „Орлов мост“, добави Крусев. Евгени Крусев уточни, че в различните етапи на ремонта ще се налага различна организация на движението, като при първия няма да бъде спирано преминаването в никоя от посоките. Той каза още, че всички основни ремонти по ключовите точки на града ще бъдат завършени до началото на учебната година.", "date": "2017.08.11", "title": "Слагат повече асфалт на \"Цариградско\", за да издържа на високи температури"}
{"url": "https://www.24chasa.bg/novini/article/6386611", "text": "Мексико си отдъхна, след като ураганът Франклин премина през страната, без да причини жертви. Нанесени са само материални щети. Мексиканското правителство и местните власти отмениха всички предупреждения за опасност заради урагана Франклин, след като силата на вятъра намаля до 45 км в час. \"Нямаме ранени, благодарение на плана за действие при извънредни ситуации. Очаквахме ураганът да удари тежко нашата община. Благодарение на координираните действия и превантивните мерки, можем да кажем, че нямаме важни новини за докладване\", каза кметът Габриел Алвардо, цитиран от  Местните хора започват постепенно да излизат навън и да оценяват материалните щети. Съобщава се за повредени покриви и прелели реки. Най-засегнати са регионите Пуебла и Веракруз. Жители на планински местности се оплакаха, че властите не са им оказали никаква подкрепа.", "date": "2017.08.11", "title": "Ураганът Франклин в Мексико не взе жертви"}
{"url": "https://www.24chasa.bg/novini/article/6386612", "text": "Жител на Северна Корея избяга тази нощ в Южна Корея с плуване, съобщи агенция Йонхап, цитирана от ТАСС и БТА. Военните забелязали беглеца, докато патрулирали в района на морската граница (т. нар. северна разграничителна линия) със Северна Корея в Жълто море, и му се притекли на помощ. Става дума за 20-годишен младеж. Властите в Сеул проучват мотивите му. Южнокорейската агенция не уточнява какво разстояние е преплувал беглецът, но отбелязва, че това не е първият подобен случай през тази година. През юли петима севернокорейци са избягали в Южна Корея по море с лодка, а месец по-рано в Република Корея по море са пристигнали още двама беженци от КНДР - баща и син. Общо от началото на годината в Република Корея са избягали 11 граждани на КНДР, припомня Йонхап. Пхенян в такива случаи обикновено обвинява Сеул в отвличане.", "date": "2017.08.11", "title": "Гражданин на КНДР избяга в Южна Корея с плуване"}
{"url": "https://www.24chasa.bg/novini/article/6386613", "text": "Голям пожар избухна снощи в село Куч край Тирана, като огнените езици достигнаха дължина от три до четири километра, съобщи агенция МИА, предаде БТА. Освен противопожарни коли и десетки пожарникари, в гасенето на огъня са включени много войници и доброволци, чийто приоритет е да предотвратят разширяването на пожара в посока към близката фабрика за пиротехнически изделия. Поискана е и помощта на самолет. В Албания всеки ден избухват нови пожари, които са обхванали почти цялата територия на страната, поради което отново бе поискана помощ от чужбина. Гърция е изпратила два самолета, а Италия - един хеликоптер", "date": "2017.08.11", "title": "Голям пожар избухна близо до фабрика за пиротехника в Тирана"}
{"url": "https://www.24chasa.bg/novini/article/6386298", "text": "Чашата на яз. “Цанков камък” се пукна. Водите на р. Гашня, близо до стената на яз. “Цанков камък”, вместо в язовира се изливат в подземните недра на няколко километра под с. Стоманово. Коритото на реката е ронливо и никой от проектантите не е предвидил, че не трябва да се вкарва в язовира. Сега се налага спешен ремонт. Язовир “Цанков камък” ще е сух повече от 2 месеца заради планов оглед и ремонт на облицовката на коритото на р. Гашня. Ще се правят и текущи ремонти на хидрогенератори 1 и 2 на ВЕЦ “Цанков камък”. Коритото на реката е в карстов район - има ронливи скали, което води до загуба на вода. Заради източването на водите на язовира местни риболовци твърдят, че тонове риба са измрели от маловодието и липсата на достатъчно кислород. Рибарите твърдят, че заради провеждане на републиканските първенства по риболов на пъстърва мястото е зарибено с парите на въдичарите, както и със средства от Българската федерация по риболовни спортове. Заради протеста им екоминистерството и НЕК договорили да се ускори ремонтът, а оттам и завиряването. Според НЕК не се налагат сериозни ремонтни дейности, а само частични повърхностни обработки на облицовката на речното корито. В същото време държавната компания е обявила обществена поръчка за омрежване на скат. Обхватът на поръчката включва опасни разхлабени скални късове и земна маса с ориентировъчен обем от 400 кубика. Срещу 125 хил. лв. те трябва да се извозят и да се достави и монтира стоманена мрежа по ската с анкер и крепежни елементи за 40 дни. При откриването на язовира строителите обявиха, че поради наличието на карстови образувания в най-ниската част дъното е било покрито с бетонова плоча, а откосите - с пръскан бетон, за да се осигурява нужната водоплътност. Сега се прави ремонт на същите отвори, заявиха запознати. Язовирът, който бе пуснат в края на 2010 г., трябваше да бъде построен за 440 млн. лв., но се оскъпи до един милиард лева заради забавяне и геоложки изненади в скалните структури и лоши проучвания. Три пъти по-скъп излезе и обходният път над язовира, който бе наречен от премиера Борисов “златен”. Отсечката от 10 км и 900 метра тунел и рехабилитация на други 10 км струва 120 млн. евро. По проект трябваше да излезе 41 млн. евро. Строителите обясниха оскъпяването с неподходящото трасе, неадекватните геоложки проучвания и непредвидени усложнения при строителството му.", "date": "2017.08.11", "title": "Чашата на яз. “Цанков камък” се пукна"}
{"url": "https://www.24chasa.bg/novini/article/6386617", "text": "Недоволни от отстраняването на шефа на ОД на МВР във Враца Димитър Газибарски се събраха на протест пред сградата на дирекцията тази сутрин. Около 50 души, сред които служители на дирекцията, полицаи от няколко районни управления, селски кметове и граждани протестираха с плакати срещу заповедта на вътрешния министър Валентин Радев, с която Газибарски бе понижен и преназначен като шеф на транспортната полиция в Мездра. Според недоволните от решението на министъра, под ръководството на Газибарски полицията в областта е постигнала значителни успехи в борбата срещу престъпността и отстраняването му от поста щяла да развърже ръцете на мафията. Протестиращите поискаха от Радев да върне Газибарски като шеф на областната дирекция, защото иначе във Врачанско щяло да стане страшно.", "date": "2017.08.11", "title": "С протест недоволни поискаха връщането на отстранен полицейски шеф"}
{"url": "https://www.24chasa.bg/novini/article/6386619", "text": "Рецидивист с 19 присъди попадна в ареста на Кърджали, след като обра спяща в дома си жена, съобщиха от районна прокуратура в родопския град. 37-годишният Ангел С. влязъл в апартамента на жертвата си като се покатерил по терасата и отворил вратата помощта на щанга. Жената е спяла в стаята, в която е влязъл крадеца, но не се събудила. Ангел С. преровил стаята и успял да задигне дамско портмоне с лични документи, банкови карти и 30 лева. Опитал се да изнесе и оставен на парапета на терасата килим, но се отказал, защото бил тежък. При разплитането на случая са иззети записи от камера на банкомат. Чрез тях полицията стигнала и до съучастник на крадеца – Нурай С. на 37 години. Той направил опити да изтегли пари с отнетите банкови карти на жената. Към момента Нурай С. е задържан в Хасково за друго престъпление. Обвиняемият Ангел С. и Нурай С. са осъждани. Ангел С. е излязъл от затвора през септември 2015 г. след изтърпяна 4-годишна присъда за кражба в условията на опасен рецидив. Той е осъждан общо 19 пъти, като 16 от присъдите са за кражби. Нурай С. също е осъждан многократно.", "date": "2017.08.11", "title": "Задържаха рецидивист с 19 присъди, обрал спяща жена"}
{"url": "https://www.24chasa.bg/novini/article/6386618", "text": "Трети ден продължава издирването на  , съобщиха за „Фокус“ от пресцентъра на ОДМВР - Стара Загора. Отсъствието на мъжа бе установено в сряда, след като не се е завърнал от работен обект. Той е излежавал 12-годишна присъда за грабеж. Затворникът е бил на облекчен режим, тъй като от присъдата му е оставало година и половина.", "date": "2017.08.11", "title": "Трети ден продължава издирването на избягалия затворник"}
{"url": "https://www.24chasa.bg/novini/article/6385664", "text": "- Традиционно Поморие е предпочитано място за спокойна семейна ваканция. Почиващите обикновено са семейства с деца, които търсят алтернатива на шумните и пренаселени курорти по Черноморието. Обстановката в курорта е спокойна и благоприятна за деца. Именно заради това родителите избират Поморие. Голям интерес има и от хората в напреднала възраст, които пък се възползват от природните ресурси. - За разлика от много от черноморските ни курорти, в Поморие присъствието на природата все още е запазено. Градът е известен с минералните си извори и калолечението. Природните му ресурси са изключително богати на лечебни свойства и са рядко срещани. Ако това предимство се развива правилно, Поморие има потенциал да се превърне в нов притегателен център на Българското Черноморие. А изискванията на туристите стават все по-високи и на фона на множеството курорти по морето е трудно да бъдеш забелязан. Хората търсят допълнителни екстри за почивката си, освен традиционните слънце, плаж и море. Съчетаването на морска почивка и СПА процедури, което в момента е възможно в Поморие, е тенденция, която става все по-популярна. По този начин градът може да изпревари други курорти, предпочитани в момента, но непредлагащи подобни услуги. Извън пределите на страна този вид почивка също се радва на голям интерес. Условията, които предлага Поморие трудно могат да се сравнят с друг курорт по света. Може би Мъртво море се доближава с лечебните свойства на водата, солта, калта, но там пък водата не е толкова подходяща за плуване заради високата си соленост. А по отношение на цените – тук в България имаме огромното предимство да плащаме за качествена почивка в пъти по-малко, отколкото в останалите известни курорти по света. - Въпреки природните си дадености и дългия летен сезон, дълго време градът беше подценяван от инвеститорите и не се радваше на особена популярност. Местата за настаняване не предлагаха голям избор и бяха предимно къщи за гости. Все пак квартирите от тип стая със собствен санитарен възел не осигуряват необходимия комфорт. Заради това е напълно нормално туристите, които търсят по-висок клас настаняване, да се насочат към други курорти по Черноморието. Липсата на качествени места стана осезаема. Най-новият комплекс от затворен тип   задоволи тази липса и се вписва чудесно в града. Местата за настаняване в него осигуряват необходимия лукс и условия за качествена и приятна почивка. Апартаментите в Айвазовски парк са отделени от шума на града, но пък създават една нова общност в рамките на комплекса. Айвазовски парк съчетава природата, спокойствието и приятната морска почивка, което напълно задоволява нуждите на почиващите. Освен това комплексът разполага със собствен парк и се намира в непосредствена близост до плажа и балнеоложките центрове. - Благоприятният климат с прохладно лято и дълга топла есен несъмнено удължава летния сезон в курорта. Част от туристите предпочитат есенните месеци за своята почивка заради прохладното време. Други пък нямат търпение за лятната си почивка и откриват сезона още през месец май. Тук летният сезон може да достигне цели 6 месеца, което е огромно преимущество пред други курорти в страната. Той може да се увеличи допълнително и чрез създаването на комплексни услуги за почиващите. Специализираните видове туризъм удължават сезона в курортите, а понякога дори преодоляват напълно сезонността. В Поморие освен здравния туризъм, важен фактор са и културно-историческите забележителности. Туристите стават все по-чувствителни към опазването на околната среда, уважават културата на регионите и искат да преживяват и научават вместо пасивно да наблюдават.", "date": "2017.08.11", "title": "Й. Куванджиев, изп. директор на Green Life Resorts: Туристи и инвеститори са привлечени от 6-месечното лято в Поморие"}
{"url": "https://www.24chasa.bg/novini/article/6386629", "text": "Членове на 37-а механизирана бригада на Сръбската армия взеха участие в тактически стрелкови упражнения в Западния военен окръг на Русия, пише В92, цитирано от \"Фокус\". Министърът на отбраната на Сърбия обяви това и поясни, че сръбските части, които са взели участие в руските военни учения, проведени на 6 август, са единствените чуждестранни участници в занятията. Според съобщение за медиите, сръбските и руските войници „в марш са поели контрол върху определената им област, при условия на дейност на групи от саботьори и незаконни въоръжени формирования на врага“. Те „са провели разузнавателни действия в определения район на отговорност, осъществили са еластична отбрана и са унищожили вражески парашутни групи и звена“, пише в съобщението. Освен подобряването на нивото на обучение за изпълняването на специализирани задачи, целта на учението е била да подобри оперативна съвместимост между двете армии – и това учение е предоставило възможност да се уеднаквят стандартите за бъдещи взаимни тактически учения, добавят в съобщението. Сръбските войници, които са изиграли и футболен мач с руските си колеги, са използвали оборудване, въоръжение и превозни средства, заети от руската армия по време на учението.", "date": "2017.08.11", "title": "Сръбски войски се присъединиха към военните учения на Русия"}
{"url": "https://www.24chasa.bg/novini/article/6386631", "text": "Мярка за неотклонение \"задържане под стража\" постанови Окръжният съд в Хасково за 24-годишен турски гражданин от Одрин. Според полицията, в неделя Толга Алтай опитал да подкупи автопатрул на КАТ-Свиленград. Чужденецът шофирал лек автомобил \"Опел\" и отказал да бъде тестван за алкохол. След това Алтай подхвърлил 15 лв. в полицейската кола, според прокуратурата. Състав на Окръжния съд в Хасково не прие доводите на защитата за налагане на по-лека мярка за неотклонение. Определението на съда в Хасково може да бъде обжалвано пред състав на Апелативния съд в Пловдив.", "date": "2017.08.11", "title": "Оставиха в ареста турчин, опитал да подкупи полицаи в Свиленград с 15 лева"}
{"url": "https://www.24chasa.bg/novini/article/6386633", "text": "Двама души са загинали при пожар в къща в село Богданчовци, съобщиха за  „Фокус“ от Регионална дирекция „Пожарна безопасност и защита на населението“ – Габрово. Сигнал за инцидента е получен малко преди 04.00 часа тази нощ. Къщата е изцяло унищожена, като има и две жертви. Причините за пожара са в процес на установяване. В погасяването на пожара участват два противопожарни автомобила и шестима пожарникари от Районната служба в Габрово.", "date": "2017.08.11", "title": "Двама загинаха при пожар в къща в Габровско"}
{"url": "https://www.24chasa.bg/novini/article/6371602", "text": "Пристигат още снимки на санирани блокове от цялата страна, във връзка с  ,  Хората ще решат от какво имат нужда – красива беседка, детска площадка, барбекю, фонтанче, или нещо друго, което ще краси пространството около дома им и ще им бъде от полза. Пращайте ни снимки – лятото е в разгара си, имате време до 4 септември. Последните снимки ще бъдат приети до 00.00 на 3 септември, неделя. Към снимките може да се праща и кратко видео от санирания блок, като това не е задължително условие, но ще подобрява кандидатурата на блока. Наградите ще бъдат определени от авторитетно жури през август. Имате цяло лято за снимки! Изпращайте ги на  След това дойдоха и снимките от първия саниран блок в центъра на Перник - кв. Дараците, ул. \"Отец Паисий\" № 106.  . Очакваме и снимки от вашите санирани блокове – не се колебайте, наградите си струват!", "date": "2017.08.11", "title": "Виж санирания блок на Петър Дечев от Благоевград, изпрати снимки, спечели 13 000 лв"}
{"url": "https://www.24chasa.bg/novini/article/6386284", "text": "7 Неделя след Петдесетница Св. мчк и архидякон Евпъл. Св. мчца Сосана девица Раннохристиянският светец Евпъл служил като архидякон в град Катания на о. Сицилия. По времето на страшното гонение при император Диоклетиан било строго забранено християните да държат вкъщи свещени книги. Св. Евпъл учел и наставлявал християните. Заради проповедите си бил подложен на глад, жажда и мъчения, а след това - обезглавен. Светите му мощи сега се намират в Тривино край Неапол.", "date": "2017.08.11", "title": "Православен календар за 11 август"}
{"url": "https://www.24chasa.bg/novini/article/6386488", "text": "Министърът на отбраната на САЩ Джеймс Матис предупреди, че евентуална война със Северна Корея би била „катастрофална“ и заяви, че дипломатическите усилия дават резултати, предава Франс прес, цитирана от Фокус. „Американските усилия са дипломатически, имат дипломатическа тяга, дават дипломатически резултати и искам да останат точно така\", отбеляза Матис в рамките на събитие в Калифорния. „Трагедията на войната е достатъчно известна, че не се нуждае от друго охарактеризиране, освен това, че ще бъде катастрофална\", добави военният министър на Вашингтон.", "date": "2017.08.11", "title": "Джеймс Матис: Войната със Северна Корея би била катастрофална"}
{"url": "https://www.24chasa.bg/novini/article/6386498", "text": "Президентът на САЩ Доналд Тръмп заяви, че е благодарен на руския президент Владимир Путин за решението му да съкрати броя на американските дипломати в Русия, предаде Ройтерс, цитирана от БТА. \"Искам да му благодаря (на Путин), защото се опитваме да намалим нашия фонд \"Заплати\". Много съм благодарен, че той отпрати голям брой хора, защото сега ще плащаме по-малко. Няма реални основания за връщането им в Русия\", каза Тръмп в разговор с журналисти в голф клуба си в Ню Джърси, където е на почивка. По думите на Тръмп той се радва, че ще може да намали разходите. \"Ще спестим много пари\", обобщи той. След като в Конгреса на САЩ бяха гласувани нови санкции срещу Русия, руското външно министерство нареди на САЩ до 1 септември да намали броя на дипломатическите и техническите си служители в посолството в Москва и генералните консулства в Санкт Петербург, Екатеринбург и Владивосток, за да се изравни техният брой с този на руските дипломати и технически персонал в САЩ. Това означава числеността на американския дипломатически персонал в Русия да се съкрати със 755 души от сегашните 1200. Много от съкратените вероятно ще са местни руски сътрудници, отбелязва Ройтерс. Според справка на Държавния департамент от 2013 г., само около една четвърт от 1200-те служители на дипломатическите мисии на САЩ в Русия са американски граждани, отбелязва ДПА. Не е ясно дали Тръмп се е шегувал. Това е първият му коментар на решението на Путин. Бившият високопоставен служител на Държавния департамент Никълъс Бърнс определи изказването на Тръмп като гротескно. \"Ако се е шегувал, трябвало е да знае, че не бива да го прави. Ако не се е шегувал, това е нещо безпрецедентно. Никой президент не е защитавал експулсиране на наши дипломати\", заяви Бърнс, който е бил третият най-високопоставен човек в йерархията на Държавния департамент. Изказването на Тръмп е в противоречие с реакцията на Държавния департамент по нареждането на Путин. На 30 юли представител на американското дипломатическо ведомство определи руското решение като \"достойно за съжаление и непредизвикано\". Тръмп заяви, че не е обмислял възможността да уволни специалния прокурор Робърт Мълър, който разследва евентуално съглашателство между предизборния екип на Тръмп и Русия. Тръмп каза още, че бил изненадан от обиска на бившия шеф на предизборния му екип Пол Манафорт от ФБР. По думите на президента това е изпратило \"силен сигнал\".", "date": "2017.08.11", "title": "Тръмп: Благодаря на Путин че съкрати наши дипломати, спести ни средства"}
{"url": "https://www.24chasa.bg/novini/article/6386502", "text": "България е популярна дестинация за търсещите изгодни ол инклузив почивки на море. Но една кратка разходка отвъд плажа е достатъчна, за да стане ясно, че черноморската страна има какво още да предложи на туристите, пише германският вестник Die Badische Zeitung. И през настоящия летен сезон плажовете на Испания, Италия и Гърция са препълнени, а Турция продължава да бъде избягвана от туристите, опасяващи се от нападения. Ето защо България все по-често попада във фокуса на летуващите. Страната, която е член на Европейския съюз от 2007 г., предлага много повече от гигантски бетонни хотели и евтин алкохол, които до този момент привличаха предимно организираните туристи. В непосредствена близост до популярните черноморски курорти има редица забележителности, които може да зарадват туристите – като например византийски крепости и уникални скални пещери. Между тях се простира огромен зелен килим, изпъстрен с цветя в червено, жълто и лилава. А откриващото се небе е по-синьо, отколкото където и да е другаде по крайбрежието. И въпреки това гостите в районите, отдалечени на километри от плажовете, може да се преброят на пръстите на едната ръка. Единственото, което се изисква от почиващите, дръзнали да разгледат природните красоти в крайбрежните райони на България, е нагласа за приключение и най-вече добро чувство за ориентация. Екопътеки и маркирани маршрути има в природния парк \"Златни пясъци\" или в планината Странджа. Проблемът е, че информационните табели са дефицит - очевидно липсва финансиране. Така една кратка разходка може да се превърне в истински преход за хората, които нямат опит с ориентацията в природата. Но пък компенсацията за лошо поддържаната инфраструктура е наистина невероятно красивата гледка на горите, които са дом за редица редки животински видове.", "date": "2017.08.11", "title": "Немски вестник: България предлага много повече от ол инклузив почивки"}
{"url": "https://www.24chasa.bg/novini/article/6386508", "text": "Държавният секретар на Съединените американски щати Рекс Тилърсън заяви, че президентът Доналд Тръмп просто е употребил език, който „Ким Чен-ун може да разбере“, когато е отправил заплахите за „огън и ярост“, в случай че режимът в Пхенян продължи с ядрените си тестове, предава Франс прес, цитирана от Фокус. „Това, което президентът направи, е да изпрати силно послание към Северна Корея на езика, който Ким Чен-ун може да разбере, тъй като изглежда, че той не разбира дипломатическия език“, заяви Тилърсън. Изявлението му бяха направени на път за Гуам, американска територия, която Северна Корея заплаши да удари с ракетна атака.", "date": "2017.08.11", "title": "Рекс Тилърсън: Тръмп изпрати послание, което Ким Чен-ун да разбере"}
{"url": "https://www.24chasa.bg/novini/article/6386510", "text": "Китайка на 24-годишна възраст реши да се избави от новородената си дъщеричка, като я изпрати в приют с куриерска фирма, съобщава вестник The South China Morning Post, цитиран от Фокус. Инцидентът се е случил в източната провинция Фудзиен. Куриерът се е свързал с полицията, след като е забелязал, че пакетът се движи, а от него се чува бебешки плач. Служителят е уточнил, че при подаването на пратката е поискал да провери съдържанието й, но жената се е противопоставила категорично. Майката е изпратена в местна болница. По данни на медиците тя е родила преди няколко дни. Физическото й състояние е стабилно. Тя е задържана от полицията. Китайското законодателство предвижда затвор до пет години за изоставяне на деца.", "date": "2017.08.11", "title": "Китайка изпрати бебето си в дом за деца по куриер"}
{"url": "https://www.24chasa.bg/novini/article/6386513", "text": "Договорът е изтекъл и няма как Министерството на здравеопазването да намери легален начин за плащането на съответната фирма, коментира заместник-министърът на здравеопазването д-р Мирослав Ненков спирането на поддръжката на комуникационната система на спешна помощ в сутрешния блок на БНТ. Нашите съграждани няма да усетят, че нещо се е случило. През годините преди да се изгради тази система е имало достатъчно ефективен начин на работа, допълни той. Много повече от репортажите показват как линейките са закъснели, а малко са текова, които показват, че Спешна помощ е помогнала. Сега при нефункционираща система може да се наложи те да пишат и на хартия, коментира д-р Мирослав Ненков.", "date": "2017.08.11", "title": "Мирослав Ненков: Няма да се усети спирането на една от връзките на бърза помощ с тел. 112"}
{"url": "https://www.24chasa.bg/novini/article/6386527", "text": "В събота българинът Константин Симеонов Кавръков, избяга от ареста във Филипините, предава Кавръков, арестуван в Замбоанга, вече беше задържан веднъж през април 2015 г. в град Кезон. Не е известно как е успял да се измъкне два пъти от правосъдието.  Българинът получава присъда в Парагвай, след като е признат за виновен за виртуални банкови измами. Заради деянието си става известен като \"царя на хакерите\". Измъква се от затвора и по-късно пристига във Филипините. Смята се, че пропуски в сигурността на банковата система на Филипините Кавръков и групата му, която се представя като \"Българската група на суперхакерите\", са избрали да действат главно в страната, пише изданието.", "date": "2017.08.11", "title": "Българинът, арестуван за влизане в сметка на Бил Гейтс, избяга от затвора"}
{"url": "https://www.24chasa.bg/novini/article/6386098", "text": "Италиански ресторант   в Разлог се отличава с уютна атмосфера и изискани ястия. Има четири зали и тераса. Заведението предлага както италианска кухня, така и традиционни ястия и богат избор от първокласни вина и напитки. Открит е през 2014 г., а собствениците имат винарна, хотел, бар и грил. Персоналът е от около 40 души, много от тях са заедно още от отварянето на обектите. Интериорът е в италиански стил, а ястията се приготвят от автентични продукти. Спрямо сезона от менюто могат да бъдат поръчани специални гозби. - Преди се занимавах с дейности в друга област. Началото на пицарията е началото и на старта ми в тази сфера. - Преценихме, че в момента това е нещо, което можем да развием. Има голям интерес от хората, настроени са да пробват нещо ново. Има и много туристи, които също ни посещават с удоволствие. Хората са изненадани, че в такъв град има подобен тип заведения. В малко градче не се очаква такъв вид услуга на такова високо ниво, каквото ние предлагаме. - Човек трябва да е отговорен, да приема работата като свое призвание и да я следва. Освен това е важен примерът, който давам на служителите ни. Имам една мисъл, която гласи, че бизнесът е като малко дете. Не трябва да го изпускаш от очи, трябва да се грижиш постоянно за него, за да расте. - Имаме проблеми с фирми, които не са настроени за този тип пазар, който се оформя в момента. Стремим се постоянно да предлагаме пресни продукти, свежи и направени на момента. А това не е никак лесно. - Те сами ни избират. Когато виждат какво правим, сами ни намират, искат да са част от нас заради високото ниво. Екипът е от 37-38 човека във всички обекти. Когато затворим винарната през лятото, пренасочваме хората към другите заведения. - Те взимат пример от нас - както ние се отнасяме отговорно с работата, така се държат и те. Правим оперативки, в които обсъждаме какво трябва да се прави или не. Ежедневни са плюсовете и минусите. Когато човек се впусне в такъв вид бизнес, се бори от сутрин до вечер. - Доста по-добре, с много добре обучен персонал. Надявам се стандартът в България да се вдига още. Всяка година отваряме по нещо, не се спираме, нашата амбиция е да имаме повече обекти.", "date": "2017.08.11", "title": "В Разлог като в Италия - изискан ресторант с автентична кухня"}
{"url": "https://www.24chasa.bg/novini/article/6386530", "text": "Жесток побой с бухалки отнесе вчера сутринта шофьор точно пред сградата на ДАНС в столицата. Малко по-късно стана ясно, че трима младежи издебнали 43-годишния Станко Памукчиев, докато слиза от автомобила си. Причината за агресията е връзката между жертвата и майката на единия нападател, пише Телеграф. Новината потвърждават и от СДВР. Пребитият мъж бил откаран от спешна помощ, а след преглед медиците обясниха, че е с фрактура на главата и фрактура на долната челюст. Мозък на жестоката вендета срещу Памукчиев бил 21-годишният Васко Асенов, разкриват ченгетата. Младежът, който е с досие за дрога и грабежи, бил бесен, че майка му е в интимни отношения с въпросния Станко. Затова и младежът не се бавил много, а решил да действа. Уговорил двама свои приятели и решили да пребият Памукчиев, допълни Пик. Тримата нападнали Станко, докато паркирал тойотата си на \"Черни връх\" срещу родното ФБР малко преди 9 ч. Те се нахвърлили първо върху автомобила, като успели да направят на сол с бухалки и палки задното стъкло. После удряли Памукчиев в главата и избягали. След минута обаче на мястото дошла полиция и заловила Васко.", "date": "2017.08.11", "title": "Трима младежи пребиха 43-годишен пред сградата на ДАНС"}
{"url": "https://www.24chasa.bg/novini/article/6386534", "text": "Доналд Тръмп е прекарал в свои голф клубове около една четвърт от времето, откакто встъпи в длъжност като президент на САЩ, съобщи телевизия Ен Би Си, цитирана от ТАСС. Тръмп е президент от 202 дни. 50 от тях той е прекарал в свои курорти за голф, предимно в щата Флорида. На територията на имоти на семейната си компания \"Тръмп органайзейшън\" президентът е прекарал общо 65 дни. Ако се говори конкретно за игра на голф от 20 януари, когато положи клетва, до 1 август Тръмп е забелязан със стик за голф в ръка най-малко 21 пъти. За сравнение, предишният президент Барак Обама е играл голф 11 пъти в първите си шест месеца като държавен глава. В предизборната кампания Тръмп нееднократно критикуваше Обама, че твърде често си почива, включително на игрища за голф. \"Аз ще работя за вас, няма да ми остава време за голф\", уверяваше Тръмп свои привърженици на предизборен митинг в щата Вирджиния миналата година. В момента Тръмп прекарва президентския си отпуск в своя голф клуб в Бедминстър, щата Ню Джърси. При това президентът отказва да нарича това отпуск и заявява, че продължава да работи и да провежда важни срещи. По думите на Тръмп той бил принуден да напусне Белия дом, тъй като там протичали запланувани ремонтни дейности, отбелязва ТАСС.", "date": "2017.08.11", "title": "Тръмп е прекарал около една четвърт \nот мандата си в голф клубове"}
{"url": "https://www.24chasa.bg/novini/article/6386540", "text": "През 2018 г. може да стартира проектирането за разширението на магистрала \"Тракия\". Първо трябва да са готови оценката на сервитутите и да се направят анализи. Това обяви регионалният министър Николай Нанков в ефира на Би Ти Ви.  Дефилето на Кресна е най-сеизмичният в България. Тунел със сигурност няма да има. Ако 2019 г. не стартира строителството, може да не успеем до 2023 г. Наложеното вето от президента върху Закона за опазване на околната среда е възможно да създаде известни затруднения при строителството на магистрала \"Струма\". Оценката на въздействие върху околната среда трябва да бъде гласувана през октомври.  Оценката се води и в момента изключително отговорно от зам.-министър Малина Крумова. Ще се плати и за анализ в независима лаборатория в Стара Загора. Сега изследвания показали, че в един санираните блокове в Стара Загора материалът, използван при санирането, е силно горим, обясни министърът. И уточни, че ще се търси техническо решение за обезопасяване, което ще бъде покрито от програмата за саниране. \"Министерството няма и компетенции и правомощия по програмата, тъй като имаме декларация от фирмата производител и сертификат за материал\", каза той.  Според него е възможно да се говори за търговска измама.  Финансов ресурс има наличен за всички 2022 сгради, които са подписали договор с Българската банка за развитие, ще останат и пари за минимум 1500 блока. Част от тях се санират по настоящем, за някои предстои.  Заедно с ДНСК са направени проверки в 70 сгради, в 64 - няма открити нарушения.  Процедурите по обжалване на толсистемата я бавят с година и половина. Възможно е да се възложи на държавна компания.  \"Последната жалба получихме с клеймо 26 май на 3 юли, много странно\", каза Нанков.  В края на 2018 г. системата ще започне да работи, категоричен бе министърът.  Относно проблем на жители на община Варна, които нямат вода и живеят върху свлачищен район, Нанков коментира, че ще се намери решение.  \"Следобед пътувам за Варна не само заради тези казуси, но и заради тях\" Той определи проблемът със строителството в свлачищни райони като изключително сериозен. Предстои да се оцени коя е по-добрата алтернативна за пътя Варна- Дуранкулак - дали да се измести или укрепи, но за 60 млн. лв. ", "date": "2017.08.11", "title": "Нанков: 2018 г. започва работата по разширението на \"Тракия\""}
{"url": "https://www.24chasa.bg/novini/article/6386536", "text": "България липсва от картата на морските круизи в Европейския съюз като начална дестинация за морски пътешествия, показват данни от анализ на Евростат за най-предпочитаните туристически маршрути от европейците за морски пътувания през 2016 г, цитирани от БТА. Двете най-големи морски пристанища у нас Бургас и Варна са маркирани с \"нула\" при реализирането на круизни пътешествия, а посещенията на круизни кораби в двата ни черноморски порта са рядкост и туристическа атракция. В началото на морския сезон тази година в Бургас акостира круизният кораб Costa neoRIVIERA с близо 1 600 пасажери, предимно френски граждани и това бе едно от малките събития у нас, свързано с круизния туризъм. У нас съществуват няколко туристически компании, които предлагат круизи, но най-близките дестинации, от които може да стартира пътешествието са Атина, Венеция и Генуа. Родните туристически компании предлагат също атрактивни круизни пътешествия до Карибите, Малдивите, Абу Даби, Оман, Мароко и други привлекателни дестинации. Цените варират от 2000 - 3000 и 4000 лева, в зависимост от дестинацията и продължителността на круиза. \"Дунав Турс\" е единственият български корабособственик, който осъществява европейски речен круизен туризъм. Организират се групови и индивидуални круизи по реките Дунав, Рейн и Майн с няколко луксозни кораба, а годишно над 20 хиляди пасажери се възползват от услугите на фирмата, която вече се е вписала в европейския туристически пазар. Сезонът на речните круизи у нас стартира всяка година в началото на месец март. Специфичното при този вид круизи е, че всички изхранвания са включени в цената, както и голяма част от напитките, предлагани на борда - вино, бира, безалкохолни, кафе и чай по всяко време на деня. Над 6 милиона европейци са избрали круизния туризъм през миналата година, а Италия е безспорният лидер при стартирането на круизни пътувания по различни дестинации, показва анализът на Евростат. От Италия по различни маршрути са тръгнали на пътешествие над 2,2 млн. европейци. Втората предпочитана дестинация за круизен туризъм е Испания, от където са тръгнали близо 1,2 млн. туристи, трета предпочитана дестинация е Великобритания с около 1 милион туристи, а четвърта е Франция с 500 хиляди круизни туристи, отпътували от френски пристанища. От южната ни съседка Гърция са тръгнали на круизен туризъм около 200 хиляди пътници, а от Турция - около 270 хиляди. С 829 000 пътници, регистрирани като круизни туристи, английският град Саутхемптън е основното пристанище на ЕС за пътнически круизи, пред Барселона в Испания /685 000 пътници/ и Венеция в Италия /657 000 пътници/. Интересът към круизните пътувания в световен мащаб нараства лавинообразно и надхвърля 100 милиона броя туристи годишно, показват актуални данни в интернет. Само в САЩ съществуват около 35 компании, занимаващи се с круизен туризъм с над 120 кораба, като приходите се изчисляват на близо 10 млрд. долара годишно. Една от най-големите круизни атракции е корабът Oasis of the Seas на Royal Caribbean - най-големият круизен плавателен съд строен някога - със седем квартала, истински зелен парк с живи дървета, храсти и цветя, театър за 2000 души, воден амфитеатър за 750 души, аквапарк, изкуствени вълни за сърф, стени за спортно катерене, тенис корт, игрища, дискотеки, барове и дори ледена пързалка на борда на кораба.", "date": "2017.08.11", "title": "Евростат: България липсва от картата на морските круизи в Европа"}
{"url": "https://www.24chasa.bg/novini/article/6386555", "text": "Българчето, родено в самолет на Lufthansa, пристигна в нашата страна с родителите и по-големия си брат. Четиричленното семейство се завърна в България с полет на \"Lufthansa\" от Манчестър през Мюнхен и малкият Николай отново \"летя\" на височина, близка до тази, на която се роди преди 2 седмици, съобщават от авиокомпанията.  Посрещнахме на родна земя българското бебе Николай, родено по време на полет на Lufthansa.  Малкият Ники, роден на 26 юли 2017 във въздуха по време на полет LH543 на Lufthansa от Богота до Франкфурт, пристигна в България със своите щастливи родители - майката Десислава, таткото и по-големия му брат,\" съобщават от \"Луфтханза\".  Да припомним, веднага след раждането, полетът от Богота бе отклонен и кацна извънредно на летището в Манчестър, където майката и бебето получиха възможно най-бърза медицинска грижа. Четиричленното вече семейство се завърна в България с полет на Lufthansa от Манчестър през Мюнхен и малкият Николай отново \"летя\" на височина, близка до тази, на която се роди преди 2 седмици. Майката и бебето се чувстват добре и щастливи да бъдат у дома. \"Много сме щастливи да посрещнем малкия Николай за първи път на родна земя. Всички ние от Луфтханза му пожелаваме крепко здраве, прекрасно детство и да открие красотата и любовта към летенето\" - сподели Александър Толвет, представител на \"Луфтханза Груп\" за България. Майката и бебето се чувстват добре и щастливи да бъдат у дома, съобщиха от авиокомпанията.  с помощта на трима лекари, които пътували в самолета.", "date": "2017.08.11", "title": "Бебето, родено в самолет, се прибра в България"}
{"url": "https://www.24chasa.bg/novini/article/6386565", "text": "Властите на Кувейт са започнали да налагат ограничителни мерки срещу Северна Корея, включително спиране на преките полети от и до Пхенян, съобщи държавната агенция КУНА, цитирайки източник от кувейтското външно министерство, предаде Ройтерс, цитирана от БТА. Мерките включват и спиране на издаването на входни визи за севернокорейски работници и на търговски лицензи. Кувейтското външно министерство заяви, че е ангажирано с прилагането на приетите от Съвета за сигурност на ООН в събота санкции срещу КНДР. То добави, че е спряло финансови трансакции и заеми за Северна Корея, забранило е вноса на всякакви стоки от Северна Корея и е намалило броя на севернокорейските дипломати в страната. САЩ призоваха всички страни да прекратят дипломатическите и финансовите си връзки с Пхенян, да спрат потока от севернокорейски работници и да наложат забрана на севернокорейския внос, отбелязва ДПА.", "date": "2017.08.11", "title": "Кувейт наложи ограничителни мерки срещу Северна Корея"}
{"url": "https://www.24chasa.bg/novini/article/6386567", "text": "Гръцки самолети ще се включат в гасенето на бушуващите големи пожари в Албания, съобщава гръцката агенция АНА-МПА, цитирана от БТА.  Това е станало, след като властите в Албания са отправили искане за помощ до Гърция чрез Европейския съюз. Самолетите ще участват в потушаването на огнената стихия, засегнала села на гръцкото етническо малцинство в Албания. Огънят досега е изпепелил две къщи, църква и склад. Застрашен е бил и животът на жители от някои села.", "date": "2017.08.11", "title": "Гърция изпраща самолети за гасенето на пожарите в Албания"}
{"url": "https://www.24chasa.bg/novini/article/6386575", "text": "Най-малко 36 души загинаха, а 13 са ранени в катастрофа на автобус в тунел в Северен Китай, съобщи агенция Синхуа, цитирана от БТА. Катастрофата се случила на автомагистрала в провинция Шенси. Автобусът се блъснал в стена на тунел. В автобуса е имало 49 души. Сред загиналите има осем жени и две деца. Това е една от най-смъртоносните пътни катастрофи в Китай от 2008 г. насам. Тогава 51 души загинаха при пропадането на автобус в пропаст в югозападната част на страната.", "date": "2017.08.11", "title": "Тежка катастрофа на автобус в Китай, най-малко 36 души са загинали"}
{"url": "https://www.24chasa.bg/novini/article/6386582", "text": "Днес се прощаваме с големия композитор и музикант Асен Гаргов, предаде  Легендата на българската естрада си отиде на 68-годишна възраст след тежка битка с онкологично заболяване. Той остави огромно музикално наследство - песни, изпълнявани от самия него, както и от най-популярните български певци. Поклонението започва в 12.30 в църквата \"Света Неделя\" в София.", "date": "2017.08.11", "title": "Днес се прощаваме с големия композитор и музикант Асен Гаргов"}
{"url": "https://www.24chasa.bg/novini/article/6386592", "text": "При 23 тежки катастрофи в страната през изминалото денонощие са пострадали 34 души, съобщи МВР. За живота на петима от тях има опасност. В София са станали едно тежко и 64 леки пътни произшествия, ранен е един човек.                                                                                                                                                                                                                                                                                                                       ", "date": "2017.08.11", "title": "34 души са ранени при катастрофи през изминалото денонощие в страната"}
{"url": "https://www.24chasa.bg/novini/article/6386590", "text": "Проектът за магистрала \"Струма\", при който едното платно преминава през сега съществуващия път на Кресненското дефиле, а другото е изведено по билото до дефилето, е най-икономически изгодният. Това коментира пред   инженер Светослав Глосов от Агенция \"Пътна инфраструктура\". Ако до пролетта на 2019 г. не започне изграждането на участъка от магистралата през Кресненското дефиле, България рискува да загуби милиард и половина евро финансиране, отпуснато от Европейския съюз за цялостното изграждане на \"Струма\". \"Участъците, в които има по-остри завои, и там, където е по-тесен пътят, те да бъдат разширени, там, където е възможно, завоите да бъдат изправени, така че да се подобри качеството на пътя. не става въпрос за магистрала със скорост 140 км, както е по другите магистрали. В този участък ограничението на скоростта ще е 80 км/час. Говорим за път с някакво ограничение на скоростта. Така че това, което с проекта и с изпълнението ще направим, е максимално да облекчим движещите се по трасето и когато е еднопосочно, вече не е и толкова опасно\", коментира Глосов.  Глосов съобщи още, че ремонтът на тунел \"Витиня\" на автомагистрала \"Хемус\" ще се забави с месец заради открит конструктивен дефект, който ще бъде отстранен. Ремонтите на други два участъка от магистралата ще приключат следващата седмица.", "date": "2017.08.11", "title": "Инж. Глосов: Проектът за АМ \"Струма\" през Кресненското дефиле е най-изгодният"}
{"url": "https://www.24chasa.bg/novini/article/6386673", "text": "Представител на спасителен отряд от град, близък до епицентъра на земетресението е съобщил, че засега няма данни за разрушения или жертви от подземния трус, предаде AFP, цитирано от \"Фокус\". Въпреки това, от сградите в Манила и близките до епицентъра райони, са евакуирани всички служители, съобщиха очевидци. „Служителите в кметството, както и служителите в близките бизнес сгради, са ги напуснали, като предпазна мярка“, е съобщил адвокат Бъгси дел Росарио от град Бакоор.В медиите се появиха снимки на студенти и ученици стоящи пред учебните заведения. „Земетресението не беше толкова силно. Не видяхме никой да бяга вън от сградите тук“, сподели служител на пожарната служба от остров Лиан, град с население 46 хиляди, отстоящ на около 70 километра южно от столицата Манила. Филипините лежат върху т.нар. „Огнен кръг“, голям район в Тихия океан, където има голяма земетръсна и вулканична активност. Миналия месец земетресение с магнитуд 6,5 уби двама души и нанесе сериозни поражения на електростанция на остров Лейте, като остави без електроенергия голяма част на централните Филипини за няколко седмици. През февруари загинаха 250 души, след земетресение с магнитуд 6.5 край южния град Суригао. Последното голямо земетресение във Филипините беше през 2013 година, когато трус с магнитуд 7.1 взе повече от 220 жертви и разруши исторически църкви в района на централните острови.", "date": "2017.08.11", "title": "Няма данни за жертви или разрушения от земетресението във Филипините"}
{"url": "https://www.24chasa.bg/novini/article/6386689", "text": "Жена на 57 години от град Сливен е станала жертва на телефонна измама. Това съобщиха от ОДМВР-Сливен. Тя била въведена в заблуждение, че помага на органите на реда за залавяне на престъпна група, занимаваща се с телефонни измами. Въвлечена в измамната схема тя хвърлила от терасата на жилището си сумата от 10 000 лева. По случая е образувано досъдебно производство.", "date": "2017.08.11", "title": "57-годишна от Сливен хвърли през терасата си 10 000 лева на ало измамници"}
{"url": "https://www.24chasa.bg/novini/article/6386721", "text": "Държавният глава на САЩ Доналд Тръмп обвини Иран, че не живее „в духа“ на ядреното споразумение, постигнато през 2015 г. между Техеран и световните сили, повтаряйки, че намира сделката за „ужасна“, предава AFP, цитирана от \"Фокус\". „Не мисля, че Иран е в съответствие. Не мисля, че живеят в духа на споразумението\", заяви Тръмп от голф клуба си в Ню Джърси, където е прекарва работна ваканция.", "date": "2017.08.11", "title": "Тръмп: Не мисля, че в Иран живеят в духа на ядреното споразумение"}
{"url": "https://www.24chasa.bg/novini/article/6386712", "text": "След повече от 10 години прекъсване в Кърджали отново ще има кино, съобщава \"Фокус\". Салонът е основно ремонтиран, оборудван е с екран за 3D-прожекции и озвучаване от последно поколение. Това информира областният управител Никола Чанев, който инспектира обекта, намиращ се в сградата на общинската и областната администрация. Той припомни, че стопанин на киното е фирма, която преди година нае салона, заедно с прилежащото към него кафе с изричното условие да въведе киното в експлоатация. По думите на Чанев първата официална прожекция е насрочена за 6 септември. А за първия учебен ден, по идея на областния управител, входът ще е безплатен за първолаците. \"Договорили сме и безплатни прожекции за ученици и социалнослаби през цялата година, надявам се новата придобивка да запълни една празна ниша в културния живот на Кърджали и да задоволи потребностите на хората от качествени филми\", коментира Никола Чанев.", "date": "2017.08.11", "title": "Кино отваря врати в Кърджали след 10 години прекъсване"}
{"url": "https://www.24chasa.bg/novini/article/6386740", "text": "Заместник-помощник на президента Доналд Тръмп окачестви като \"направо нелепи\" изявленията на държавния секретар Рекс Тилърсън за военния отговор към Северна Корея, като обясни, че Тилърсън излиза от административната си роля на пръв дипломат, предаде Асошиейтед прес, цитирана от БТА. Думите на президентския съветник Себастиан Горка в интервю за Би Би Си бяха предшествани от критики в медиите, че правителството на Тръмп - президентът, Тилърсън и министърът на отбраната Джим Матис - отправиха разнопосочни послания за растящото напрежение около ядрената програма на Пхенян, припомни агенцията. Във вторник Тръмп предупреди Северна Корея да не заплашва САЩ и че над нея ще се изсипят \"огън и ярост, каквито светът не е виждал\". В сряда Тилърсън омаловажи тази контразаплаха и поясни, че Тръмп е искал да уведоми севернокорейския режим за \"несъмнената способност на САЩ да се защитят\". Държавният секретар добави, че \"американците могат да спят спокойно през нощта и да не се тревожат от тази особена реторика през последните дни\". По този повод Горка заяви пред Би Би Си: \"Идеята, че държавният секретарят Тилърсън ще обсъжда военни въпроси, е направо нелепа. Работа на Матис, министъра на отбраната, е да говори за военните варианти и той го прави недвусмислено\". Впоследствие Горка каза пред \"Фокс нюз\", че е бил разбран неправилно. \"Казах на репортерите, че да карат нашия пръв дипломат, прекрасния Рекс Тилърсън, да дава подробности за военните варианти, е нелепо\". Президентският съветник разясни, че всъщност е критикувал журналистите, че искат от първия дипломат да коментира военни въпроси, което не е е в правомощията му. Говорителката на Държавния департамент Хедър Науърт отказа коментар по случая с мотива, че не е запозната с изявленията на Горка. Тя подчерта, че Тилърсън и Матис са в добри отношения и че нейният шеф не се е изказвал за военния потенциал на САЩ.", "date": "2017.08.11", "title": "Съветник на Тръмп: Ролята на Тилърсън е дипломатическа, а не военна"}
{"url": "https://www.24chasa.bg/novini/article/6386743", "text": "Десет месеца затвор за мъж, опитал да краде гориво от румънски камион, е наложил съдът във Велико Търново, след споразумение с Районна прокуратура - Велико Търново, съобщиха от пресцентъра на прокуратурата. Иван Т. /32 г./ се е признал за виновен за това, че през май тази година на паркинг край Велико Търново направил опит да източи 360 литра дизелово гориво на обща стойност 712 лева. Опитът останал недовършен по независещи от дееца причини. Споразумението има последици на влязла в сила присъда", "date": "2017.08.11", "title": "10 месеца затвор за мъж, опитал да краде гориво от камион във Велико Търново"}
{"url": "https://www.24chasa.bg/novini/article/6385993", "text": "        Седми ден под домашен арест в жилището си на 12-ия етаж в пловдивския квартал “Тракия” прекарва Симеон Стоев. Бай Симо, у когото полицаите намериха оръжието, с което се е самоубил бизнесменът Данаил Божилов, е видимо изтощен. “Не слизам изобщо долу. Не смея. Моля се по-бързо да ме пуснат. Ако решат пак да ме разкарват по разпити, следствия - ще си сложа край на живота! Жал ми е само за кучето и за дъщеря ми. Тя, горката, е болничка”, казва бившият военен. Съжалява, че е взел пистолета на бизнесмена. И отново описва случая от 26 юли в пловдивския парк “Лаута”. “Когато отидох, видях труп, проснат по гръб. Установих, че не диша. Пистолетът му беше на половин метър. Кучето на Божилов беше завързано за едно дърво. Изобщо не посмях да го приближа. То е от лоша порода, миналата година нападна моето в парка”, припомня бай Симо. 16 дни след случая бившият военен смята, че бизнесменът е сложил сам край на живота си. “Самоубил се е човекът. Като дойдоха полицаи, започнаха да ме питат как е станало. Че откъде да зная, бе хора! Аз бях надалеч, когато той се е застрелял”, връща лентата Стоев. 74-годишният пенсионер не знае причината за мистериозното самоубийство. “Един приятел, бивш военен, от съседния блок разправя, че Данаил имал вземане-даване със съмнителни хора”, впуска се в слухове бившият граничар. Бай Симо се кълне, че и да го застрелят, това била истината - взел пищова на бизнесмена, за да не се изтрепели наркоманите. Наоколо било пълно със спринцовки. Страхувал се кучето му да не се убоде. “За мен беше светлинка в тунела. Рекох си - предавам оръжието на мой приятел полицай. Него го отличават, а мен за награда ми съдействат да си взема дължимите 7 заплати и 4 отпуски от бившата охранителна фирма, в която работех. Имам да получавам около 6000 лева. Но се оказа сляпа надежда”, клати глава възрастният мъж. Твърди, че познавал бегло самоубилия се Божилов. Срещали се в парка при разходка на кучетата. “Изненадах се, като го видях мъртъв. В първия момент дори не го осъзнах. Видях, че няма пулс и грабнах патлака”, описва за пореден път той. Бившият военен не изключва версията на разследващите. Преди дни разсъждаваше, че самоубийците се застрелват в главите. “А, могат и в гърдите. Знаете ли колко случаи има да си слагат край с ловни пушки. Натискат спусъка долу с крака, а дулото е опряно в брадата. И дотам”, ръкомаха бай Симо. Категоричен е, че няма да позволи да го мъкнат по следствия Така не се живее бе, хора! Трябва да ме оневинят!”, убеден е той. Дори вече измислил как ще се самоубие. Щял да се хвърли от 12-ия етаж. Не искал над него да тегне сянката на крадец. “Аз съм отговорен. Имам куп болести. Покрай този арест станах половин човек. Не мога с двете ръце да си държа лъжицата. Притеснявам се”, разказва Стоев. Радост трепка в погледа му, когато заговаря за офицерските си години. Започнал службата си на граничната застава в Златоград през 1962 г., точно в разгара на Карибската криза между двете суперсили. “Тогава спяхме с дрехите въоръжени. При всеки сигнал скачахме и бегом към браздата. Нямахме грешка. Колко диверсанти и изменници на родината сме заловили!”, усмихва се бившият военен. По това време бегълците се активизирали. Били предимно цигани и турци. Искали да бягат към Гърция. “Гонехме ги много. Дебнехме ги. Тогава за един убит диверсант даваха награда за този, който го е застрелял. И аз съм гърмял по дезертьори, но не съм ги трепал”, отрича бай Симо. Разказва как пребил трима помаци “Вървим с един колега от Хасково и ги чуваме да казват: “Тези гяури колко наши моми оправиха! Докога ще ги търпим?” Кръвта ми кипна. Хванах ги и им теглих здрав бой”, тупа се в гърдите. Казва, че сега границата ни е разграден двор. “Каналджиите ги превеждат, без да им мигне окото. Къде по наше време такова нещо!”, възкликва пенсионерът. Категоричен е, че трябва да се върне задължителната военна служба. “В казармата се оформя мъжът. Гледай сега младите момчета какви тюфлеци са”, пали се той. Службата му минала на Първа и Шеста застава. Бил неустрашим граничар. “Командвах много хора. Но съм правил и много добро. В Златоград едно дете беше паднало в придошлата река. Струпал се народ, гледа, но никой не влиза във водата. Хвърлих се и го извадих живо и здраво”, описва той. Не издържал обаче на тежката служба и през 1970 г. напуснал армията. Заминал на работа в Коми. 16 г. превозвал дървен материал. “Изкарвах хубави пари. Купихме апартамент, обзаведохме го”, спомня си с умиление. В бившата съветска република го молели да остане на служба. “Капитан Першаков и полковник Лосев ми викаха: “Остани, Симеон”. Обещаваха да ме направят квартален. Но аз отказах и сбърках. Това е най-голямата ми грешка в живота. Сега щях да съм ехей”, съжалява бай Симо. Кълне се, че вече не държи никакво оръжие вкъщи Имал пистолет ТТ, но го предал в Пето РУ, когато жена му се разболяла. “Постъпи в болница. Седях денонощно до нея. А в същото време пищовът ми беше вкъщи. Уплаших се някой да не го открадне. Още тогава отидох в полицията и го върнах”, твърди той. При обиска в дома му преди дни обаче разследващите откриха освен пистолета на Данаил Божилов и още един. Точно затова е под домашен арест. Повдигнаха му обвинение за незаконно държане на оръжие. Ако бъде признат за виновен, законът предвижда и лишаване от свобода. “Кой ще им лежи в затвора?”, пита бай Симо.", "date": "2017.08.11", "title": "Бай Симо: Слагам си край на  живота, ако пак ме разпитват  за пистолета на Божилов"}
{"url": "https://www.24chasa.bg/novini/article/6386766", "text": "Две хиляди и шестнадесета е била черна година за климата, като тя се оказва най-топлата, регистрирана досега, констатира годишният доклад на Националната агенция на океанските и атмосферни изследвания на САЩ, предава БТА. Миналата година държи рекорд по топлина за последните 137 години, откакто се водят статистики за климата на Земята. Повечето от индикаторите на климатичните промени следват тенденцията на един затоплящ се свят, се казва в доклада. Данните за температурата на океаните, нивото на моретата и концентрацията на парникови газове счупиха рекорди, поставени само една година преди това. Комбинацията от продължаващото във времето затопляне и силната проява на явлението Ел Ниньо, загряващо по естествен път Тихия океан, са довели до рекордни жеги, изтъква организацията. Леденото покритие на морето в Антарктика е достигнало рекорден минимум, констатираха 450 учени от около 60 страни. Световните ледници са се разтапяли за 37 последователна година като са намалявали средно с 1 метър годишно.", "date": "2017.08.11", "title": "2016-та била най-горещата за последните 137 години"}
{"url": "https://www.24chasa.bg/novini/article/6386765", "text": "Заводът за боеприпаси във видинското село Горни Лом, където при взрив преди три години загинаха 15 души, вече е с нов собственик - „Миджур Манеджмънт Кънстракшън\" ЕООД, предаде  На територията на завода все още са останалите от предишния собственик необезвредени противопехотни мини. Заради опасенията на хората от друг инцидент, кметът на община Чупрене, на чиято територия е предприятието, подаде сигнали до две министерства. Намеренията на новия собственик са предприятието да заработи от следващата година и да произвежда патрони. За местните хора предложението все още е неясно.", "date": "2017.08.11", "title": "Завод \"Миджур\" започва работа с нов собственик"}
{"url": "https://www.24chasa.bg/novini/article/6373160", "text": "Пристигат още снимки на санирани блокове от цялата страна, във връзка с  Всичко направено (с изключение на санирането) около блока (беседка,ограда,цялата зеленина,сами,дръвчета) е със средства на живеещите от блока.  ,  Хората ще решат от какво имат нужда – красива беседка, детска площадка, барбекю, фонтанче, или нещо друго, което ще краси пространството около дома им и ще им бъде от полза. Пращайте ни снимки – лятото е в разгара си, имате време до 4 септември. Последните снимки ще бъдат приети до 00.00 на 3 септември, неделя. Към снимките може да се праща и кратко видео от санирания блок, като това не е задължително условие, но ще подобрява кандидатурата на блока. Наградите ще бъдат определени от авторитетно жури през август. Имате цяло лято за снимки! Изпращайте ги на  След това дойдоха и снимките от първия саниран блок в центъра на Перник - кв. Дараците, ул. \"Отец Паисий\" № 106.  . Очакваме и снимки от вашите санирани блокове – не се колебайте, наградите си струват!", "date": "2017.08.11", "title": "Виж санирания блок на Филип Писарев от Благоевград, изпрати снимки, спечели 13 000 лв"}
{"url": "https://www.24chasa.bg/novini/article/6386773", "text": "Дания е поредната европейска страна със заразени с фипронил яйца. От тях са Били продадени 20 тона. Датската служба за безопасност на храните уточни, че яйцата не представляват опасност за човешкото здраве. 20 тона заразени яйца са били продадени в Дания от белгийски доставчик. Яйцата са били разпространени предимно в кафенета и кетърингови фирми,  Според датската служба за безопасност на храните, следите от фипронил в тях не са вредни за човешкото здраве. Фирмата доставчик изтегля продуктите от клиентите си. До момента осем страни са засегнати от скандала с фипронила. Това са Белгия, Холандия, Люксембург, Германия, Швеция, Франция, Швейцария и Великобритания. Словашки инспектори също съобщиха за открит фипронил в пратки, внесени от Холандия. Европейската комисия препоръча на всички страни членки на Европейския съюз да бъдат бдителни. Фипронилът се използва за борба с бълхи, въшки и кърлежи, но е забранен за животни, които могат да се консумират.", "date": "2017.08.11", "title": "Откриха заразени яйца и в Дания"}
{"url": "https://www.24chasa.bg/novini/article/6386787", "text": "ГЕРБ ще даде извънредна пресконференция. В нея ще учвастват Десислава Атанасова, Александър Ненков и Жечо Станков. Темата на брифинга са данни за сериозни нарушения и съмнения за злоупотреби в сферата на енергетиката. Това съобщиха от пресцентъра на партията.  Брифингът ще се проведе днес, 11 август 2017, от 13:00 часа, офиса на ГЕРБ в гр. Варна.", "date": "2017.08.11", "title": "ГЕРБ с извънредна пресконференция заради злоупотреби в енергетиката"}
{"url": "https://www.24chasa.bg/novini/article/6386955", "text": "Вашингтон призова всички страни да прекратят дипломатическите си и финансови връзки с Пхенян.  Американският президент коментира ситуацията със Северна Корея по време на ваканцията си в Ню Джърси: \"Знам, че президентът Обама каза, че глобалното затопляне е най-голямата заплаха. Изобщо не съм съгласен. Ядреното оръжие е най-голямата заплаха в света.\" Въпреки заканите Вашингтон се придържа към дипломацията в изострената ситуация,  \"Точно сега се придържаме към дипломитическите средства и към това се присъединяват много съюзници\", каза Джим Матис, министър на отбраната на САЩ.", "date": "2017.08.11", "title": "Вашингтон призова всички страни да прекратят връзките си с Пхенян"}
{"url": "https://www.24chasa.bg/novini/article/6386970", "text": "На 12 август във Варна президентът Румен Радев ще вземе участие в честванията по случай 138-ата годишнина от създаването на Военноморските сили. От 17.45 часа пред входа на Фестивален и конгресен център (ФКЦ) - град Варна президентът ще бъде посрещнат от почетния караул на Военноморските сили. От 18.00 държавният глава ще присъства на тържественото събрание-концерт, посветено на празника на Военноморските сили в зала 1 на ФКЦ.", "date": "2017.08.11", "title": "Радев ще участва в честването на годишнина от създаването на Военноморските сили"}
{"url": "https://www.24chasa.bg/novini/article/6386987", "text": "Три телефонни измами са станали на 10.08.2017 г. в гр. Монтана по сценария за оказване на съдействие на полицията за залавяне на група телефонни измамници. Първоначално на жертвите се обажда мъж, който се представя за лекар и съобщава, че трябва да бъде извършена животоспасяваща операция на близък, на цена около 30 000 лв. Следва второ обаждане от мним полицай, който иска съдействие за залавяне на обадилите се преди него измамници. Потърпевши при 3-те измами са - 75-годишна жена, която предоставила намиращите се в дома й 2 000 лв и изтеглила всичките си налични спестявания от 600 лв от местен банков клон. Събраната сума от общо 2 600 лв поставила в полиетиленов плик и около 15,15 ч. ги хвърлила през терасата на жилището си. 62-годишна жителка на областния град дала наличните си пари от 2 180 лв., като ги оставила в циментово кошче за боклук до сградата на Зъболечението в гр. Монтана. 77-годишна жена от Монтана събрала сумата от 2 500 лв, поставила банкнотите в полиетиленов плик и около 15,30 ч. същия ден ги занесла на бул. \"Арнолди\" в гр. Монтана, до Руския пазар, непосредствено до кофи за смет. Същия ден още двама жители на Монтана са подали сигнал, че са се опитали да ги измамят по телефона. По случаите са образувани досъдебни производства в РУ Монтана. МВР отново напомня: Не се предоверявайте и по никакъв повод не давайте пари, поискани по телефона от непознати, независимо от предлога.", "date": "2017.08.11", "title": "3 ало измами в Монтана за един ден"}
{"url": "https://www.24chasa.bg/novini/article/6386984", "text": "Откраднати са 16 старинни икони от църквата в брезнишкото село Режанци, съобщи ОД на МВР. Престъплението е извършено в периода 19 юли - 10 август. Неизвестни счупили катинар на входната врата на Божия храм. Образувано е досъдебно производство.                                                                                                                                                                                                                                                                                                                       ", "date": "2017.08.11", "title": "Откраднаха 16 старинни икони от църквата Пернишко село"}
{"url": "https://www.24chasa.bg/novini/article/6386898", "text": "Строителството на последната отсечка на магистрала “Струма” през Кресненското дефиле ще спаси хиляди защитени животни. Това е основният извод от доклад на гръцката консултантска компания “Енвеко”. Той бе публикуван на сайта на Агенция “Пътна инфраструктура”.  Според данни от 2013-2016 г. по сегашното трасе умирали между 7,2 и 10,8 влечуги и 0,6 и 1,4 земноводни дневно. През 2015 г. за 36 дни са открити общо 68 умрели земноводни и 517 влечуги. Данните се смятат за занижени, тъй като част от умрелите животни били премахнати от работниците по чистотата, уточняват експертите. Те посочват, че ако се избере вариант с 15-километровия тунел през дефилето или източната алтернатива, при която трафикът от София към Кулата преминава извън Кресненското дефиле през нов път, смъртността до 2040 г. ще бъде по-ниска с 58% при влечугите и с 25,1% при земноводните. При варианта с тунел имало по-висок риск, тъй като всички камиони, превозващи опасни товари, ще минават през него. Освен това за изграждането му ще трябват около 6 г., а стова щяло да увеличи смъртността на животните между 3,1 и 6,3%. Най-удачният модел според екпертите е в едната посока да се минава по сегашния път, а в другата по ново трасе по продължение на р. Градевска между кварталите “Ораново” и “Дълга махала” на Симитли. При него нямало да има съществени изменения и строителите ще се концентрират върху мерките за намаляване на смъртността при животните. Експертите посочват, че видовете на шипоопашатата костенурка и леопардовият смок са сред редките земноводни и са най-честите жертви на сегашния път. Препоръчва се още за по-ефективното опазване на животните да бъдат направени бетонни заграждения на пътя, а не да се използва телена ограда с колове. В доклада на “Данго проект консулт” от юли се посочва, че ако се избере вариантът с дългия тунел, не е предвидено къде ще се съхраняват земните и скалните маси при изкопните работи. Количеството е над 4 млн. куб. м и за съхранението им ще е необходима площ от около 2000 дка. Повишеното съдържание на естествените радионуклиди в скалите щяло да наложи да се изгради специално депо за депониране, за да се опазят почвите. Такова депо можело да се направи едва след като се одобри отделен ОВОС за него, а въвеждането му в експлоатация щяла да стане след издаване на комплексно разрешително. При варианта с два пътя се елиминирала и опасността от замърсяване на кварталите “Дългата махала” и “Ораново”, каквато имало при евентуално изграждане на тунел. От компанията препоръчват мониторинг върху популацията на двата вида костенурки и змии в дясното платно от 2018 г. с продължение поне пет години. Разширението на пътя през Кресненското дефиле е наднационален и паневропейски проект. Той е геополитически и надпартиен, заяви регионалният министър Николай Нанков. Той определи трасето като най-тежкия участък от гледна точка на безопасността на пътуващите в момента. “Не става дума за желания на еколозите. Те са против варианта, който е най-благоприятен от икономическа и техническа гледна точка. Той предвижда да “качим” трасето източно от дефилето в посока София, а самото дефиле запазваме и разширяваме, като изправяме завоите на съществуващото шосе”, обясни министърът. Този вариант бил 4 пъти по-евтин, отколкото другия, който предвижда изграждане на тунел. Между двете трасета щяло да има шест връзки, запазвали се всички биологични видове. А и технологията била най-лесноизпълнима. Предстои на 11 септември в Симитли и Кресна да се направи обсъждане на оценката за въздействие на околната среда. Нанков е категоричен, че тунел няма да се копае. “Безумно е в най-сеизмичния район на България да прокарваме такива съоръжения”, каза той. И припомни, че преди 100 г. там е имало трус с магнитуд над 7 по скалата на Рихтер. Освен това в скалите там имало наличие на уран и радиоактивни елементи. “Къде ще се депонира този материал, при положение че тунелът ще е 18 км”, попита министърът. И изтъкна най-сериозния аргумент - финансовия. Само тунелът щял да струва 3 милиарда лева. Нанков припомни, че кметът на Кресна преди 2 г. спънал водната реформа и общината щяла да остане без европейско финансиране. “Той твърдеше, че държавно финансиране на ВиК в Кресна не е необходимо”, каза Нанков. Министърът отново очаквал спънки. “Но те не могат да променят глобалната държавна политика”, отсече Нанков. Ако бъде избран вариантът с тунел, който да минава през Кресненското дефиле, има опасност от земетресения, тъй като районът е сред най-сеизмичните. Освен това има големи залежи на радон, който е радиоактивен, там са измервани нива 6,5 пъти над нормата. Това стана ясно след конференция на няколко асоциации, които апелират за незабавно изграждане на магистрала “Струма” в района на Кресненското дефиле. Те стартираха подписка, в която да се включат граждани. Инициатор е Асоциацията на пострадалите от катастрофи, а още 14 организации подкрепят кампанията. Представители на 15 организации апелираха правителството да стартира проекта за магистрала през Кресненското дефиле. Навлизаме в критичен период като време, защото има серия от процедури, които трябва да се извършат, докато започнем да строим. Ще трябват 3-4 години, докато завършим. За последните 5 години в Кресненското дефиле на всеки километър са “изникнали” по два надгробни паметника, на всеки километър по 8 човека са се сдобили с тежки увреждания, някои от които до живот. През последните години този пътен участък си извоюва печална слава на най-кървавото трасе в България, каза Владимир Тодоров от асоциацията. Според шефа на камарата на строителите Иван Бойков страната навлиза в критичен период, защото има серия от процедури, които трябва да се спазят, преди да се пристъпи към строеж. Той пък ще отнеме 3-4 години. ", "date": "2017.08.11", "title": "Магистрала през дефилето спасява хиляди животни"}
{"url": "https://www.24chasa.bg/novini/article/6387002", "text": "Жена на 82 години е дала пари на мним служител на НОИ, съобщават за измамата от пресцентъра на областната дирекция на МВР, предаде БТА. Пострадалата е била заговорена в центъра на Добрич от мъж, който заявил, че работи в осигурителния институт и обещал пенсията й да бъде увеличена. Измамникът обяснил, че за да получава по-висока пенсия, жената първо трябва да предостави сумата от 400 лева. Потърпевшата и мъжът се отправили към жилището й, където тя доброволно предала 432 лева. Първо районно полицейско управление в Добрич издирва измамника в досъдебно производство.", "date": "2017.08.11", "title": "Жена е дала пари в Добрич на мним служител на НОИ"}
