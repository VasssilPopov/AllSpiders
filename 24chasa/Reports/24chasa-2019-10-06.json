{"url": "https://www.24chasa.bg/novini/article/7693935", "text": "16-годишно момиче загина на място, след като пиян шофьор го удари на пешеходна пътека. Инцидентът е станал в 4 ч. сутринта на оживен булевард в Сливен. Пробата на шофьора е показала 2,24 промила алкохол в кръвта. Той е арестуван за 72 часа. Според прокуратурата след инцидента той е направил опит да избяга, според баща му обаче дори не разбрал, че е убил момичето. Около 4 ч. сутринта група деца се прибират по бул. \"Бургаско шосе\". Пресичат на пешеходна пътека, когато ги връхлита колата. Все още не е ясно при какви обстоятелства е станала трагедията и дали шофьорът е карал с превишена скорост. Ясно е обаче, че пробата показва сериозно количество алкохол в кръвта му, съобщава  . Зад волана е 28-годишният Георги Мангов. Според прокуратурата след инцидента той е направил опит да избяга. Според баща му обаче той дори не разбрал, че е убил момичето и отишъл в заведение, където бил арестуван. \"Той не знаел за какво става дума, не можал да разбере за какво става дума, като отишъл в заведение с приятели, където се е срещнал, когато е влязъл, той не е съобщил за ситуацията\", разказа бащата на Георги. По информация от прокуратурата, децата не са от Сливен, но учат в града и живеят на квартира. Бащата на шофьора казва, че по случая има много неизвестни. Казва, че не е чувал синът му да пие. \"Ако е станало и има такава ситуация, скарване с приятел, подгонено дете и изведнъж е излязло, той просто е нямал време да реагира\", каза бащата на Георги Милен Мангов. Преди месец отново на същото място лек автомобил удари на пешеходна пътека момче и момиче, а хората се събраха на протест за легнали полицаи и светофар. Днес искат полицейски патрули. \"Не говоря за легнал полицай, говоря за действително полиция, която да следи за това нещо\". Тук се движат в две или три колони, когато наближи пешеходецът, първите спират, а следващата кара с голяма скорост\", казват свидетели. По случая е образувано досъдебно производство. 28-годишният мъж работи като шофьор на бус в сливенска фирма. На него му е повдигнато обвинение за причиняване на смърт вследствие на ПТП, на пешеходна пътека, като водачът е употребил алкохол и избягал от местопроизшествието. Наказанието е от 3 до 15 години лишаване от свобода.", "date": "2019.10.06", "title": "Шофьорът, блъснал и убил момиче в Сливен, избягал след инцидента"}
{"url": "https://www.24chasa.bg/novini/article/7693548", "text": "Кандидатът за кмет на Велико Търново от ГЕРБ Даниел Панов бе сърдечно посрещнат и приветстван при посещението си в Дома за възрастни хора „Венета Ботева” в старата столица, съобщиха от пресцентъра на партията. „Вашата мъдрост, съветите, които давате, разказите ви за българските традиции, обичаи и обреди – всичко това е много ценно и помага както на мен, така и на всеки един човек за правилните житейски, а и управленски решения”, обърна се към хората Панов. „Тук сме като едно голямо семейство – и заради грижите, и заради добрите условия и атмосфера, но и заради това, че посещаваме концерти, постановки, изложби и много събития от културния календар на Велико Търново. Подкрепяме ви и вярваме, че ще продължите и занапред да водите Велико Търново”, споделиха с Панов живеещите в дома. Даниел Панов подчерта, че грижата за възрастните хора винаги е била сред основните му приоритети и това е заложено в планираните политики през следващите четири години. Основата вече е положена – във втория мандат на Даниел Панов Община Велико Търново спечели проект за създаване на комплекс за социални грижи за възрастни хора в невъзможност за самообслужване. Новият център ще бъде създаден със средства по оперативна програма „Региони в растеж” 2014-2020 и ще се намира в квартал „Колю Фичето”. Подписан е и договорът за осигуряване на безвъзмездната финансова помощ за материалната база, заедно с необходимото обзавеждане и оборудване.", "date": "2019.10.06", "title": "Даниел Панов: Създаваме нов център за социални грижи за възрастни хора"}
{"url": "https://www.24chasa.bg/novini/article/7693559", "text": "И последният контингент от блокираните в чужбина летовници след фалита миналия месец на британския туроператор \"Томас Кук\" ще се приберат в Обединеното кралство. Това ще стане с полети, заминаващи днес. По този начин се слага край на най-голямата мирновременна операция за репатриране на британски граждани, предаде Ройтерс. Британската Гражданска въздухоплавателна администрация обяви, че се очаква 4800 души да се приберат с 24 полета днес. Последният полет ще бъде от Орландо, Флорида, за Манчестър и се очаква да кацне утре сутрин, предава БТА. Директорът на въздухоплавателната администрация Ричард Мориарти заяви: \"За първите 13 дни сме създали необходимите условия за връщането в Обединеното кралство на около 140 000 пътници и изразяваме задоволството си от факта, че 94 процента от летовниците са се завърнали у дома в деня на първоначално определената дата на заминаването си\". Британският министър на транспорта Грант Шапс беше заявил, че правителството ще търси начини да възстанови част от разходите по връщането на туристите у дома както чрез трети страни като например застрахователите, така и чрез активите на фалиралата компания. На 23 септември, само броени часове, след като най-старият туроператор в света не получи нужното споразумение от кредиторите, за да продължи дейността си, британската Гражданска въздухоплавателна администрация предприе операция \"Матерхорн\" за връщането във Великобритания на 150 000 души.", "date": "2019.10.06", "title": "И последните клиенти на \"Томас Кук\" се прибират във Великобритания"}
{"url": "https://www.24chasa.bg/novini/article/7693565", "text": "Националната метеорологична служба на Гърция издаде днес предупреждение за очаквани в понеделник и вторник бури, придружени с проливни дъждове и гръмотевици, както и градушки, съобщава в. \"Катимерини\". Лошото време ще обхване първо централна Македония, Тесалия и Спорадските острови, след което ще се разпространи и към Йонийските острови, Епир, западната и източната континентална част на Гърция, полуостров Пелопонес и остров Евбея. В столицата Атина също се очакват дъждове и гръмотевици, предава БТА. Времето на Цикладските острови, източната част на Егейско море и Додеканезите също ще се влоши, като по-силни бури се очакват в централна Македония, източна Тесалия, Спорадските острови и северната част на остров Евбея. В Егейско море в понеделник и вторник се очакват ветрове от седма степен по скалата на Бофорт. През почивните дни жителите на йонийския остров Кефалония се бориха с последиците от наводнения, причинени от проливните дъждове в петък, съобщава още в. \"Катимерини\". Неуточнен брой животни и автомобили бяха отнесени от придошли води и кални свлачища в петък през нощта в село Нифи, близо до столицата на Кефалония - Аргостоли. Специализирана техника разчисти вчера пътищата, за да може да започне работа по възстановяване на засегнатите от наводненията къщи и улици. Не е постъпила информация за пострадали хора в резултат на лошото време, посочва вестникът. Проливните дъждове и градушките от петък нанесоха щети на посеви в Тесалия и други части на централна Гърция. В Маркопуло, източна Атика, е валяла градушка с големината на топка за голф. Националната обсерватория в Атина е регистрирала в петък около 27 000 гръмотевици.", "date": "2019.10.06", "title": "Дъждове, бури и градушки в Гърция в понеделник и вторник"}
{"url": "https://www.24chasa.bg/novini/article/7693568", "text": "Във вторник Украйна, Русия и посредниците Германия и Франция подписаха със сепаратистите предварително споразумение за принципите за местни избори в отцепилите се райони. Новият украински президент Володимир Зеленски сключи споразумението като междинна стъпка към организирането на среща на върха с лидерите на Русия, Германия и Франция, която да спомогне за мирно излизане от украинската криза, предава БТА. Участниците в днешния митинг заклеймиха това развитие като капитулация пред Русия, която подкрепя сепаратистите. Около 15 хиляди човека, сред които ветерани от войната на изток, се събраха на Майдана под транспаранти \"Позор!\" и \"Не на капитулацията!\" Зеленски защити плана, като обеща, че вотът ще бъде по украинските закони и ще включва кандидати от украинските политически партии. Той подчерта, че изборите трябва да бъдат предшествани от трайно примирие и размяна на пленници.", "date": "2019.10.06", "title": "Протести в Киев срещу плана за местни избори в Източна Украйна (Снимки)"}
{"url": "https://www.24chasa.bg/novini/article/7693584", "text": "На 7 октомври 2019 г. ще бъде гледано делото за възобновяването на производство за предсрочното освобождаване на убиеца Джок Полфрийман, съобщиха от ВКС. Джок Полфрийман беше осъден на 20 години затвор за убийството на студента Андрей Монов през декември 2007 г. От тях убиецът излежа 12 години, след което беше пуснат от съдиите Калин Калпакчиев и Весислава Иванова. Двамата съдии са приели мотивите на неправителствената организация Български хелзинкски комитет, че убиецът се е поправил, докато е излежавал присъдата си. Решението на съда предизвика вълна от възмущение в българското общество. „Заради изключителния обществен отзвук на делото, както и с оглед разпространената в общественото пространство информация, че условно предсрочно освободеният Джок Полфрийман е лишен от право на свободно придвижване във връзка с предстоящото произнасяне на ВКС, намирам, че следва да се осигури възможност за провеждане на касационното производство в кратки срокове, като делото бъде пренасрочено за по-ранна дата – 07.10.2019 г. от 9.00 ч. Посочената дата на заседанието е определена след съгласуване и преценка на състава, ангажиран за разглеждане и решаване на делото, съобразена е със служебната ангажираност на съдиите, като осигурява и достатъчен период от време за подготовка на страните“, се казва в съобщението на ВКС.", "date": "2019.10.06", "title": "ВКС ще гледа делото за освобождаването на Полфрийман на 7 октомври"}
{"url": "https://www.24chasa.bg/novini/article/7693576", "text": "Сирийско дете се удави днес следобед на плаж в южна Гърция, след като се измъкнало незабелязано от родителите си и излязло от приемния център, предаде Асошиейтед прес, като се позова на гръцките власти. Министерството по въпросите на защитата на гражданите, което отговаря за полицията, уточни, че детето е било на две години и половина. Инцидентът е станал в град Андравида в западната част на п-в Пелопонес, предава БТА. Гръцките власти са започнали разследване по случая.", "date": "2019.10.06", "title": "Сирийче се удави в Гърция, останало без надзор в приемен център"}
{"url": "https://www.24chasa.bg/novini/article/7693612", "text": "\"Г-жо Манолова, парите за деца с увреждания не са пари, хвърлени на вятъра. Това са пари и подкрепа, от които тези деца и техните семейства имат огромна нужда. Днешното ви искане да се спре изграждането на такъв център в кв. „Драгалевци“ е не само лицемерие, то е срамно. Вместо да търсите сензация, да бяхте потърсили информация, която е публична и всеки, който се вълнува от тази тема, трябва да я знае\". Това се казва в позиция на ГЕРБ - София, изпратена до медиите. Повод за нея е събитие на Манолова в \"Драгалевци\". \"Една прекрасна сграда, подходяща за детска градина. Вместо да е такава, тъй като децата в “Драгалевци” имат огромна нужда, е превърната в обект на социален проект, на харчене на пари, вече над две години. Ще се похарчат над 700 000 лева за социални услуги, които не са създадени. Тук няма хора, има само един пазач, на когото от Столичата община са забранили да отговаря на въпроси, свързани с пазения от него обект. Това са 700 000 лева на вятъра, вместо така необходимата детска градина за децата на “Драгалевци”, смята Манолова. От ГЕРБ - София напомнят, че Столичната община е осигурила 732 хил. лв. безвъзмездни средства от Оперативна програма „Региони в растеж“ за изграждане на два центъра за подкрепа на 190 деца с множествени увреждания и техните семейства. Предстои основен ремонт и преустройство на старата сграда, в която е имало дом за деца лишени от родителски грижи. \"Г-жо Манолова, кажете на майките на деца с увреждания, че искате да спрете разкриването на два центъра за подкрепа на 190 деца и техните семейства. Обяснете и на тях, и на цялото общество, че от такива грижи няма нужда и че парите за най-слабите и беззащитни са пари на вятъра\", пише още в позицията на ГЕРБ - София.", "date": "2019.10.06", "title": "ГЕРБ-София: Г-жо Манолова, парите за деца с увреждания не са пари, хвърлени на вятъра"}
{"url": "https://www.24chasa.bg/novini/article/7693658", "text": "Министърът на петрола на Иран Биджан Намдар Зангане обяви днес, че китайска държавна петролна компания се е оттеглила от споразумение за 5 милиарда долара за разработването на иранско офшорно газово находище, предаде Асошиейтед прес. Зангане не обясни защо китайците се отказват от споразумението, което преди беше напуснато и от френската компания \"Тотал\". Според министъра, цитиран от иранската агенция SHANA, Иран ще разработва сам част от находището Южен Парс, предава БТА. Договорът за Южен Парс със срок 20 години бе сключен след ядрената сделка от 2015 г. между Иран и световните сили. \"Тотал\" се оттегли, след като Вашингтон денонсира ядрената сделка и наложи големи санкции на Техеран.", "date": "2019.10.06", "title": "Иран: Китай се оттегля от газова сделка за 5 милиарда долара"}
{"url": "https://www.24chasa.bg/novini/article/7693664", "text": "Папа Франциск призова днес консерваторите да бъдат отворени за промени в статуквото. Той каза това при откриването на епископски събор за обсъждане бъдещето на Римокатолическата църква в Амазония, включително възможността да бъде разрешено на женени хора да стават свещеници, предаде Ройтерс. На меса в базиликата \"Свети Петър\", с която беше открит синодът, Франциск освен това заклейми сегашните и минали форми на колониализъм и заяви, че някои от пожарите, опустошили бразилската гора през последните месеци, са подпалени от заинтересовани групи. В проповедта си папата заяви, че някои църковни водачи рискуват да се превърнат в \"бюрократи вместо в пастири\" и ги призова да имат смелост да разпалят отново огъня на Божия дар, като бъдат отворени за промяна, предава БТА. \"Ако всичко продължава постарому, ако прекарваме дните си в доволство, че \"нещата винаги са се правели така\", то тогава дарът се губи, задушен от пепелищата на страха и загрижеността за защитата на статуквото\", каза той. Една от най-деликатните теми на синода, повечето от 260-те участници в който са епископи от Амазония, е дали да бъде позволено за свещеници в Амазония да бъдат ръкополагани възрастни, женени, \"доказали се мъже\" със семейства и голям авторитет сред местните общности. Това решение за недостига на свещеници, което се подкрепя от много от южноамериканските епископи, ще позволи на католиците в изолирани райони редовно да присъстват на меси и да се причестяват. Най-малко 85 процента от селата в Амазония не могат да участват в меса всяка седмица. Някои виждат свещеник веднъж в годината. Консервативните опоненти се опасяват, че това ще бъде троянски кон в доктринално отношение, който може да се разпростре после върху цялата Западна църква. Те окачествиха работния документ на синода като еретичен, включително това, което те определят като индиректно признаване на форми на езичество и пантеизъм, практикувани от коренното население като например почитане на природата. Триседмичният синод ще обсъжда разпространението на вярата в този огромен регион, предоставянето на по-голяма роля на жените, опазването на околната среда, климатичните промени, обезлесяването, коренното население и правото му да съхранява земята и традициите си. Бил Донъхю, председател на американската консервативна организация \"Католическа лига\", си навлече критики заради позицията си, която бе възприета като снизходителна към туземните култури, когато тази седмица каза, че дилемата в Амазония е \"как да се зачита културата на туземните народи и същевременно да се признаят присъщите за нея дефицити\". Редица консерватори изразиха в Туитър неодобрението си към церемония за засаждане на дърво във Ватикана в четвъртък, на която хора от Амазония използваха туземни символи и жестове като например благославяне на земята. В проповедта си Франциск заяви, че туземните култури трябва да бъдат зачитани. \"Когато се отнасяме към народите и културите не с любов и уважение, това не е Божественият огън, а този на света. Колко пъти Божият дар е бил налаган, вместо предлаган; колко пъти е имало колонизация вместо евангелизация!\", каза той. Синодът се организира във време, когато Амазония привлече световно внимание с опустошителните пожари в Бразилия. Франциск загатна, че според него поне някои от пожарите са запалени умишлено. \"Огън, запалван от интереси, които разрушават, като този, който наскоро опустоши Амазония, не е огънят на Евангелието, който се подхранва от споделяне, а не от печалби\", каза той. Синодът не взема решения. Участниците гласуват заключителен документ, а папата ще реши кои препоръки да включи в бъдещите си решения.", "date": "2019.10.06", "title": "Папата призова консерваторите да бъдат отворени за промени в църквата"}
{"url": "https://www.24chasa.bg/novini/article/7693684", "text": "Обкръжението на американския президент Доналд Тръмп не изпълнява неговата инструкция във връзка с района на изток от река Ефрат в Сирия, заяви днес президентът Реджеп Тайип Ердоган, съобщава турският телевизионен канал НТВ. Аз лично казах на президента Обама /бившия американски президента Барак Обама - бел.ред./ в кой район може да бъде зоната за сигурност. След това Тръмп дойде до нашия извод и постави на дневен ред изтегляне /на бойците/ от района на изток от река Ефрат. Но хората от обкръжението на Тръмп не са изпълнили инструкцията. ПКК-ПДС-СЗН си развяват коня в този район, каза Ердоган в изказване на закриването на годишен партиен събор на управляващата Партия на справедливостта и развитието, предава БТА. Анкара разглежда сирийската кюрдска Партия на демократичния съюз /ПДС/ и нейната милиция Сили за защита на народа /СЗН/ като терористична организация, свързана с действащата в Турция групировка Кюрдска работническа партия /ПКК/. Ердоган обвини също САЩ за доставки на оръжие на кюрдските формирования в Сирия. За кого идват, защо идват пристигналите в този район през Ирак 30 000 ТИР-а с оръжие, попита Ердоган и добави, че Турция има право да потърси сметка за това. САЩ се споразумяха през август с Турция да установят заедно зона за сигурност в Северна Сирия по протежение на турско-сирийската граница, но Анкара заявява, че не е доволна от напредъка по въпроса и заплашва да предприеме сама военна операция в този район срещу сирийските кюрдски милиции СЗН.", "date": "2019.10.06", "title": "Ердоган: Обкръжението на Тръмп\nне изпълнява инструкциите за Сирия"}
{"url": "https://www.24chasa.bg/novini/article/7693681", "text": "ЦИК отмени насроченото си за днес заседание от 15:00 ч., защото разбра,че от АТАКА искат среща и разговор за наложената цензура над Сидеров от страна на БНТ, съобщава пресцентърът на партията. „Аз и мои колеги искахме да питаме защо проявяват двоен стандарт? От една страна ЦИК казва, че не може да се намеси по казуса с БНТ. Не може и да поиска БНТ да изпълни Споразумението, подписано от Кошлуков с АТАКА. В него се казва, че имам право на достъп до участия в БНТ и не може решение на Управителен съвет да отмени Споразумението”, заяви Волен Сидеров пред журналисти пред сградата на ЦИК. „В същото време ЦИК ме глобява за участието ми в „Референдум”, за което решава, че съм нарушил нещо си. После пише писмо, че не може да се намеси и не може да отговори на искането ни да се осигури достъп до БНТ. Казва „не сме страна”. Веднъж е страна, веднъж не е. Това не е правно издържано поведение на институция, каквато е ЦИК”, смята лидерът на АТАКА. Той попита защо Кошлуков погазва собствения си подпис в Споразумението и защо БНТ ограничава правото на една политическа сила и кандидат за кмет да имат достъп до ефира на държавната телевизия. Сидеров припомни, че не го допуснаха в петък до участие в предаването „Панорама” и симпатизанти на АТАКА 5 часа стояха на протест на „Сан Стефано” пред завързана с верига бариера. Относно регламента на „Референдум” Сидеров беше категоричен, че и 7 секунди не е оставен да говори сам, а върху него са говорили водещата и Юлиан Ангелов от ВМРО. „Защо свалиха предаването от сайта? Нека се види дали съм нарушил, или не регламента”, добави Сидеров и отсече: „Не може да ме поставят като обвиняем при неизяснени обстоятелства. Сега трябва да отида в Радио „Свободна Европа”, за да се чуе гласът ми в България ли? Както през лятото на 1989 г., когато беше комунистическият режим. Имам опит в това да съм цензуриран и заглушаван”. Адвокат Миряна Сарандева-Такова беше категорична, че ЦИК и БНТ погазват правила, при които се изисква равнопоставеност на участниците в изборите. „За АТАКА и Сидеров, като кандидат-кмет на най-големия град, не се осигурява равнопоставеност”, каза тя и добави, че са нарушени правилата на ЦИК за водене на предизборна кампания и Изборният кодекс. Утре в 11 часа АТАКА излиза на протест пред БНТ срещу цензурата, която е наложена върху Сидеров, и нарушаването на принципа за равнопоставеност на участниците в избори.", "date": "2019.10.06", "title": "ЦИК бяга от среща със Сидеров за наложената му цензура от БНТ"}
{"url": "https://www.24chasa.bg/novini/article/7693698", "text": "„В последно време непрекъснато има атаки ту срещу прокуратурата, ту срещу съда. А много тревожно, според мен, е и това, че в самата съдебна система, между самите магистрати, започнаха много изострени престрелки”. Това заяви в предаването „Неделята на  ” бившият министър на правосъдието и четвъртият вицепрезидент на България Маргарита Попова. „Много скоро направихме реформа във ВСС, която беше рекламирана като фундаментална, и разделихме Висшия съдебен съвет на две колегии – съдийска и прокурорска. Направихме го. Оттогава с нищо не виждам да се подобрява отношението между тях – между съдии и прокурори, дори и между съдиите в самата съдийска колегия. Това много ме тревожи”, коментира още Попова. Тя коментира и полемиката около решението за предсрочно освобождаване на Джок Полфрийман. В понеделник се очаква Касационният съд да се произнесе по искането на главния прокурор Сотир Цацаров предсрочното освобождаване да бъде отменено. „Не приемам прекрачването на линиите и заклеймяването на отделни съдии, по недостоен и обиден начин. Не бива да се допуска”, каза Попова. „Ако бях на мястото на съдия Калпакчиев, а и на целия съдебен състав, бих си направила отвод”. „Правото не е догма  и никой не иска магистратите да разсъждават праволинейно”, обясни Попова. „Между нас магистратите има една приказка, че докато съдът не реши, нищо не е решено, какво ще реши съда, ще разберем утре”, каза Попова. „Има хипотеза, ако делото не бъде гледано утре, а в същото време тръгне предложението на ГЕРБ за законодателно изменение, може и да се случи така, че да бъде преразгледано това дело, това не значи, че резултатът ще бъде различен”, каза Попова.", "date": "2019.10.06", "title": "Маргарита Попова за делото за Полфрийман: Бих си направила отвод"}
{"url": "https://www.24chasa.bg/novini/article/7693702", "text": "“Призовавам столичани да не се поддават на манипулациите, че изборът за кмет на София се ограничава до това дали да е отново Фандъкова, или да е Манолова. За нас от “Воля” и двете са част от политическото статукво. Истинска алтернатива има и това е нашият кандидат- инж. Пламен Христов. Тези дни социологическите проучвания очертаха портрета на кмета, който софиянци искат- мъж на средна възраст, семеен с деца, с управленски опит, най-вече почтен и незабъркван в корупционни скандали. Единственият, който отговаря на това описание, е кандидатът на “Воля”, заяви лидерът на партията и зам.-председател на НС Веселин Марешки. Той откри кампанията на столичната организация. Родолюбците на Марешки издигат депутат за кметското място в София. Инж. Пламен Христов е на 42 години, роден е в София. Говори английски и руски език. Възпитаник е на Лесотехническия университет. В момента е народен представител от ПГ “Воля-Българските родолюбци”. Преди да влезе в политиката, в продължение на 15 г. управлява голяма фармацевтична компания. “Мога за създавам успешни екипи, да ги мотивирам и контролирам”, казва Пламен Христов за себе си. Според него думите на Йорданка Фандъкова, че ще смени екипа си, са признание, че хората ѝ не са се справяли добре дотук. “София изисква комплексен подход при управлението. Не може всичко да се решава на парче”, категоричен е Христов. Той си поставя като приоритети най-напред пълна ревизия на състоянието на общината, много по-ефективно и прозрачно разпределяне на бюджета, справяне с мръсния въздух и задръстванията. “Проблемите са видими за всички, важното е кой с какъв подход ще се справи с тях, в какъв срок. Най-важното е да бъдат пресечени всякакви възможности за корупционни практики, да спрат некачествените ремонти и презастрояването, което съсипва европейския облик на града”, заяви Христов. Лидерът на “Воля” Веселин Марешки обяви, че поема личен ангажимент пред столичани - в който избирателен район кандидатът на “Воля” е на 1-о или 2-о място на вота, до 1 г. да открие там бензиностанция там от неговата верига.", "date": "2019.10.06", "title": "Марешки: “Воля” е истинската алтернатива на тези избори"}
{"url": "https://www.24chasa.bg/novini/article/7693705", "text": "Преговорите с „Фолксваген” за изграждане на автомобилен завод у нас са започнали през ноември 2018 г. и все още не са приключили. Това заяви в студиото на „120 минути\" по   арх. Любомир Станиславов, който е бил участник в договарянето от българска страна. „Ние нямаме официално потвърждение или решение на „Фолксваген”, докато тези две неща факт, все още има шанс. Да, има определени стъпки, които се случват в Турция в тази посока. Над пет пъти Надзорният съвет на автомобилния гигант не одобрява тази сделка, в Турция. Това означава, че има нещо, което ги спира”, уточни преговарящият по сделката. Той беше категоричен, че разговорите с „Фолксваген” ще продължат, защото има и други възможности. „Ние участвахме в конкурс за завод за изграждане на малки SUV във фаза 1 и големи SUV модели във фаза 2. Той трябваше да бъде разположен в Източна Европа. На финала на конкурса останаха три терена – Кремиковци до София, другите два са в Турция, при това в азиатската част”, каза още арх. Станиславов. По думите му е възможно в хода на преговорите заданието на конкурса да се е променило. Архитектът заяви, че според турската преса в страната им ще се правят големи седани, а не SUV модели, както е било по условие. „Напълно възможно е „Фолксваген” да е получила предложение, което е било изключително атрактивно и мениджмънтът не е могъл да откаже, да е сменил своята стратегия”, допълни участникът в преговорите. Според арх. Станиславов, българският терен е бил най-добър откъм инфраструктура в Източна Европа. Той допълни, че липсата на достатъчно добре подготвените кадри да е било едно от възможните притеснения на немския автомобилен гигант. „За да правите автомобилна индустрия се нуждаете от големи терени, инфраструктура и много хора, които да са добре квалифицирани. Автомобилната индустрия може да случва само със съдействието на държавата”, посочи той. Автомобилният експерт заяви, че очаква други продукти на „Фолксваген” да започнат да се произвеждат у нас, а SUV моделите да си продължат да се правят в завода в Чехия.", "date": "2019.10.06", "title": "Архитект, участвал в преговорите за VW: Не е затворена страница за България"}
{"url": "https://www.24chasa.bg/novini/article/7693732", "text": "Саудитска Арабия отмени някои от рестрикциите за жените, посещаващи кралството, съобщиха днес саудитските туристически власти. С новите директиви се разрешава жени да наемат хотелски стаи без присъствието на придружител мъж, както и мъже и жени чужденци да споделят една и съща стая, без да доказват, че са женени, предаде Асошиейтед прес. Саудитската Комисия по туризма и националното културно наследство публикува новите изисквания днес в Туитър, с което потвърди публикацията по темата от петък в саудитския всекидневник \"Оказ\", предава БТА. Комисията заяви, че жени ще могат да наемат хотелска стая срещу документ за самоличност - лична карта, ако са саудитки, разрешително за пребиваване, ако са чужденки, живеещи в кралството, или с паспорт, ако са туристки. Същите изисквания ще важат и за чуждестранни двойки, без да е нужно да показват удостоверение за брак. Преди за да наемат хотелска стая, жените се нуждаеха от разрешение на мъж придружител. Жени ще могат също да наемат хотелска стая, без да е необходимо да показват никакви документи, ако с тях има придружител мъж, който разполага с документи за самоличност, заяви тя. Облекчаването на строгите регулации за обществените взаимоотношения се въвежда, след като Рияд обяви първата си програма за туристически визи като част от усилия кралството да се отвори за чуждестранни посетители и да разнообрази зависимата си от петрола икономика, отбелязва Асошиейтед прес. Саудитска Арабия обяви новата визова програма миналата седмица и заяви за нея, че тя има за цел приходите от туризъм за брутния вътрешен продукт да нараснат с 10 процента от сегашните 3 на сто. При представянето на новата визова програма Рияд акцентира върху пет обекта от Световното културно наследство на ЮНЕСКО, обекти за съвременно изкуство и природни обекти като Червено море, пустинята и планините. Преди посетителските визи се издаваха само по конкретни причини като например за мюсюлмански поклонения, за посещение на роднини или за бизнес дела. Програмата за едногодишната виза за многократно влизане позволява престой до 90 дни в Саудитска Арабия и с нея за пръв път кралството позволява на чужденци да го посещават единствено с цел туризъм. За визите имат право да кандидатстват в интернет или при пристигането си гражданите на 49 страни. Тези на останалите държави по света ще трябва да кандидатстват в най-близкото саудитско посолство или консулство. Като част от усилията да привлече посетители от чужбина, кралството облекчи и дрескода за туристките. Според публикуваната визова информация на сайта на програмата сега от тях се изисква на обществени места да се покриват раменете и колената, но не и да се носи покриваща цялото тяло абая.", "date": "2019.10.06", "title": "Саудитска Арабия облекчи рестрикциите\nза жени да наемат хотелски стаи"}
{"url": "https://www.24chasa.bg/novini/article/7693736", "text": "Северна Корея заяви, че не възнамерява да продължи преговорите със САЩ, ако Вашингтон не се откаже от \"враждебната си политика\", предаде Асошиейтед прес. Министерството на външните работи на КНДР направи изявлението днес, само часове след като главният й пратеник на работните преговори в Стокхолм заяви, че те са се провалили, защото САЩ не са променили старата си позиция, предава БТА. САЩ заявиха, че двете страни са имали добри дискусии в Стокхолм и че Държавният департамент е приел поканата на Швеция да се върнат за още дискусии с Пхенян след две седмици. Севернокорейското министерство обаче отхвърли американската декларация като безпочвена и заяви, че Северна Корея не е готова да води подобни разочароващи преговори като тези в Стокхолм, докато САЩ не предприемат съществена стъпка към пълен и необратим отказ от враждебната политика спрямо Пхенян и добави ,че Вашингтон е неспособен да предложи алтернативни планове само за две седмици. Според севернокорейското министерство Вашингтон не е извършил никаква подготовка за преговорите в Швеция и само е преследвал собствените си политически цели. \"САЩ разпространяват напълно безпочваното твърдение, че двете страни са готови да се срещнат след две седмици. Малковероятно е изобщо да могат да съставят предложение, отговарящо на очакванията на КНДР и на изискванията на международната общност, само за две седмици\", гласи коментарът на Пхенян.", "date": "2019.10.06", "title": "Северна Корея спира преговорите със САЩ при \"враждебна политика\""}
{"url": "https://www.24chasa.bg/novini/article/7693277", "text": "Едни видове животни може да влязат в конкуренция с други вследствие на климатичните промени, сочат резултатите от изследване, цитирани от ЮПИ. За да оцелеят, животните имат малко опции - да се приспособят, да се преместят другаде или едното и другото. Според авторите на изследването, досега са били пренебрегвани лошите страни на тези опции, предава БТА. Компютърни модели, създадени от учени от университета на Британска Колумбия и университета в Монпелие, показаха, че сами по себе си преместването другаде и приспособяването може да дадат тласък на биоразнообразието, но е възможно също тези два фактора да влязат в конфликт. Когато животни се преместват другаде и се приспособяват към новата си среда, по-бързо еволюиращите видове може да попречат на преместването на по-бавно приспособяващите се, предизвиквайки изчезването им. \"Получените резултати хвърлят светлина върху необходимостта да се държи едновременно сметка за екологичните и еволюционните процеси, защото в противен случай рискуваме да не преценим правилно как глобалните климатични промени ще повлияят върху биоразнообразието\", отбелязаха учените. Според тях има възможност за смекчаване на конфликта. \"Добрата новина е, че конфликтът между преместването и приспособяването се редуцира, когато темповете на преместването са високи - заяви експертът Патрик Томпсън от университета на Британска Колумбия. - Това разкрива значението на поддържането на \"коридори\" между отделни хабитати.\" Освен че предотратяват фрагментация в бъдеще, тези \"коридори\" допринасят за свързване на отделни части на хабитата. Скорошно проучване установи, че \"коридори\" между отделни части на борова гора в Южна Каролина са допринесли за увеличаване на биоразнообразието. Резултатите от изследването са публикувани в сп. \"Протоколи на Американската академия на науките\".", "date": "2019.10.06", "title": "Климатичните промени вероятно ще доведат до нови съперничества между животните"}
{"url": "https://www.24chasa.bg/novini/article/7693285", "text": "Мъж влезе в бар в американския град Канзас Сити, Мисури, и откри стрелба, съобщи телевизионният канал Фокс 4 по данни на полицията. Загинали са 4 човека, предаде  . Говорител на местната полиция заяви пред канала, че мъжът е стрелял по девет души общо, четирима от които са загинали. Инцидентът е станал през нощта в 1:30 ч. (6:30 ч. централно гринуичко време). \"Девет изстрела, четирима загинали на кръстовището на 10-та улица и Централно авеню\", каза Томас Томашич от Градското управление на полицията в Канзас и добави, че заподозреният все още не е арестуван.", "date": "2019.10.06", "title": "Четирима загинаха при стрелба в бар в САЩ"}
{"url": "https://www.24chasa.bg/novini/article/7693290", "text": "Затруднено е корабоплаването в почти целия участък на река Дунав заради ниското ниво. Има ограничаване в газенето на корабите и натовареността на плавателните съдове. Най-проблемен в българският участък на реката е районът на остров Белене, където корабите „Вит\" и „Осъм\" следят и обозначават плавателния път денонощно, предаде  . Ниското ниво на реката в момента се дължи на липсата на валежи през лятото. В българския участък най-критична е ситуацията в край остров Белене, където се намират и най-тесните участъци за корабоплаване. Там се налага корабите да преминават поединично, като при разминаване трябва и да се изчакват. Общо взето в целия участък на реката се наблюдават минимални стойности на корабоплавателния път, като се започне от Германия, Австрия, Словакия, Унгария и Сърбия. Така че нещата са свързани и с климатичните промени, които са настъпили в последните 30 години и продължават да се усложняват, заяви инж. Павлин Цонев - директор на ИАППД-Русе. Липсата на възможности за редовно драгиране в българския участък на реката допълнително усложнява ситуацията. След седемгодишно прекъсване драгажните дейности са възобновени едва от миналата година. Въпреки ниските водни стоежи и в момента два специализирани кораба удълбочават плавателния път край Вардим и Белене.", "date": "2019.10.06", "title": "Затруднено е корабоплаването по Дунав"}
{"url": "https://www.24chasa.bg/novini/article/7693287", "text": "Тенорът Марчело Джордани, който е пял на най-големите оперни сцени в света, почина на 56-годишна възраст, предаде Асошиейтед прес, цитирана от БТА. \"Марчело умря, след като получи инфаркт в дома си в Аугуста на остров Сицилия\", поясни вокалният му треньор Бил Шуман. Той отбеляза, че Джордани впечатлил с изявите си като оперен певец през 90-те години на миналия век и началото на 21-ви век, когато ерата на Тримата тенори бе към края си. \"Кончината му е огромна загуба - заяви сопраното Рене Флеминг, която често му е партнирала на сцената. - Той бе прекрасен човек. Той бе убедителен във всяка своя роля на сцената.\" Марчело Джордани е роден в Сицилия на 25 януари 1963 г. След като се пенсионира, баща му купува бензиностанция. \"Там дебютирах, докато правех кафе - каза Джордани през 2007 г. - Хората все още ме помнят като 12-13-годишен младеж, който пее и поднася кафе.\" Той се премества в Милано, когато е 23-годишен. Джордани прави професионалния си дебют като певец в \"Риголето\" на Верди в Сполето през 1986 г., а две години по-късно изпълнява ролята на Родолфо в \"Бохеми\" на Пучини в Миланската скала. Следва дебютът му на американска сцена в \"Ловците на бисери\" на Бизе в операта в Портланд през сезона 1988-1999 г., а през 1992 г. участва в постановка на \"Кавалерът на розата\" на Рихард Щраус във Виенската опера. Джордани смята за ключов момент в кариерата си преместването си в Ню Йорк през 1994 г., когато започва да се обучава при Шуман. Диригентът Рикардо Мути убеждава Джордани, че трябва да подобри техниката си, и насочва агента му към Шуман. По-късно Джордани увери, че Шуман бил като Божи дар за него. Певецът става редовен участник в постановки на сцената на Метрополитън опера в Ню Йорк. Превъплътил се е също в образите на Алфредо в \"Травиата\" и Габриеле Адорно в \"Симоне Боканегра\" на Верди в Ковънт гардън в Лондон и на Анри в \"Сицилианска вечерня\" на Верди в Парижката опера.", "date": "2019.10.06", "title": "Почина тенорът Марчело Джордани"}
{"url": "https://www.24chasa.bg/novini/article/7693294", "text": "Папа Франциск отслужи литургия в базиликата \"Свети Петър\" във Ватикана, с което откри официално триседмичен съвет на епископите (синод) от девет страни в района на Амазония, предадоха световните агенции. Ватиканът покани 184-ма епископи и свещеници от Боливия, Бразилия, Колумбия, Еквадор, Гаяна, Перу, Суринам и Венецуела, а също от Френска Гвиана. Те ще обсъдят спорни теми, включително ръкополагането на сключили брак мъже, и ще гласуват нови мерки. В синода ще вземат участие също експерти от района, които са извън Църквата. В съвета ще участват и жени свещеници, но те нямат право да гласуват, посочва ДПА, цитирана от БТА. Сред основните теми в дневния ред са опазването на околната среда и икономическата експлоатация на ресурсите, както и положението на коренното население в страните от района. В проповедта си днес папата каза, че е опечален от пожарите, опустошили наскоро Амазония, подпалени \"от унищожителни интереси\". Този вид унищожителен огън цели да изпепели многообразието и да уеднакви всички и всичко, заяви Светият отец, цитиран от Франс прес. В работен документ, подготвен за срещата, се казва, че \"Майката Земя\" трябва да бъде защитена от един \"икономически модел на хищничество и съсипващо околната среда развитие, който убива и плячкосва, руши и опустошава, изхвърля и замърсява\". Франциск, първият папа от Латинска Америка, превърна климатичните промени и социалната справедливост в ключови въпроси на папската си служба. Той твърди, че разбиранията му за екологичните и социално-икономическите диспропорции са в пълно съзвучие с учението на Католическата църква. Никое от решенията, взети на синода, нямат задължителен характер. Франциск е този, който в крайна сметка ще реши дали и какви промени да направи въз основа на препоръките, дадени от участниците.", "date": "2019.10.06", "title": "Папа Франциск: Икономическият модел на хищничество съсипва околната среда"}
{"url": "https://www.24chasa.bg/novini/article/7693296", "text": "Измина една година от убийството на телевизионната водеща от Русе Виктория Маринова. Роднини, колеги и приятели се поклониха днес пред паметника ѝ, изграден от скулптура Дилян Хубанов. Тежкото престъпление подтикна близки на жертви на убийства в цялата страна да поискат законови промени, за да не могат самопризнанията да намаляват присъдите, предаде  . Лобното място на Виктория - кейовата стена край Дунав вече е осветено и под видеонаблюдение, финансирано от роднините ѝ. Убиецът Северин Красимиров, вместо доживотен затвор, получи 30 г. лишаване от свобода, заради процедурата по съкратеното производство. Роднините ѝ станаха инициатори за внесените от народни представители предложения за законови промени, сред които да отпадне съкратеното следствие при умишлено причиняване на смърт. Законопроектът беше приет на първо четене в парламента. Това удовлетворява близките на Виктория, но опасенията им са дали ще се приемат всички промени. За да провокира хората към добри мисли и дела, в памет на Виктория беше създадена и фондацията „Направи добро за непознат\". Следващата инициатива е благотворителен концерт в началото на декември.", "date": "2019.10.06", "title": "Една година от убийството на Виктория Маринова, близки се поклониха пред паметника й днес"}
{"url": "https://www.24chasa.bg/novini/article/7691282", "text": "Една жена е винаги до кмета на Несебър Николай Димитров по време на събития, но никога не се набива на очи. Стои до него, усмихва се мълчаливо, без да парадира с присъствието си. За сметка на това както стори и при откриването на предизборната си кампания на 30 септември. “Искам да благодаря на съпругата си, че винаги е била до мен, грижи се за нашия дом, нашата дъщеря, помага ми в моята работа с много детайли и добри идеи”, каза Димитров пред препълнената зала на читалището в Стария Несебър. “Оценявам подобни жестове, но те винаги ме карат да се чувствам неудобно, защото смятам, че това си е между нас и не бива да занимаваме хората”, признава с неподправена скромност съпругата на Димитров - Нури. Тя е от жените, които впечатляват не само с външност, но и с многобройни таланти и перфекционизъм във всичко, което прави. Като дизайнер реализира бляскави ревюта у нас и в Европа, притежава лиценз за оценител на скъпоценни камъни, но малцина знаят, че Нури Димитрова е и усърдна домакиня. Сама поддържа дома, без да се чувства ощетена. “Може би звучи изненадващо, но близките ни знаят, че това е самата истина. Нямате представа колко “кметски” ризи съм изгладила. все пак той е моята визитна картичка. Както го изпера и изгладя - така ще изглежда. Всичко ми минава през ръцете и не се чувствам като слугиня. Не го правя, за да получа нещо насреща. Може би така съм възпитана, характерът ми е такъв - искам всичко да е перфектно”, казва Нури. Това явно е една от причините да обръща внимание на детайлите - относно тях Нури си позволява да дава напътствия на кмета, да изисква. “Често виждам дребни, но важни неща, които другите не забелязват. Казвала съм на Николай, че аз сгради не мога да строя, нито пречиствателни станции, но като видя олющена фасада, ръждясал билборд или изсъхнала трева, искам да се оправят, да е красиво. Като отида в друг град, виждам толкова много неща, които на хората не им правят впечатление. А като дойдат в Несебър, казват - има нещо различно. То е в Затова някой път се обаждам на кмета по няколко пъти на ден”, признава Нури. Той пък от своя страна се вслушва в мнението на жена си, защото познава безпогрешния ѝ усет към красивото. Това е и причината да ѝ възложи да разработи цветовата концепция за фасадата на най-голямото средно училище в Несебър - “Любен Каравелов”, което тази есен отвори напълно обновено. “Получи се нещо различно от масовката на стотиците санирани сгради - нещо стилно и съвременно”, доволен е кметът. Вглеждането в детайла се подсилва от страстта на Нури да изследва скъпоценни камъни. Тя е единствената жена - оценител на брилянти и диаманти в България, притежава лиценз за тази дейност от 2013 г. “Когато хората чуят за диаманти, си представят скъпи бижута, но аз ги свързвам най-вече с природата, която винаги ме е вълнувала, независимо дали работя по проект за облекло, или нещо друго. С диамантите и другите минерали, които съм изучавала, е същото. Когато ги разглеждам, го правя от гледна точка на това какво е сътворила природата”, казва Нури. за най-новия ѝ проект “Забранената зона”, по който работи в момента. Дизайнерката е снимала диаманти от цял свят, които ще бъдат показани на големи фотоси с размери 90/130 см. И тук стремежът, който се забелязва във всички проекти на Нури Димитрова, е аудиторията да бъде допусната до детайлите, които вижда тя като творец. Невероятната гледка всъщност я тласка да създаде “Забранената зона”, на която да представи най-добрите си творби. През годините двете професии на Нури - дизайнер със собствена модна марка и експерт оценител на брилянти и диаманти, се преплитат, а резултатът са няколко забележителни проекта, които представя в цял свят.   Двамата с Николай са заедно от 15-ина години, но както уточнява Нури, усещането им е, че сякаш винаги са били двойка. За нея Николай казва, че е Домашният уют е причина кметът да предпочита почивката вкъщи вместо в хотелска стая. Семейство Димитрови пътува рядко за по-дълги ваканции, но “открадва” по някой уикенд, за да отскочи до Гърция или Турция или да попътува из България. А когато голямата дъщеря, която вече е на 26 г. и живее в София, успява да гледа 10-годишната си сестричка, Нури и Николай отскачат до една от любимите си дестинации - Кавала в южната ни съседка. “Това е единствената възможност да се откъснем само двамата - най-любимото ни наше време”, казва Нури. И тя, и съпругът ѝ са родители, които смятат, че “Малката ни дъщеря Никол обича да твори, по цял ден реже нещо, лепи, изработва. Децата трябва да се наблюдават какво точно могат, насила не става. Творчеството развива ума, полезно е и в бизнеса. Ако правите само бизнес, за да спечелите, е до време, но когато има намесено творчество, бизнес начинанието неминуемо се увенчава с успех, убедена е Нури. - Риба и салата. - Червеният. - 36. - Минерална вода. - Чете много, предимно духовна литература, книгите на Норбеков. - Информацията е конфиденциална. - Не го правя, по-скоро гледам да спестявам някои неща, да не я натоварвам с моите грижи. - Не знам. - Не се караме. Е, нормално е вкъщи да спорим за нещо, но не е кавга. - Не ги глезим! - Рядко гледаме телевизия, и то само кулинарни предавания и някои филми. - С мен! - Като представител на зодия Телец обича да си похапва, затова има много любими ястия. Едно от тях е турска баклава, която му приготвям. - Синият. - Стандартен 52 (L). - Кафе. - Той чете много, по няколко книги едновременно. - Писалка, на която е изписано името му. - Не го лъжа. - Сума, необходима за пазаруване на най-необходимото. Обикновено пазаруваме заедно вечер. - Ние “качествено” не се караме, по-скоро уточняваме някои неща, и то по моя инициатива. - Не ги глезим! - Почти не гледаме телевизия. - С мен!", "date": "2019.10.06", "title": "Красивата Нури - жената до кмета на Несебър, която го вдъхновява"}
{"url": "https://www.24chasa.bg/novini/article/7693321", "text": "В Съединените щати започнаха да се презапасяват с големи количества италианско сирене. След две седмици влизат в сила нови мита, които ще вдигнат цените на различни видове сирена, предаде  . Заради митата от 25 % вносителите се опасяват, че стоката взета след 18-и октомври ще е трудно продаваема. Санкциите са част от търговската политика на правителството на Тръмп, което облага с налози вноса от чужбина като наказателна мярка срещу политики, които не харесва. Подобни мерки ще бъдат наложени срещу вноса на шотландско уиски, френско вино и много други.", "date": "2019.10.06", "title": "В САЩ се запасяват със сирена заради наложените от Тръмп мита"}
{"url": "https://www.24chasa.bg/novini/article/7693329", "text": "Европейските средства не се получават даром, както се внушава. Заслужават се с подготвени проекти, които реално променят качеството на живот на хората. Нужни са знания, умения и доверие. София е пример как европейската солидарност достига и променя живота на хората. Това каза кандидатът за кмет на София Йорданка Фандъкова, издигната от коалиция ГЕРБ-СДС, при откриването на конференция „Предизвикателствата пред местната власт в процеса на евроинтеграция“, организирана от фондация „Конрад Аденауер”. „Успехите на София, които постигнахме през последните години, се дължат на доверието, което изградихме с нашите европейски партньори и подкрепата на гражданите“, посочи Фандъкова. Тя обясни, че през настоящия програмен период София е защитила над 40 проекта и за града са спечелени около 930 млн. евро европейско финансиране за развитие на града. Повечето от проектите са свързани с качествената промяна и обновяване на градската среда, подобряване на транспорта, качеството на въздуха и по-добри условия за живот на хората. Благодарение на европейската солидарност София значително напредна в развитието на транспортната инфраструктура, в това число, метрото и реализира стратегически проекти в областта на околната среда. На дневен ред сега са инвестиции в кварталите. „След като ремонтирахме базова инфраструктура от града, предвиждаме целенасочена работа в кварталите – малки улици, довеждащ транспорт до станциите на метрото, паркинги и защита и обновяване на междублокови пространства“, каза Фандъкова. Метрото на София е най-големият проект и стратегически приоритет, който променя града и повишава качеството на живот. За 10 години изградихме 30 км. от съществуващата мрежа. През 2009 г. мрежата на метрото беше 9,6 км. Метрото използваха 70 хил. души дневно и свързваше с центъра „Обеля“ и „Люлин“. Днес мрежата на метрото е 40,2 км и с него всекидневно пътуват 350 хил. души. В момента изграждаме третия лъч с още 12 км, като първите 8 км от него ще бъдат пуснати в експлоатация до края на годината. Ръководителят на „Конрад Аденауер – България“ Торстен Гайслер посочи, че София се развива като растяща икономика през последните години. Без икономически ръст не би могло да се постигне развитие и промяна. „Направеното от Фандъкова показва ясна визия и умения да се справи с предизвикателствата при управление на европейски проекти“, каза Гайслер.", "date": "2019.10.06", "title": "Фандъкова: Европейските средства не идват даром, а се защитават"}
{"url": "https://www.24chasa.bg/novini/article/7693341", "text": "Германският министър на вътрешните работи Хорст Зеехофер заяви, че страните от ЕС трябва да работят по-добре заедно по въпроса за миграцията или рискуват да бъдат изправени пред нова вЪлна от лица, търсещи убежище, която може да съперничи на тази от 2015 г., предаде Асошиейтед прес. Ние трябва да направим повече, за да помогнем на нашите европейски партньори за контролирането на външните граници на ЕС, заяви Зеехофер в интервю за неделното издание на в.\"Билд\" след посещение тази седмица в Турция и Гърция, предава БТА. Ако не направим това, ще се сблъскаме с бежанска вълна като тази от 2015 г., а може би и още по-голяма, добави той. Само в Германия през 2015 г. пристигнаха 890 000 мигранти. Зеехофер направи този коментар преди срещи по този въпрос във вторник с министрите на вътрешните работи от ЕС. Зеехофер заяви също пред в.\"Велт\", че Европа трябва да направи повече, за да помогне на Турция за справяне с проблема с милионите сирийски бежанци.", "date": "2019.10.06", "title": "Германия: Страните от ЕС трябва да работят заедно или ще се изправят пред нова миграционна вълна"}
{"url": "https://www.24chasa.bg/novini/article/7693369", "text": "От гледна точка на бизнеса днес иновациите в IBM имат за цел да ни доближат до клиентите. Но истинската иновация означава да започнеш от нулата и никой да не е съгласен с вас. Това мнение изрази Томас Англеро, директор \"Иновации\" в IBM Норвегия, предаде  . Според него от лична гледна точка иновациите представляват да бъдеш най-добрата версия на себе си през цялото време. \"Стартъпите ни учат да се проваляме бързо и да постигаме успех много бързо. Нужни са ни стартъпи\", посочи гостът \"В Европа, когато някой стартъп се провали, всички около него коментират: „О, Боже, ти се провали!“ В САЩ, откъдето съм аз, има хора, които са готови да признаят: „Седем от моите стартъпа се провалиха“. И всички им казват: „Искаме да ви наемем“. Разликата е, че се оценява какво си научил по пътя до първия ти провал\". Според Томас Англеро най-голямата възможност е осъзнаването, че компанията ви не е в чак толкова лоша ситуация, колкото изглежда. \"Ще разберете, че за година, две или за няколко месеца ще имате нови източници на приходи и нов бизнес модел. Просто започнете. Изкуственият интелект не е страшен. Това е просто софтуер\", отбеляза той. \"Днес много лидери говорят за изкуствения интелект, а дори не са започнали първия си малък проект с него. Най-голямото предизвикателство е просто да го направят. Просто да започнат. Да спрат да говорят за него, да спрат да гледат „Терминатор“ по телевизията в петък вечер\", заяви Томас Англеро. \"Едно от фундаменталните неща за изкуствения интелект е, че може да събира информация от много различни източници. Благодарение на факта, че може да прави това, хората, управляващи компаниите, ще могат да взимат по-добри решения, базирани на повече данни, отколкото са имали преди\". \"След 10-20 години няма да казваме, че има изкуствен интелект, защото той ще е във всичко\", твърди Томас Англеро.", "date": "2019.10.06", "title": "IBM: След 20 г. изкуственият интелект ще е във всичко"}
{"url": "https://www.24chasa.bg/novini/article/7693366", "text": "„В основната си част Наказателно-процесуалният кодекс е една ламарина с много дупки, с непрекъснати промени, с непрекъснати поправки на поправките, с непрекъснат натиск да се правят нови и нови промени съобразно конкретна ситуация в конкретен казус.“ Това каза проф. Огнян Герджиков, бивш председател на Народното събрание и служебен премиер през 2017 година, предава  . „Ако на всеки конкретен случай реагираме по някакъв начин, то това не е законодателство. Това е нещо, което е различно от устойчивостта, която се изисква за всяка нормална правова държава“, добави той. Според проф. Герджиков непрекъснатите промени в законите не са само в областта на наказателното право. „Това е нещо, което е в състояние да ме вбеси. Не знам защо у нас се смята, че Народното събрание трябва да действа като корпус за бързо реагиране. Закони не се правят така. Народната воля не трябва да се слуша безпрекословно по всички въпроси“, заяви проф. Герджиков. По думите на му професионализмът у нас не е на почит и е в криза. „В много направления се действа аматьорски и това взема връх, дори в законодателството. Сега всичко е спонтанно. Трябва да има стабилност, предвидимост. Затова и инвеститорите бягат от България, защото тук по средата на играта правилата се сменят“, допълни той. „Стана ясно, че НК е от 1968 година. В общата му част почти няма какво да се пипа. Но там, където са отделните видове престъпления, там е изключителен хаос, пълен с вътрешни противоречия и с кръпки. Но това е дългосрочна задача, която трябва да бъде изпълнена от сериозна група от професионалисти, да се направят публични обсъждания. Големите закони на демократичните държави се правят много години, а не за броени дни и месеци“, изказа се проф. Герджиков за нуждата от нов Наказателен кодекс.", "date": "2019.10.06", "title": "Проф. Огнян Герджиков: Наказателният кодекс е ламарина с много дупки"}
{"url": "https://www.24chasa.bg/novini/article/7693376", "text": "Жители на Черноморец, Атия и Присад затвориха пътя за Созопол в знак на протест срещу изграждането на депо за опасни битови отпадъци в Атия, липсата на питейна вода в Присад и проблема с частните земи в бившите военни поделения край Черноморец, предаде БГНЕС. Повече от петдесет човека се събраха на протест в Созопол. Хората от Атия твърдят, че депото е на метри от селото и представлява екологична опасност. Близо час протестиращите преминаваха със знамена и плакати по пешеходната пътека в новия град и блокираха движението.", "date": "2019.10.06", "title": "Петдесетина души затвориха пътя за Созопол, протестират за различни неща"}
{"url": "https://www.24chasa.bg/novini/article/7693381", "text": "Полицията в Хонконг използва днес сълзотворен газ срещу демонстранти, които в нарушение на забраната портестираха с маски, предаде Ройтерс. Според очевидци не е имало видима причина полицията да прибегне до тази мярка, тъй като митингът в търговския район \"Пасифик плейс\" преминавал мирно, както и демонстрацията в Коулун, предава БТА. Десетки хиляди протестиращи носеха маски в знак на пренебрежение към останалия от колониално време закон за извънредните правомощия Той забранява закриването на лицата и предвижда до една година затвор за нарушителите. Полицията е разпратила на жителите на автономната китайска територия предупредителни СМС-и да останат днес по домовете си заради \"неразрешени публични прояви, които вероятно ще причинят насилие и разрушение\".", "date": "2019.10.06", "title": "Полицията в Хонконг използва сълзотворен газ срещу демонстранти, излезли с маски въпреки забраната"}
{"url": "https://www.24chasa.bg/novini/article/7693387", "text": "Как се измерва теглото на жив кит? Очевидният отговор е \"много внимателно\". Ясно е, че огромните морски бозайници не могат да бъдат поставени на кантар. За целта специалисти от Дания и САЩ разчитат на помощта на дронове, съобщава Юрик алърт. Учени от датския Институт за перспективни изследвания в Орхус и океанографския институт \"Удс Хоул\" в Масачузетс, САЩ, са установили как с точност да измерват теглото на живеещи на свобода китове, като за целта използват единствено въздушни снимки, направени от дронове, предава БТА. Новаторският метод, описан в сп. \"Methods in Ecology and Evolution\", може да се използва, за да се придобият повече знания за физиологията и екологията на едрите морски обитатели. Измервайки телесната дължина, широчина и височина на свободно живеещи Южни гладки китове, фотографирани от дронове, изследователите са разработили модел, който точно изчислява телесния обем и масата им. Заради огромните им размери досега единственият начин за получаването на подобна информация е бил да се претеглят мъртви или изхвърлени на брега екземпляри. \"Знанието за телесната маса на свободно живеещи китове открива нови изследователски пътища\", казва Фредрик Кристиансен от датския екип.", "date": "2019.10.06", "title": "Учени \"претеглят\" китове с помощта на дронове"}
{"url": "https://www.24chasa.bg/novini/article/7693382", "text": "Лудовик Орбан - лидер на основната опозиционна партия в Румъния, заяви днес, че правителството на Социалдемократическата партия (СДП) опитва да убеди парламентаристите, които са се подписали под вота на недоверие, да не присъстват на гласуването му в четвъртък. По думите на Орбан нито един от 237-те народни представители, които са подкрепили вота на недоверие, не е променил позицията си, съобщава информационният сайт Зиаре, цитиран от БТА. Шест политически сили, водени от Национално-либералната партия (НЛП), внесоха миналата седмица вот на недоверие срещу правителството на СДП, начело с Виорика Дънчила. Сред подписалите вота на недоверие са бившите партньори на СДП - Алианс на либералите и демократите и Демократичен съюз на унгарците в Румъния. Поради тази причина мнозина в Румъния изразяват съмнения дали всичките 237 народни представители, които са се подписали под вота, ще гласуват в негова подкрепа и в пленарна зала. Повечето партии обявиха, че ще гласуват явно. Вотът ще бъде обсъден и гласуван на 10 октомври, четвъртък. За да бъде свалено правителството, вотът на недоверие трябва да събере минимум 233 гласа. Лидерът на НЛП Лудовик Орбан каза, че няма притеснения относно гласуването на народните представители от Демократичен съюз на унгарците в Румъния (ДСУР), които няма да гласуват явно. \"За 30 години ръководството на ДСУР никога не е искало от своите парламентаристи да гласуват явно. (...) Също така през тези 30 години официалните решения, вземани от ръководството на ДСУР, са били спазвани от парламентаристите на съюза. Нямам никакви притеснения по отношение на вота на парламентаристите от ДСУР\", каза Лудовик Орбан. По думите му редица парламентаристи са сигнализирали, че правителството им предлага всякакви стимули, само и само да не гласуват вота на недоверие. \"До момента нямам информация някой от подписалите да е взел друго решение\", уточни Лудовик Орбан. По думите му сред вносителите на вота на недоверие има пълна мобилизация за успех на инициативата. Орбан каза, че още седем народни представители са изразили готовност да подкрепят предложението за сваляне от власт на правителството на Виорика Дънчила, така че вече разчита на 244 гласа.                                                                                                                                                                                                                                                                                                                                ", "date": "2019.10.06", "title": "Румънски опозиционен лидер: Правителството се опитва да разубеди подписалите вота на недоверие"}
{"url": "https://www.24chasa.bg/novini/article/7692975", "text": "Тридесет и седем души са ранени в събота, след като двуетажен автобус се преобърна в графство Девън в югозападна Англия, съобщиха от полицейското управление в Девън и Корнуол. \"В резултат на инцидента 37 души бяха ранени, от които осем души получиха потенциално сериозни наранявания\", гласи изявление на представител на спасителните служби, цитирано от РИА Новости и БГНЕС. В прессъобщението на полицията се отбелязва, че лекарите са прегледали още 10 души, но те не се нуждаят от медицинска помощ. Все още не са съобщени причините за произшествието. Отбелязва се, че водачът на автобуса не е бил арестуван. Той е съдействал за разследването на причините за произшествието.", "date": "2019.10.06", "title": "Двуетажен автобус се преобърна във Великобритания, 37 са ранени (Снимки)"}
{"url": "https://www.24chasa.bg/novini/article/7692956", "text": "Парламентарни избори се провеждат днес в Португалия, Косово и Тунис, съобщава БТА. Португалците гласуват днес на парламентарни избори, предаде Ройтерс. Според социологическите проучвания се очаква след четири години на икономически растеж да победи Социалистическата партия на премиера Антониу Коща, но без да получи пълно мнозинство. Това означава, че тя най-вероятно ще търси споразумение с една или повече партии, за да остане на власт. Според изследванията на общественото мнение и анализаторите опозицията няма шанс да спечели, а дори и това да стане, няма да може да състави правителство. Като най-вероятен следизборен сценарий се сочи сключването на ново управленско коалиционно споразумение между Социалистическата партия и крайната левица. Всички останали варианти за коалиране се смятат за малко вероятни. Гласоподавателите в Косово ще избират днес нов парламент на предсрочни избори, в центъра на които бяха темите за широко разпространената корупция, високата безработица и лошите отношения със съседна Сърбия, които Косово трябва да поправи, ако иска да се доближи до членство в ЕС, съобщава агенция Ройтерс. Косово има най-младото население в Европа - средната възраст в страната е 29 години. Годишният икономически растеж е средно четири процента през последното десетилетие, но страната е сред най-бедните, а над 200 000 косовари са избягали и са подали молби за убежище в ЕС след 2008 г., когато Косово обяви независимост от Сърбия. Предсрочните избори бяха предизвикани от оставката на премиера Рамуш Харадинай през юли, след като той бе призован за разпит от съда в Хага във връзка с ролята му във войната срещу сръбските сили през 1998-1999 г. Общественото недоволство от управлението на неговата трипартийна коалиция увеличи подкрепата за опозиционните партии, като дясноцентристката Демократичен съюз на Косово и Самоопределение се борят за първото място. Кандидатката на Демократичен съюз на Косово за министър-председател Вьоса Османи смята, че страната е готова за първи път да има жена за премиер. 37-годишната Вьоса Османи, която е завършила в САЩ, се застъпва за пазарни реформи, докато нейният основен конкурент - лидерът на Самоопределение Албин Курти, иска да създаде суверенен фонд, който да възстанови ключовите държавни предприятия. И двамата са против териториални отстъпки за Сърбия като начин за съживяване на преговорите за нормализиране на отношенията. Социологическите анкети сочат, че нито една партия няма да спечели достатъчно подкрепа, за да състави собствено правителство. Очакват се продължителни и трудни преговори, отбелязва Ройтерс. Населението на Косово е 1,8 милиона души. Партиите и коалициите се състезават за 100 от общо 120 места в парламента. Останалите 20 са запазени за етническите общности, включително за косовските сърби, които ще имат 10 депутатски мандата. Независимостта на Косово е призната от над 110 държави. Пет от членките на ЕС, както и Сърбия, Русия и Китай, не признават Косово за суверенна държава. В сръбската конституция е записано, че Косово е част от територията на страната. През ноември Прищина наложи 100-процентови мита на сръбски стоки и обяви, че ще ги отмени, когато Белград признае Косово. Днес седем милиона тунизийци гласуват за парламент, три седмици след като санкционираха управляващата политическа класа на първия тур на президентските избори, предадоха ТАСС и Франс прес. На тези втори парламентарни избори след приемането на конституцията през 2014 г. се явяват 15 000 кандидати за 217 места и множество партии без ясно позициониране в политическия спектър. Излезлият на първо място на първия тур на президентските избори медиен магнат Набил Каруи създаде през юни партията \"Калб Тунес\" (Сърцето на Тунис), която според неофициални допитвания е с най-добри шансове да спечели първо място с 29 процента от гласовете. Второ място с 15 процента се отрежда на ислямистката партия \"Ан Нахда\" (Възраждане), а трето - на националдемократическата Свободна конституционна партия с 12 процента. Следващият парламент се очертава силно разпокъсан, а някои политически формации са във враждебни отношения, което предвещава трудни преговори за съставяне на мнозинство. Според анализатора Микаел Аяри е възможно да не се стигне до съставяне на правителство в предвидения от конституцията срок.", "date": "2019.10.06", "title": "Парламентарни избори се провеждат днес в Португалия, Косово и Тунис"}
{"url": "https://www.24chasa.bg/novini/article/7692990", "text": "Тридневен траур в Шивачево и Твърдица в памет на семейството, което загина при тежката катастрофа преди ден в Прохода на Републиката. Днес е погребението на трагично загиналите четирима души, сред които и две деца, предаде  . Съдът остави в ареста украинския гражданин, който предизвика тежката катастрофа. При инцидента загинаха възрастен мъж, съпругата му и двете им внучета, след като колата им беше блъсната челно и се възпламени.", "date": "2019.10.06", "title": "Ден на траур в Твърдица и Шивачево след зверската катастрофа, днес погребват жертвите"}
{"url": "https://www.24chasa.bg/novini/article/7693003", "text": "Премиерът Бойко Борисов се среща днес с престолонаследника на емирство Абу Даби и заместник-върховния главнокомандващ на въоръжените сили шейх Мохамед бин Зайед Ал-Нахаян, предава  . Министър-председателят е на двудневно посещение в Обединените арабски емирства. Те са важен и перспективен външнотърговски партньор на България сред страните от района на Залива. В рамките на посещението ще се търсят възможности за развитие на отношенията в сфери като цифровата икономика, образованието, културата, транспорта, енергетиката и туризма, както и по отношение на сътрудничеството във вътрешните работи и борбата срещу организираната престъпност и тероризма.", "date": "2019.10.06", "title": "Борисов ще се срещне с престолонаследника на Абу Даби днес"}
{"url": "https://www.24chasa.bg/novini/article/7692932", "text": "През първата половина на годината китайските туристи в чужбина са похарчили 127,5 милиарда долара, се казва в доклад на Държавната служба за валутна размяна, съобщава  . Най-голям процент от средствата са отишли в други азиатски страни – 54%, на второ място се нареждат Северна и Южна Америка с 24%, а трета е Европа с 13%. Със засилване на търговските и инвестиционни връзки между страните в обхвата на инициативата „Един пояс, един път\", се наблюдава тенденция към засилване разходите на китайските туристи в тях, посочва още докладът – те са били 14,9 милиарда за горепосочения период. Най-популярният метод за разплащане остават банковите карти, а основният компонент на разходите – пазаруването, чийто обем е същия както за същия период на 2018 г. Според Световната организацията за туризъм към ООН броят на пътуващите с цел туризъм в глобален план ще надхвърли 1,8 милиарда до 2030 г. Китай се разглежда като най-бързо развиващият се пазар и ще играе ключова роля за целия сектор.", "date": "2019.10.06", "title": "Китайските туристи са похарчили 128 млрд. долара в чужбина за първото полугодие"}
{"url": "https://www.24chasa.bg/novini/article/7693007", "text": "Няколкостотин привърженици на движението на \"жълтите жилетки\" и активисти на природозащитни организации участваха вчера в протестни акции в югоизточната част на Париж, съобщи ТАСС, като се позова на радио \"Франс енфо\". При проявата в 13-ти район на френската столица представители на \"жълтите жилетки\", на екодвижението \"Бунт срещу унищожението\" и организацията \"Младежи за климата\" нахлуха в търговски център на площад \"Италия\" и проведоха там демонстрация в защита на климата. В ръцете си активисти държаха плакати с лозунги \"Да кажем \"не\" на унищожаването на планетата!\", \"Да възстановим ресурсите!\", \"Стоп на международните компании!\", предава БТА. Дойдохме тук, тъй като места като тези са символ на производството, което унищожава дивата природа, каза участник в акцията. При демонстрацията на няколко пъти се стигна до сблъсъци между протестиращи и охраната на мола, която повече от час се опитваше да разгони активистите. Демонстрантите напуснаха сградата едва след намесата на полицията.", "date": "2019.10.06", "title": "Няколкостотин \"жълти жилетки\" и природозащитници протестираха в Париж"}
{"url": "https://www.24chasa.bg/novini/article/7691089", "text": "Известна със своя стил, античност и архитектура, Италия е привлекателна не само като туристическа, но и като образователна дестинация. Страната привлича ежегодно 80 000 международни студенти от цял свят с многобройните си бакалавърски програми, магистратури и докторантури, които се предлагат както на италиански, така и на английски език! Това е поводът за девета поредна година изложението „Дни на италианското образование“ да покани представители на едни от най-престижните италиански учебни заведения. Събитието ще се състои на  . Форумът се провежда под патронажа на Италианската търговска камара. Организатор е агенция за образование в чужбина „Скай Лайнс“. За първи път тази година в “Дни на италианското образование“ ще участват университетът за   и най-старият университет в Италия след Болонския -  . Специални гости на изложението са:  – безспорният лидер в обучението по архитектура и инженерни науки в Европа; , завършен от бившия председател на Еврокомисията - Романо Проди; Университетът на Венеция –  , известен като първото бизнес училище в Италия и второто в Европа;  – единственият италиански университет, специализиран в областта на комуникациите и чуждите езици. Световноизвестните академии за мода, дизайн и визуални комуникации –  Гост на изложението е и центърът за езиково обучение  , който организира курсове за изпита по архитектура в Италия. Италианските учебни заведени отпускат различи стипендии на база висок успех или креативност. Държавата, от своя страна, счита, че всеки има право на висше образование, независимо от финансовите и социални възможности, и отпуска стипендии на база семейни доходи и успех. Таксите за обучение в държавните университети варират между EUR 900 и EUR 3900, като повечето български студенти заплащат около 1000 евро. „Дни на италианското образование“ има съпътстваща програма от презентации на участниците в събитието, която дава възможност за допълнителна информация относно условията на кандидатстване и изискванията за прием във висшите учебни заведения. Пълната програма на събитието както и възможност за безплатна регистрация ще откриете  !", "date": "2019.10.06", "title": "Италия – една от най-търсените образователни дестинации в Европа"}
{"url": "https://www.24chasa.bg/novini/article/7693025", "text": "„Сбербанк“ идентифицира виновния за изтичането на данни на 200 клиенти на банката, който се оказа неин служител, информира РИА Новости. Няма заплаха за кражба на данни от общо 60 милиона карти, съобщиха от банката. . Банката започна вътрешно разследване за умишлени криминални действия на служител като основна версия - външното проникване в базата данни е невъзможно поради нейната изолация, предава БГНЕС. В резултат на вътрешно разследване, на 4 октомври службата за сигурност на банката, в сътрудничество с правоприлагащите органи, откри, че ръководителя на сектора в едно от бизнес подразделенията на банката е имал достъп до базите данни по силата на служебните си задължения и според „Сбербанк“ се е опитал да открадне информация за клиенти. Както бе отбелязано в пресслужбата на „Сбербан“, те са успели да съберат доказателства за вината на служителя. Той е направил самопризнания и сега служителите на реда работят с него. „Няма риск от изтичане на клиентски данни“, се подчертава в съобщението на „Сбербан“. При нито един от случаите няма заплаха за сигурността на средствата на клиентите на банката, подчерта кредитната институция. Изпълнителният директор на \"Сбербанк\" Герман Греф, увери, че картите, от които е имало изтичане на данни, са били под специален контрол на банката, всяка сделка, извършена по тях, е била наблюдавана, така че няма заплаха от кражба на клиентски средства. Той добави, че първоначално кръгът от заподозрени е включвал 35 души, но след това е стеснен на двама, а накрая до един банков служител, който впоследствие е признал. Греф каза още, че служителят на „Сбербанк“, заподозрян в изтичане на данни на 200 клиенти, е изправен пред наказателна отговорност. Служителят, според ръководителя на „Сбербанк“, е обяснил действието си с лични причини, сега банката проверява тази информация. „Всички карти бяха преиздадени, собствениците няма от какво да се притесняват\", успокоява той.", "date": "2019.10.06", "title": "Хванаха виновника за теча на банкови данни в Русия"}
{"url": "https://www.24chasa.bg/novini/article/7693030", "text": "Задържаха мъж, за който се предполага, че е участвал в обира на банков клон в София, съобщи  . Очаква се по-късно днес полицията да разкрие повече подробности относно случая. Припомняме, че в събота почти 200 000 лева изчезнаха от сейфа на банков клон в „Люлин\" в София. Касиерката за кратко напуснала офиса на банката, без да заключи парите, а когато се върнала, установила обира. Това твърди самата тя пред полицията. Проверява се и версията дали намерен в събота опожарен автомобил в близост до село Мрамор има отношение към случая. В рамките на днешния и утрешния ден клонът на банката по график не работи. Вероятно той ще поднови дейност от вторник.", "date": "2019.10.06", "title": "Задържаха мъж за банковия обир в София"}
{"url": "https://www.24chasa.bg/novini/article/7692924", "text": "До 2020 г. Китай планира да изгради 127 ключови специални жп линии, се казва в съобщение на Националната комисия за развитие и реформи, съобщава  . Тези линии, чиято дължина ще бъде 1586 км се очаква да редуцират броя на късите пътувания, да подобрят ефективността на трафика и подобрят икономическите и социални ползи. В тази връзка комисията публикува насоки за ускоряване изграждането на специални жп линии, които да осигурят достъп до 80% от големите пристанища, мащабни индустриални и минни предприятия и нови логистични паркове. Този процент ще се увеличи до 85% до 2025 г., като до всички пристанища по река Яндзъ ще се движат влакове.", "date": "2019.10.06", "title": "До 2020 г. Китай ще изгради 127 ключови специални жп линии"}
{"url": "https://www.24chasa.bg/novini/article/7693071", "text": "Учени разкриват къде можете да оцелеете от апокалипсис, причинен от глобална епидемия. Това се съобщава от портала Сайънс Алерт. Според Ник Уилсън, професор от Университета в Отаго, откритията в областта на биотехнологиите биха могли да доведат до появата на генетично проектирана пандемия, опасна за цялото човечество, предава БГНЕС. Уилсън отбеляза, че в случай на апокалиптично огнище шансовете за спасение могат да бъдат сведени до нула. Но ако човек е на правилното място в момента на бедствието, той може значително да увеличи шансовете си за оцеляване. Като пример професорът посочи островите, които са естествено изолирани от разпространението на инфекцията. Учените съставиха списък от 20 държави, които биха могли да станат сигурно убежище в случай на апокалипсис. Според изследователите, най-безопасни са Австралия, Нова Зеландия и Исландия.", "date": "2019.10.06", "title": "Вижте кои са най-безопасните страни в случай на апокалипсис"}
{"url": "https://www.24chasa.bg/novini/article/7693093", "text": "Учени откриха миниатюрни сечива на 45 000 години в пещера в Шри Ланка, съобщи Фокс нюз. Пещерата, където са намерени - Фа Хиен, е в тропическа джунгла. Разположението й показва \"по-разнороден природен контектст\" за използването им от Хомо сапиенс, предава БТА. Досега подобни сечива бяха свързвани с лов на големи животни в тревисти райони. \"Находките показват също, че технологията за изработване на каменните сечива се е променила малко през дългия период, в който хората са обитавали пещерата - отпреди 48 000 години допреди 4000 години\" - каза Андреа Пичин от института \"Макс Планк\". Според специалистите това означава, че технологията, практикувана от тези ранни обитатели на джунглата, е била много успешна. \"Макар и тези малки каменни сечива да са били най-вероятно върхове на оръжия за хвърляне, анализите продължават, тъй като намерихме и костни сечива на същото място - добави Михаел Петраля от екипа. - Каквито и да са резултатите, тези миниатюрни сечива поставят Шри Ланка на централно място, що се отнася до усъвършенстваната им изработка от Хомо сапиенс. По същество ние разкрихме \"горния палеолит\" на джунглата\", добави Петраля.", "date": "2019.10.06", "title": "Учени откриха миниатюрни древни сечива в пещера\nв Шри Ланка"}
{"url": "https://www.24chasa.bg/novini/article/7693116", "text": "Министърът на енергетиката Теменужка Петкова заяви в \"Денят започва с Георги Любенов\" пo  , че към днешна дата е оптимист за реализирането на проекта АЕЦ \"Белене\". Провежда се процедура за избор на стратегически инвеститор. Тази процедура беше публикувана в официален вестник на ЕС, целта беше да стигне максимално широк кръг заинтересувани лица. Да бъде абсолютно публична, така че да могат наистина големи компании да заявят интерес и да участват в този проект, защото смятам, че ще бъде важен не само за България, но и за целия регион, каза тя. От 1 октомври са в сила промени в наредбата за топлоснабдяването. Бяха направени съществени промени, коментира Петкова. Определени са конкретни срокове, свързани с ангажиментите на фирмите за топлинно счетоводство. На първо място - да извършват отчетите, те трябва да бъдат готови до 10 юли. До 15 юли те трябва да представят изравнителните сметки и до 31 август е срокът за обжалване на съответните сметки, ако хората смятат, че има определени проблеми, обясни тя. Министър Петкова допълни, че в наредбата се дава възможност етажната собственост сама да определи размера ѝ - между 20% и 40%. Тя каза още, че българските граждани трябва да са спокойни, че газ ще има, а през юни са реализирани и първите доставки на втечнен газ от Съединените щати. От 1 декември ще може да заработи Българската борса за търговия с природен газ, което по думите ѝ е важна крачка за либерализацията на цената. Либерализацията на цената на природния газ е основно наше задължение като държава членка на ЕС. Либерализацията означава конкуренция. Това означава по-добри цени и по-добри условия, завърши Петкова.", "date": "2019.10.06", "title": "Теменужка Петкова: Оптимист съм за реализацията на проекта АЕЦ \"Белене\""}
{"url": "https://www.24chasa.bg/novini/article/7693121", "text": "Британският премиер Борис Джонсън обявява в два неделни вестника, че Обединеното кралство излиза от ЕС след 25 дни без сделка, ако Брюксел не направи компромис. В същото време проучване на общественото мнение показва, че преднината на консерваторите през лейбъристите се увеличава, предава  . След като Европейската комисия отмени преговорите през уикенда, описвайки новите предложения на Джонсън като „недостатъчна основа за постигане на споразумение“, премиерът пише днес в „Сън“ и „Сънди експрес“, че „след десетилетия на кампания, три години на спорове и очевидно безкрайни месеци на безсмислено отлагане, сега остават точно 25 дни до приключване на членството на Обединеното кралство в ЕС“. „Ще си стегнем багажа и ще напуснем на 31 октомври. Единственият въпрос е дали Брюксел весело ще ни помаха със взаимноприемлива сделка или ще ни принудят сами да напуснем“, продължава Борис Джонсън. В същото време последното проучване на общественото мнение, след проведените партийни конференции, вдъхва оптимизъм на торите при евентуални общи избори. Консерваторите се радват на подкрепа на 38 процента от гласоподавателите, което е с 15 процента повече от следващите ги лейбъристи. В сравнение с предишни анкети торите са увеличили подкрепата си с 2 процента, лейбъристите са загубили един процент, а при либералдемократите се наблюдава отстъпление от 5 процента.", "date": "2019.10.06", "title": "Борис Джонсън: Остават 25 дни до напускането на ЕС"}
{"url": "https://www.24chasa.bg/novini/article/7693131", "text": "Множество нарушения на Закона за движение по пътищата са констатирани при осъществения пътен контрол на територията на РУ-Първомай. Акцията по безопасност на движението е проведена в събота, за времето от 8.00 ч. до 20.00 ч., от екипи на сектор Специализирани полицейски сили. Проверени са 141 души и 127 МПС. Установени са 123 нарушения. Съставени са 56 акта и издадени 41 глоби с фиш. Преобладават случаите на неизползвани обезопасителни колани - 50. Един шофьор е бил под въздействие на алкохол над 1,2 промила, 18 - с неизправни пътни документи, 4 са ползвали мобилни телефони без необходимото устройство. От автомобилите 14 са били без годишен технически преглед и по 4 с технически неизправности и застраховка ГО. Засечени са и 5 коли с неправомерно затъмнени стъкла.", "date": "2019.10.06", "title": "123 нарушения на пътя само за ден в Първомай"}
{"url": "https://www.24chasa.bg/novini/article/7693136", "text": "Иран ще използва всеки възможен начин да изнася петрола си, заяви министърът на петрола Биджан Намдар Зангане на сайта на министерството и допълни, че износът на суров петрол е законно право на страната, предаде Ройтерс. \"Ще използваме всеки възможен начин да изнасяме своя петрол и няма да отстъпим пред натиска на Америка, тъй като износът на петрол е легитимно право на Иран\", посочи Зангане. Иранският износ на суров петрол беше намален с повече от 80 процента, след като САЩ възстановиха санкциите. Това стана след като президентът Доналд Тръмп изтегли страната си от сключената през 2015 г. ядрена сделка между Иран и големите световни сили, предава БТА. Иранската организация за атомна енергия повтори днес, че Техеран ще ограничи още повече ангажиментите си по сделката, ако подписалите я европейски страни не изпълнят обещанията си да предпазят иранската икономика от американските санкции. \"Ще изпълним плановете си за намаляване на ангажиментите ни по ядреното споразумение, ако останалите страни не спазят обещанията си\", заяви говорителят на организация Бехруз Камалванди, цитиран от информационна агенция ИСНА.", "date": "2019.10.06", "title": "Иран: Ще използваме всеки възможен начин да изнасяме петрола си"}
{"url": "https://www.24chasa.bg/novini/article/7692900", "text": "Съединените щати увериха днес, че ядрените преговори със Северна Корея в Швеция са преминали добре, предаде Франс прес. По-рано севернокорейската страна заяви, че преговорите са се провалили и че отговорността за това е на Вашингтон, предава БТА. \"Направените по-рано от делегацията на Северна Корея коментари не отразяват съдържанието и духа на днешната дискусия, която продължи осем часа и половина. (Представителите на) Съединените щати излязоха с новаторски идеи и проведоха хубава дискусия със севернокорейските си колеги\", заяви в комюнике говорителката на американския Държавен департамент Морган Ортагюс. Съединените щати приеха поканата на Швеция да се върнат в Стокхолм след две седмици за продължаване на обсъжданията, изтъкна Ортагюс. Вашингтон и Пхенян е невъзможно да преодолеят едно 70-годишно наследство на война и враждебност на Корейския полуостров в рамките на един съботен ден. Обсъждат се важни въпроси, които изискват сериозно внимание от страна и на двете държави. Съединените щати изразиха готовност за това, става ясно от изявлението на говорителката. Обсъжданията в Швеция са първият опит за подновяване на диалога между Съединените щати и Северна Корея след провала на срещата между американския президент Доналд Тръмп и севернокорейския лидер Ким Чен-ун във виетнамската столица Ханой през февруари, отбелязва Франс прес.", "date": "2019.10.06", "title": "Вашингтон: Ядрените преговори със Северна Корея в Швеция преминаха добре"}
{"url": "https://www.24chasa.bg/novini/article/7692904", "text": "Ирландският премиер Лио Варадкар иска да се срещне тази седмица с британския премиер Борис Джонсън за обсъждане на Брекзит, предаде Ройтерс. Варадкар заяви вчера, че сега е времето Лондон да продължи с новите си предложения за Брекзит, които започна да представя тази седмица, предава БТА. До насрочената дата за Брекзит остава по-малко от месец и Джонсън се опитва да намери алтернативно решение на въпроса с ирландската граница, който се оказа най-сложният в преговорите с Брюксел. Европейският съюз и Ирландия заявиха в четвъртък, че е малко вероятно новите британски предложения да доведат до сделка. Дъблин предупреди Великобритания, че ще се стигне до Брекзит без сделка, ако Лондон не се съгласи на повече отстъпки. \"Намираме се в процес на уговаряне на среща с премиера Джонсън следващата седмица. Времето ни притиска. На 17 и 18 октомври ще има среща на Европейския съвет и не е разумно да се очаква, че 27 или 28 правителствени ръководители ще решат да подпишат нещо, което са видели преди един или два дни\", категоричен бе Варадкар. Премиерът на Финландия (която сега председателства Съвета на Европейския съюз) Анти Рине заяви, че е казал на Джонсън в телефонен разговор вчера, че е важно да се намери решение до една седмица, навреме за срещата на Европейския съвет. \"Джонсън каза, че е съгласен с графика и че разбира, че условията, които предявих по отношение на спазването на Споразумението от Разпети Петък, съхраняването на единството на Европейския съюз и гарантирането на функционален вътрешен пазар, са необходими за (намирането на) решение\", каза Анти Рине. Говорителка на Джонсън отказа коментар за обсъжданията с другите лидерите от ЕС, отбелязва Ройтерс.", "date": "2019.10.06", "title": "Ирландският премиер иска среща с Борис Джонсън тази седмица за обсъждане на Брекзит"}
{"url": "https://www.24chasa.bg/novini/article/7692909", "text": "Мъжът, убил с нож четирима служители на парижката префектура на полицията, е изповядвал радикално виждане за исляма и е бил във връзка с хора от ултраконсервативната салафитска общност, съобщи днес шефът на националната антитерористична прокуратура Жан-Франсоа Рикар, цитиран от Франс прес. Първоначалните следствени действия са установили, че той е \"одобрявал някои насилствени действия, вършени в името на тази религия\", \"не искал повече да има определени контакти с жени\", \"оправдал\" атентатите срещу сп. \"Шарли ебдо\" през 2015 г., а също че \"от няколко месеца е променил начина си на обличане\", уточни на пресконференция прокурорът, предаде БТА. Нападателят приел исляма преди около 10 години. Преди нападението тази седмица той разменил 33 есемеса със съпругата си, като всички те имали религиозен характер и завършвали с думите \"Аллах акбар\" (\"Аллах е велик\" на арабски), каза Рикар, цитиран от Ройтерс и ТАСС. Според Франс прес името на нападателя е Микаел Арпон.", "date": "2019.10.06", "title": "Нападателят в Париж бил радикален ислямист"}
{"url": "https://www.24chasa.bg/novini/article/7692912", "text": "Руският вицепремиер Юрий Борисов изрази вчера в Каракас подкрепата на Москва за венецуелския президент Николас Мадуро, предаде Ройтерс. Москва се превърна в последен пристан за социалистическото правителство на Венецуела, като руското правителство и руският петролен гигант Роснефт му предоставиха най-малко 17 милиарда долара заеми след 2006 г., предава БТА. На фона на това, че десетки западни и латиноамерикански страни разглеждат Мадуро като нелегитимен президент на Венецуела, подкрепата на Русия и Китай се оказва изключително важна за него. На среща между руските и венецуелските правителствени служители в Каракас с участието на Борисов венецуелският вицепрезидент Тарек Ел Аисами благодари на Москва за улесняването на доставките на петрол въпреки американските санкции. \"Руско-венецуелските отношения са в най-добрия си момент и ние показахме, че насред трудности можем заедно да вървим напред с ефективна политическа и дипломатическа координация между двете правителства\", заяви Ел Аисами. Борисов подчерта подкрепата на Москва за Мадуро. Нарастващият обем на двустранната търговия е признак за легитимността на правителството на президента Николас Мадуро, изтъкна руският вицепремиер. Венецуелският лидер Николас Мадуро и руският президент Владимир Путин обсъдиха накратко дълговете на Каракас към Русия по време на посещението на Мадуро в Москва миналия месец, припомня Ройтерс.", "date": "2019.10.06", "title": "Руски вицепремиер изрази подкрепата на Москва за Николас Мадуро"}
{"url": "https://www.24chasa.bg/novini/article/7692915", "text": "Очаква се утре да бъдат възобновени преговорите за Брекзит между Европейския съюз и Лондон, предаде Франс прес. ЕС е по-скоро на позиция, че предложенията на британския премиер Борис Джонсън с цел избягване на Брекзит без сделка са недостатъчни. Това мотивира Джонсън да разговаря вчера с лидери на страни от ЕС, предава БТА. Един от неговите събеседници бе финландският премиер Анти Рине, чиято страна е председател на Съвета на Европейския съюз. Рине е подчертал в разговора си с Джонсън, че е важно да бъде намерено решение в рамките на една седмица. Холандският премиер Марк Рюте заяви в Туитър, че е разговарял с Борис Джонсън и му е обърнал внимание, че във връзка с британските предложения остава да се уточнят още много важни въпроси. Според Рюте има да се свърши още много работа преди срещата на Европейския съвет на 17 и 18 октомври. Брюксел не бе очарован от новите британски предложения за Брекзит. \"Предложенията на Великобритания не могат да служат за основа за сключването на сделка\", заяви в петък говорителката на Европейската комисия Наташа Берто. Лидерите на Европейския съюз ще трябва да решат на срещата си в Брюксел на 17 и 18 октомври дали са налице необходимите условия за ново удължаване на срока за Брекзит. Борис Джонсън обаче обещава Брекзит на всяка цена да настъпи на 31 октомври. Британският вестник \"Дейли телеграф\" във вчерашен материал обръща внимание на възможността Унгария на премиера Виктор Орбан да се притече на помощ на Борис Джонсън в случай, че британският лидер бъде принуден да иска отлагане на Брекзит. За подобно отлагане е необходимо единодушното одобрение на всички държави членки и само един глас против е достатъчен за блокиране на искането. \"Засега няма искане за отлагане (на Брекзит), което значи, че няма и за какво да се спекулира\", заяви пред Франс прес източник от унгарското министерство на външните работи.", "date": "2019.10.06", "title": "Очаква се утре да бъдат възобновени преговорите за Брекзит между Европейския съюз и Лондон"}
{"url": "https://www.24chasa.bg/novini/article/7692918", "text": "Оптимизирането на организационната структура на държавните предприятия на централно управление дава резултати, става ясно от данни на правителствената Комисия за надзор и управление на държавните активи, предава  . До момента са закрити над 14 000 юридически лица, което представлява 26,9% от общия брой, а броят на управленските нива при държавните предприятия остава пет. Правителството е приключило също със закриването на 1957 компании-зомби и с преструктурирането на предприятия в изключително тежко финансово състояние, с което е изпълнило 95,9% от задачите си в това отношение. Комисия за надзор и управление на държавните активи ще ускори прилагането на мерките за структурна реформа на предлагането, оптимизиране разпределението на ресурси и подобряване нивата на управление, за да създаде солидна основа за висококачественото развитие на държавните предприятия на централно управление, се казва още в съобщението ѝ.", "date": "2019.10.06", "title": "Китай продължава с реформирането на държавните предприятия"}
{"url": "https://www.24chasa.bg/novini/article/7692921", "text": "Испанската полиция съобщи вчера, че е арестувала 23-годишен мъж по подозрение, че е член на терористичната организация \"Ислямска държава\", предаде Ройтерс. Полицията заяви, че при претърсване на дома на заподозрения са намерени химикали за приготвяне на експлозив и списък с потенциални мишени, предава БТА. Заподозреният, който е испански гражданин, бе арестуван в град Парла, близо до Мадрид. Случаят се разследва от испанското правосъдие. Терористичната организация \"Ислямска държава\" пое отговорност за нападенията през 2017 г. в Барселона и Камбрилс, при които бяха убити 14 души, припомня Ройтерс. В дома на арестувания са открити химикали за приготвянето на мощния, но нестабилен самоделен експлозив триацетонов трипероксид, който бе използван при няколко нападения в Западна Европа през последните години. Намерена е била също така бронирана жилетка и подробни бележки за приготвянето на експлозива и за потенциални мишени на нападения. Испанският вестник \"Паис\" пише, че заподозреният е заплашил да атакува служител на правосъдието. Според полицията той стои зад испаноезичната версия на платформата Мунтасир медия, която рекламира \"Ислямска държава\" и действа по целия свят с цел подтикване на последователите на организацията да извършват атаки.", "date": "2019.10.06", "title": "Арестуваха мъж в Испания, подозират, че е член на \"Ислямска държава\""}
{"url": "https://www.24chasa.bg/novini/article/7692928", "text": "Британското правителство поиска вчера от американските власти да върнат във Великобритания жената на американски дипломат, причинила смърт при автомобилна катастрофа, предаде Франс прес. Според телевизия \"Скай нюз\" заподозряната за станалата в края на август катастрофа се е позовала на дипломатическия си имунитет и се е върнала в Съединените щати. Британските власти изразиха недоволството си от решението на американските власти да приемат жената обратно в САЩ, предава БТА. \"Разговарях с посланика на Съединените щати, за да изразя пред него разочарованието на Великобритания по отношение на това решение\", заяви британският външен министър Доминик Рааб. В изявлението си Рааб изказва съболезнованията си на семейството на загиналия при катастрофата 19-годишен Хари Дън. Мотоциклетът на Дън е бил блъснат от автомобила на заподозряната на 27 август в Нортхемптъншир, Англия. Местната полиция потвърждава, че 42-годишна американка, за която се смята, че е заподозряната по случая, е напуснала Великобритания, въпреки че преди това е заявила, че няма планове да го прави в близко бъдеще. Полицията изследва всички възможности на дипломацията, с помощта на които разследването да продължи, заявиха полицейски служители. \"Не знаем как да започнем нашия траур. Ние нямаме нищо. Няма справедливост. Не разполагаме с нищо, което да ни утеши, дори не знаем дали тя изпитва угризения\", заяви пред \"Скай нюз\" майката на жертвата Шарлот Чарлс. Бащата на Хари сподели пред телевизионните камери, че е отвратен и съкрушен. \"Разгневен съм от факта, че някой може да направи това и после да се качи на самолета и да отлети\", каза той. Американското посолство в Лондон поднесе съболезнованията си на семейството на жертвата и потвърди, че заподозряната е напуснала Великобритания. Всеки случай, свързан с вдигането на имунитета на наши дипломати и членове на техните семейства в чужбина, се разглежда с голямо внимание и на високо ниво, заяви говорител на посолството. Той подчерта, че рядко се стига до вдигане на имунитета на американските дипломати. \"Отправяме цялото си съчувствие и най-искрените ни съболезнования към семейството на жертвата на тази трагична катастрофа\", каза още говорителят.", "date": "2019.10.06", "title": "Лондон поиска от Вашингтон връщането на жена на дипломат, убила момче при катастрофа"}
{"url": "https://www.24chasa.bg/novini/article/7692936", "text": "Индексът на тържищните цени /ИТЦ/, който отразява цените на хранителните стоки на едро тази седмица остана без промяна на ниво 1.367 пункта, съобщава Държавната комисия по стоковите борси и тържищата /ДКСБТ/. Цената на оранжерийните домати се вдига тази седмица с 3.6 на сто, до 2,03 лева за килограм, а цената на оранжерийните краставици се понижава с 16,1 на сто, до 1,20 лева за килограм. Картофите поевтиняват с 6,1 на сто и се продават по 0,62 лева за килограм. Морковите поскъпват с 4,5 на сто и се търгуват по 0,70 лева за килограм. Зелето поскъпва с 8,3 на сто и се продава по 0,65 лева за килограм. Зелените чушки поскъпват със 7,7 на сто и се търгуват по 1,26 лв./кг. Червените чушки се продават по 1,40 лева за килограм. Ябълките поскъпват с 2,0 на сто, до 1,00 лв./кг. Лимоните поевтиняват с 1,6 процента и се продават по 2,42 лева за килограм. Гроздето поевтинява с 4,7 на сто, до 1,21 лева за килограм. Кравето сирене поскъпва с 0,5 на сто и се търгува по 6,25 лв./кг; кашкавалът, тип \"Витоша\", се купува по 10,66 лв./кг. Олиото се продава по 1,96 лева за литър. Каймата поскъпва с 1,4 на сто и се търгува по 5,09 лева за килограм. Пакетче краве масло от 125 грама се продава по 2,09 лева. Пилешкото замразено месо се търгува по 3,95 лева за килограм на едро в края на седмицата. Захарта се търгува по 1,27 лв./кг, а брашното, тип \"500\", - по 0,99 лева за килограм. Цената на ориза се повишава с 1,0 на сто, до 1,99 лева за килограм. Яйцата се продават средно по 0,20 лева за брой.", "date": "2019.10.06", "title": "Доматите поскъпват с 3,6%, но цената на краставиците пада с 16%"}
{"url": "https://www.24chasa.bg/novini/article/7692943", "text": "Най-висока средна брутна заплата получават хората в София, индустриалните зони около столицата - Божурище и Елин Пелин, Варна, Девня, Пловдив и в малките общини Челопеч и Панагюрище, заради мините там. Най-ниско пък е заплащането в Северозападна България. Това съобщи пред Нова тв Петър Ганев от Института за пазарна икономика. “Разликата между юг и север е, че на север няма центрове, които привличат хора. И огромна част - половината север губи хора постоянно. Някои общини ще се превърнат от места за живеене в едва ли не вилни зони”, каза Ганев. Решението на проблема е Плевен, Велико Търново и Габрово да се развиват като икономически центрове. Сега трите такива големи зони у нас са София, Пловдив и Варна. Над 10% от заетите в Своге всеки ден пътуват към София, където работят, даде пример Ганев.", "date": "2019.10.06", "title": "ИПИ: Липсата на икономически центрове ще превърне някои общини във вилни зони"}
{"url": "https://www.24chasa.bg/novini/article/7692949", "text": "Продължава разследването на банковия обир в София.  , предаде  . Касиерката за кратко напуснала офиса на банката, без да заключи парите, а когато се върнала, установила обира. Това твърди самата тя пред полицията. След огледа на място, криминалистите са свалили отпечатъци и записите на охранителните камери. Оперативно-издирвателните дейности продължават и до момента.", "date": "2019.10.06", "title": "Полицаи свалиха отпечатъци и записи от охранителните камери след банковия обир в \"Люлин\""}
{"url": "https://www.24chasa.bg/novini/article/7693151", "text": "Шестнайсетгодишно момиче от Сливен загина, блъснато от кола на пешеходна пътека. Това съобщиха от пресцентъра на МВР-Сливен. Инцидентът е станал днес в 4 часа на бул.\"Бургаско шосе\" в града. Лек автомобил \"Алфа Ромео\", управляван от водач на 28 години от село Тополчане, е ударил пресичащо на пешеходна пътека момиче от Сливен. Водачът е задържан за 24 часа в РУ-Сливен, като пробата за употреба на алкохол е положителна. По случая е образувано досъдебно производство.", "date": "2019.10.06", "title": "Пиян шофьор уби 16-годишно момиче на пешеходна пътека в Сливен"}
{"url": "https://www.24chasa.bg/novini/article/7693159", "text": "При сблъсък на два автомобила в София единият от тях е преобърнал по таван на улица „Черковна”, предаде  . Две коли на Спешна помощ веднага са пристигнали на място. Двамата водачи са пострадали леко и са откарани в ИСУЛ и „Пирогов”. Очаква се по-късно през деня те да бъдат пуснати за домашно лечение. Към момента няма информация за жертви.", "date": "2019.10.06", "title": "Автомобил се преобърна по таван в София"}
{"url": "https://www.24chasa.bg/novini/article/7693163", "text": "Системата за ранно оповестяване в случай на бедствия или опасност от война се тества по няколко пъти годишно. В средата на тази седмица столичани отново чуха за няколко минути предупредителния вой на сирената. Това даде повод да се обърне внимание на темата за състоянието на бомбоубежищата у нас, в които населението трябва да се укрие в случай на нападение, предава  . Бройката на скривалищата в София е около 500. За съжаление от години те тънат в разруха и забрава, а някои са превърнати в сметища. През годините институциите си ги прехвърлят и никой не желае да се ангажира с поддръжката им. Преди години за тях се грижеше Министерството на отбраната, след това бяха прехвърлени към структурите на Министерството на вътрешните работи. Миналата година, по настояване на премиера Бойко Борисов, те бяха проверени. Тогава се установи, че голяма част от тези обекти нямат ясна собственост. Други нямат Акт 16 и са в плачевно състояние. Решението на тези проблеми е в ръцете на областната управа, главния архитект и кмет. Тогава беше създадена и междуведомствена комисия, която трябваше да реши кои скривалища могат да се реновират, кои трябва да се поддържат и кои трябва да бъдат напълно запечатани. До днес обаче не е ясен резултатът от работата на тази комисия. На този фон се оказва, че е под въпрос дали ще има място къде да се укрият всички при военни действия или атака, въпреки че такова помещение би следвало да има във всеки район. Скривалища има и в част от училищата в града, но не е ясно в какво състояние са. Според специалисти, в случай на опасност, най-сигурното място в града е метрото и неговите тунели, гаражът на НДК, скривалището под трезора на БНБ, както и мазетата на жилищните блокове, строени преди 90-те години, защото в сградите, строени след 1991 г. не е предвидено скривалище. Необходимо е обаче тези помещения да не се преустройват, защото има и такива случаи. Има бомбоубежища, които са отдадени под наем, но с уговорката, че при заплаха ще осигурят достъп. Стана ясно още, че едва четирима души се занимават с поддръжката на бомбоубежищата в София като тяхната задача е да проверяват осветлението, системите за вентилация, входовете и други детайли, за която държавата дава стотици хиляди от бюджета. Тестването на сирените на 1 октомври ни подсети да питаме къде трябва да се скрием при заплаха, къде са е секретна информация, иначе в Благоевград бомбоубежищата са две, строени са преди седем десетилетия, едното е заведение, предаде кореспондентът на БГНЕС в града. Възрастните благоевградчани помнят тунела под парк „Ловен дом“, той е във формата на латинската буква „V“ тъй като е с два входа. Този между Младежкия дом и Регионалния исторически музей – вляво от стълбите за „Братската могила“, от началото на демокрацията е кафе-аперитив под името „Тихият кът“. След него вече е тунелът с дължина 800 метра. Навремето тук можеха да се укрият 1500-2 000 човека, покрай стените имаше пейки за сядане, както и шахти за вентилация. Днес входът на тунела е заведение, вторият вход, заграден с решетки, е при бившия Летен театър зад Регионалния исторически музей. Това укритие, пробито под хълма е при евентуални бомбардировки по време на Студената война, и е било предназначено за населението на Горна Джумая, днес Благоевград. Второто укритие, предназначено за членовете на БКП и стопанските ръководители на града е по-малко, намира се на края на града в „Сапунджи дере“. Неговият вход обаче е бетониран, тъй като пред него в момента се намира Граничното полицейско управление, което пред това бе административната сграда на „Гражданска защита“. Според градските легенди първото укритие излизало чак при днешния квартал „Изгрев“, а това на БКП – при село Бистрица, намиращо се на 9 км. над Благоевград. Легендите обаче са едно, а истината съвсем друга. Още по царско време Горна Джумая е имал „План за евакуация на околийския център“, какъвто е била, преди да стане след победата на 9-септемврийската революция окръжен център. Днешният план за укриване на населението на областния център обаче е секретен. Със строителството на първите жилищни кооперация „умира“ нуждата от масови укрития, такива стават мазетата, по простата причина, че населението на Благоевград през 80-те години на миналия век достигна 75 000 жители, а в тунела под Ловния дом могат да се поберат най-много 2 000 души. Укрития се строят и в административните сгради, като за целта бетонът не се пести. Примери затова са строителството сградата на Окръжния народен съвет, в която днес се помещава Община Благоевград и сградата на ОК на БКП по времена корпуса, днес администрация на Американския университет и Правно-историческия факултет на ЮЗУ, зала „Яворов“ и др. „Общият брой на бомбоубежищата на територията на страната е 711. От тях 370 броя са в добро или задоволително състояние (може да бъдат приведени в готовност за укриване веднага или до една седмица), а останалите 341 броя са в лошо състояние или са неизползваеми по предназначение“. Това заяви през май 2018 г., бившия вече вътрешният министър Валентин Радев в отговор на депутатски въпрос за състоянието и собствеността на бомбоубежищата на територията на България. Според него само 152 противорадиационни укрития са в добро или задоволително състояние. Съгласно чл. 12, ал. 3 от Закона за защита при бедствия, колективните средства за защита са имоти – публична държавна, публична общинска или частна собственост, и се поддържат и управляват от ведомствата, на които са предоставени, от кметовете на общини или от собствениците им. В Министерство на вътрешните работи няма данни за извършени разпоредителни сделки с колективни средства за защита – публична държавна и публична общинска собственост. „Частна собственост са 229 броя скривалища“, се казва още в писмения отговор на министъра, цитиран от БГНЕС. Тунелът зад „Тихия кът“ се е срутил, твърдят влизалите в него, преди да стане заведение. Състоянието на укритието зад сградата на ГПУ е неизвестно, по простата причина, че входът му е бетониран. Системата за ранно предупреждение и оповестяване в Стара Загора и Гълъбово отговаря на нужните изисквания. Това показа проверката, извършена от Областна администрация – Стара Загора. Тестът се извършва два пъти в годината – в първия работен ден на месеците април и октомври, предаде кореспондентът на БГНЕС от региона. При функционалните тестове, проведени на 30 май тази година, непосредствено след изграждането на 51 акустични сирени в Стара Загора и Гълъбово е било установено наслагване на речевата информация. Слабостта е отстранена и тренировката е преминала без проблеми, съобщават от ведомството. Основните видове опасности, за които се извършва оповестяването са наводнения пожар, химически, биологични и радиоактивни замърсявания, урагани, снежни бури и обледенявания. На територията на града има нужните условия за безопасност на гражданите при евентуални бедствия, потвърдиха от РД ПБЗН. Очаква се подобен тип система да бъде изградена и в другите общини на територията на областта.", "date": "2019.10.06", "title": "Бомбоубежищата в България - недостатъчни и в ужасно състояние"}
{"url": "https://www.24chasa.bg/novini/article/7693180", "text": "Вандали са нарязаха шатрата при НДК, в която се помещава предизборния щаб на независимия кандидат за кмет на София Мая Манолова, съобщиха от пресцентъра й. По думите на охранителите, които са били на смяна около полунощ са чули силен шум. Първоначално си помислили, че са младежи, които всяка вечер се забавляват около палатката, снимат се и се разхождат в близкия парк. Когато охраната тръгнала към вандалите, те бързо нарязали стените на шатрата с нож и се разбягали. От щаба на Манолова са подали сигнал до полицията за извършения вандалски акт. Вандалите са хвърляли и бирени бутилки. Това е трети вандалски акт върху шатрата на Мая Манолова. Предишните два пъти тя беше надраскана с химикал и с маркер, а този път е нарязана.", "date": "2019.10.06", "title": "Вандали нарязаха шатрата на Мая Манолова при НДК"}
{"url": "https://www.24chasa.bg/novini/article/7693212", "text": "Властите на страната смятат, че имиджът на страната трябва да се обнови, тъй като Холандия се асоциира от туристите основно с наркотици и амстердамския \"квартал на червените фенери\", предава  . Новият образ ще се изгражда около името Нидерландия, пише РИА Новости. Той ще бъде активно популяризиран на международни събития, като например конкурса за песен на Евровизия 2020. Футболният отбор на страната също ще изостави познатото на феновете име във всички мачове. Ребрандирането ще засегне и спортистите, които ще представляват Нидерландия на Олимпиадата-2020 в Токио.", "date": "2019.10.06", "title": "Холандия ще се прекръсти на Нидерландия заради лошия си имидж"}
{"url": "https://www.24chasa.bg/novini/article/7693221", "text": "Британският премиер Борис Джонсън смята, че ЕС трябва \"да скочи\", за да пресрещне по средата на пътя неговите предложения за промяна в споразумението на Брекзита, предаде ДПА, цитирана от  \"Така, както виждам нещата, публикуваните тази седмица предложения означават, че ние, Обединеното кралство, скачаме до остров на средата на реката\", пише Джонсън в статия, публикувана в неделните издания на подкрепящите Брекзит таблоиди \"Сън\" и \"Експрес\". \"Ако ще напускаме със сделка, трябва ЕС да скочи от своя страна и да се присъедини към нас там, като покаже своето желание да постигнем сделка, която парламентът на Обединеното кралство да приеме\", отбелязва той. \"Така че казвам на нашите европейски приятели: не изпускайте тази възможност, която дава нашето ново предложение\", заявява премиерът и приканва Брюксел да седне с Лондон \"на масата за преговори в духа на компромиса и сътрудничеството\". Борис Джонсън подчертава, че ако ЕС иска, сделка ще има и повтаря, че в противен случай Великобритания ще напусне блока на 31 октомври без споразумение. Високопоставени представители на ЕС отхвърлиха новите предложения на Джонсън и поискаха от него да даде някои уточнения във връзка за статута на ирландската граница, който все още е главният спорен момент.", "date": "2019.10.06", "title": "Джонсън: ЕС трябва \"да скочи\", за да срещне Великобритания на средата на пътя по сделката за Брекзит"}
{"url": "https://www.24chasa.bg/novini/article/7693217", "text": "Временно управляващият американското посолство в Анкара Джефри Ховиниър е бил повикан днес в турското външно министерство, като е било поискано ясно и точно обяснение за харесване вчера от посолството на коментар в социална медия, съобщава Анадолската агенция, като се позовава на говорителя на турското външно министерство Хами Аксой. Джефри Ховиниър се е срещнал с турския заместник-външен министър Седат Йонал. В министерството е бил повикан Ховиниър, тъй като американският посланик Дейвид Сатърфилд е бил извън града, предава БТА. Турция протестира днес, след като от Туитър акаунта на американското посолство е бил харесан коментар в социалната мрежа, в който се казва, че Турция трябва да бъде готова за политически живот без лидера на националистическата партия Девлет Бахчели, който се разболя наскоро. Бахчели е лидер на Партията на националистическото действие /ПНД/, която е съюзник на Партията на справедливостта и развитието /ПСР/ на президента Реджеп Тайип Ердоган. Двете партии участваха в коалиция на парламентарните и президентски избори миналата година, което им позволи да спечелят заедно мнозинство в парламента. Вчера американското посолство е харесало туит, в който се казва, че Турция трябва да бъде готова за политически живот без Бахчели, който имаше здравословни проблеми през последните седмици. Партията на справедливостта и развитието посочи в Туитър, че потребителят, който е публикувал съобщението, е издирван за връзки с движението на ислямския проповедник Фетхуллах Гюлен, което Анкара обвинява за организирането на опита за преврат от юли 2016 г. Говорителят на ПСР Йомер Челик заяви, че Държавният департамент и американското посолство трябва да разследват случая и че извинение няма да е достатъчно. Това показва, че някои хора, работещи в посолството, полагат специално усилие, за да навредят на отношенията между двете страни, посочи Челик в Туитър. Посолството на САЩ трябва да се опита да разбере Турция не чрез хора, свързани с терористични организации, а чрез хора, които могат да правят правилен анализ, изтъкна Челик. Снощи посолството е публикувало в Туитър извинение. По-рано днес от акаунта на нашето посолство е било харесано по грешка съобщение, нямащо връзка. Ние съжаляваме за грешката и се извиняваме за объркването, посочи посолството. Харесването е премахнато и от страницата на посолството. Семих Ялчън, заместник-председател на ПНД, заяви в Туитър късно снощи, че Бахчели се възстановява от болестта и ще се върне на работа следващата седмица.", "date": "2019.10.06", "title": "Турция протестира: посолството на САЩ хареса коментар за болен партиен лидер в Туитър"}
{"url": "https://www.24chasa.bg/novini/article/7693237", "text": "От три месеца в \"Пирогов\" се реализира съвместен проект на спешната болница, асоциация \"Деметра\" и полицията, който цели да помогне на жертвите на домашно насилие чрез предоставяне на комплексна помощ - освен медицински преглед и помощ, в специално разкрита приемна в лечебното заведение пострадалите получават психологическа подкрепа и консултация за това как да получат социална и правна защита. Проектът, наречен \"Координиран мултисекторен отговор към домашното насилие, чрез въвеждане на основен пакет от услуги\", се реализира с подкрепата на Министерството на правосъдието. За три месеца в приемната сам потърсили помощ над 30 пострадали, предаде  . \"Това е едно добро начало, защото това е проект, който макар и общо да е за шест месеца, реално на терен при нас е от три месеца. Мисля, че е хубаво да продължи и ще направим всичко възможно, което зависи от нас, дори с назначаване на психолози, които да отговарят само за проекта, защото това са пациенти, които в повечето случаи ние виждаме, когато минат през спешния кабинет и след това се прибират обратно на мястото, където е станало насилието. Така че това (реализацията на проекта, бел. ред.) е много добре за пациентите и те трябва да знаят, че тук могат да винаги да разчитат на помощ\", каза Балтов. В повечето случаи става дума за наранявания, навяхвания и хематоми след нанесения побой. Когато има тежки случаи на насилие, обикновено пациентите остават на лечение в болницата и започва разследване по Наказателния кодекс. Съгласно прилаганите процедури до пациента нямат достъп външни хора, докато тече разследването. Проф. Балтов коментира, че има пациенти, които се страхуват да посочат виновника за състоянието си, най-често това са възрастни пациенти. Директорът на \"Пирогов\" проф. д-р Асен Балтов съобщи още, че предстои основен ремонт на Спешното отделение на болницата. Той очаква след приключване на обществените поръчки и избор на изпълнител, до края на следващата година отделението да е с обновени спешни кабинети, нова противошокова зала и стационар за 24-часово наблюдение.", "date": "2019.10.06", "title": "Проф. Асен Балтов: Жертвите на насилие трябва да знаят, че могат да разчитат на помощ"}
{"url": "https://www.24chasa.bg/novini/article/7693247", "text": "Шест слона загинаха в природен резерват в Тайланд, докато се опитваха да се спасят от водопад, съобщава  . Трагичната случка се разигра пред погледите на спасителни екипи и туристи. Стадо слонове се опитвали да пресекат река в района на водопад. Очевидец разказа, че едно от малките в стадото се е подхлъзнало и другите са го последвали, за да го спасят. Вместо това, водата отнесла почти всички. Служителите на резервата се оказват безсилни. „Много са изморени от битката с водата. Сега изглежда си почиват, събират сили, за да стигнат до другата страна”, каза ветеринарят Чананя Канчанасака.", "date": "2019.10.06", "title": "Фатален инцидент сполетя шест слона в Тайланд"}
{"url": "https://www.24chasa.bg/novini/article/7693249", "text": "Мъжът, заподозрян във връзка с обира на банков клон преди ден, е бил арестуван часове след кражбата. Все още се издирват и други участници, като се предполага, че те са двама, предаде БНР. У арестувания са открити общо 60 хил. лв., което е около една трета от откраднатите пари. По случая работят СДВР и Националната полиция. Води се досъдебно производство.", "date": "2019.10.06", "title": "60 000 лева са открити у арестувания за банковия обир в София, търсят още двама"}
{"url": "https://www.24chasa.bg/novini/article/7693278", "text": "Москва е обезпокоена от ескалацията на напрежение във връзка със сондажите за въглеводороди в изключителната икономическа зона /ИИЗ/ на Кипър, се посочва в публикувано днес съобщение на руското външно министерство, предаде ТАСС. Призоваваме за въздържане от стъпки, водещи към дестабилизация и увеличаване на кризисния потенциал в Източното Средиземноморие, за строго следване на принципите на международното право и стремеж към решаване на спорните въпроси изключително по мирен път, се казва в съобщението, предава БТА. В тази връзка в руското външно министерство отново са се обявили за по-скорошно подновяване на преговорния процес с цел постигане на трайно, жизнеспособно и справедливо решение на кипърския проблем в интерес на всички жители на острова. Като постоянен член на Съвета за сигурност на ООН ще оказваме цялото необходимо съдействие за това, са подчертали в министерството. В шелфа и в ИИЗ на Кипър бяха открити големи залежи на природен газ. През 2011 г. американската компания Ноубъл Енержди откри по-специално находището \"Афродита\", чиито залежи се оценяват на около 140 млрд. кубически метра. Турция, която не признава Република Кипър, оспорва границите на кипърската ИИЗ и заявява, че няма да допусне сонаджни дейности край бреговете на острова без съгласието на кипърската турска общност. Сондажни кораби, изпращани в тази зона от Анкара на основание на лицензи, издадени от самопровъзгласилата се Севернокипърска турска република /СКТР/, са охранявани от кораби на турския военноморски флот.", "date": "2019.10.06", "title": "Русия е обезпокоена от напрежението около сондажите за въглеводороди в кипърската зона"}
{"url": "https://www.24chasa.bg/novini/article/7693402", "text": "Турция започва производство на суров нефт, използвайки метод на хидравлично разбиване, известен още като фракинг, заяви президентът Реджеп Тайип Ердоган. Производство на суров петрол с търговска цел чрез използването на този метод е първо за Турция и се осъществява в югоизточната провинция Диарбекир, каза Ердоган по време на 29-ата среща на неговата партия ПСР, предаде  . „Турското производство на петрол надмина 50 000 барела (на ден), като счупи рекорда за последните 20 години“, каза президентът. “Искаме да разширим още повече този метод (фракинга) и ще продължим да отваряме нови кладенци”, добави той. Методът на хидравлично разбиване, който използва вода и химикали под налягане, е широко използван в САЩ при добива на шистов петрол и газ. Той даде възможност на САЩ, който сега е най-големият производител на нефт и газ в света, да увеличат производството си на суров нефт от 5 милиона барела на ден през 2008 г. до 10,99 милиона барела през 2018 г. Ердоган съобщи, че Турция е открила нови залежи на газ в северозападния регион на страната. „В началото на тази година открихме нови находища в северозападна Тракия, които удвоиха общите ни запаси от природен газ. Тези полета разполагат с около 3 милиарда кубически метра газ, което ще задоволи потреблението на газ на 300 000 домакинства за 10 години”, каза той.", "date": "2019.10.06", "title": "Ердоган: Турция ще добива петрол с помощта на хидравлично разбиване"}
{"url": "https://www.24chasa.bg/novini/article/7693410", "text": "Извършители на крупна кражба са разкрити от служители на пловдивската полиция. Разследването стартирало в РУ-Труд по сигнал за откраднати 16000 алуминиеви матрици от производствена база в с. Радиново. По първоначални данни щетите от посегателството възлизат на над 250 000 лева. При оперативните действия, осъществени съвместно с колегите им от пловдивския отдел \"Криминална полиция\", служителите събрали доказателства, че извършители са 36-годишен столичанин и 48-годишен пазарджиклия. С прокурорско постановление по-младият мъж е задържан за 72 часа. Съучастникът му е обявен за издирване. Работата по случая продължава.", "date": "2019.10.06", "title": "Разкриха кражба за 250 000 лв. в Пловдивско"}
{"url": "https://www.24chasa.bg/novini/article/7693422", "text": "На 221 км от автомагистрала \"Тракия\" се преобърна автобус. Инцидентът стана между Нова Загора и Стара Загора в посока София. Сигнал за него е подаден около 13:30 часа. Превозното средство е с 50 места, но в него са били само шофьорът - 27-годишният Мустафа Сезер, и един пътник.  Пътникът, на 29 г. е пострадал и е с черепно-мозъчна травма. Откаран е в Университетската болница в Стара Загора без опасност за живота. Автобусът е със старозагорска регистрация, пътувал е към Кърджали почти празен. Излязъл е вдясно от пътното платно по неизяснени засега причини. След това се влачил стотина метра и спрял в канавка, където се е наклонил на дясната си страна. Скъсана е част от предпазната мрежа на магистралата. По машината има сериозни материална щети. На място е авариен екип, който предстои да изнесе на платформа автобуса.", "date": "2019.10.06", "title": "Автобус се преобърна на АМ \"Тракия\", има пострадал (Снимки)"}
{"url": "https://www.24chasa.bg/novini/article/7693439", "text": "Земетресение с магнитуд 5,9 разтърси североизточната част на Чили близо до границата с Боливия, според Американската служба за геоложки проучвания. То е регистрирано в 10:40 централно гринуичко време. Епицентърът е на 73 километра североизточно от град Калама, в който живеят повече от 150 000 души. Огнището е на дълбочина 112,4 километра, предава  . Информация за възможни жертви и разрушения не е получена.", "date": "2019.10.06", "title": "Силно земетресение в Чили"}
{"url": "https://www.24chasa.bg/novini/article/7693461", "text": "Петър Р., осъден за опит на грабеж на 55 000 лв. в Монтана, бе арестуван в залата след прочитане на присъдата, по силата на европейска заповед за арест, съобщава „ ”. Прокуратурата в Австрия издирва Петър Р. за участие в престъпна група за измами и пране на пари. Окръжният съд в Монтана го осъди след споразумение на една година и четири месеца условно за извършен опит за грабеж на 55 000 лв. На 16 ноември миналата година вечерта на паркинга пред магазин в Монтана Петър заедно със съучастника си М. П. М. нападнали собственика на фирма „Крид“, К. Н. И. и се опитали да отнемат от него торба с 55 000 лв. - оборота на дружеството. Въпреки че бил ударен по главата, бизнесменът оказал съпротива и нападателите избягали, но по-късно били разкрити. Пред съда подсъдимият заяви, че се признава за виновен и се съгласи да получи наказание от една година и четири месеца затвор, отложени с три години изпитателен срок. Той трябва да плати и 293.97 лв. – половината от разноските по делото. Преди дни ОС – Монтана одобри споразумение и между другия подсъдим за грабежа М.П. М. и Окръжна прокуратура за наказание от една година и шест месеца затвор, които да бъдат изтърпени при първоначален строг режим. След подписването на споразумението Петър бе задържан, тъй като има влязло в сила решение на Окръжен съд - Монтана от 13 август за предаването му на австрийските власти по издадена на 4 юли европейска заповед за арест от прокуратурата в град Залцбург. Там мъжът от Монтана е обвиняем по наказателно разследване за участие в организирана престъпна група за измами и пране на пари. Прокуратурата ще задейства процедурата по фактическото предаване на Петър на австрийските власти.", "date": "2019.10.06", "title": "В Монтана осъдиха мъж, издирван за измами в Австрия"}
{"url": "https://www.24chasa.bg/novini/article/7693468", "text": "Изграждаме специални места за разделно събиране на отпадъци в кварталите - зелени острови. Целта е да увеличим разделното събиране на отпадъци с активното участие на гражданите. Планираме да включим нови квартали към пилотните проекти за разделно събиране. В такива проекти участват 2300 домакинства от „Надежда“ „Овча купел“ и „Кремиковци“. Това съобщи столичният кмет и кандидат за нов мандат от коалиция ГЕРБ и СДС Йорданка Фандъкова на среща с граждани в „Надежда“. Там при блоковете 151, 152 и 160 са обособени 5 зелени острова с контейнери за разделно събиране на отпадъци, до които имат достъп 300 домакинства. Гражданите разделят 4 типа отпадъци - от опаковки, стъкло, хартия и хранителни отпадъци. Всички контейнери са оборудвани с датчици за запълване на обема. „Обновяваме и междублоковите пространства. Изградихме нови алеи и детска площадка. Това е успешен модел за по-чиста, подредена и обновена градска среда в кварталите“, каза Фандъкова. Разделното събиране на отпадъците в „Надежда“ е по проект за стимулиране на гражданското участие в процеса на рециклиране. Така се търсят успешни модели за разделно събиране в квартали с многофамилни жилищни сгради. 85% от отпадъците на София вече се оползотворяват, благодарение на интегрираната система за преработка на боклука. От него се произвеждат еленергия и компост, отделят се и материали за рециклиране. От работата на завода за отпадъци до момента столицата е спестила над 52 млн. лв. от такси за депониране. Над 2,6 млн. лв. са приходите от продажба на рециклируеми материали. Фандъкова посети и обновеното междублоково пространство при блоковете 20-22 в ж.к. „Свобода“. На срещите в район „Надежда“ присъстваха и кандидатът за кмет на район „Надежда“ Димитър Димов, издигнат от коалиция ГЕРБ-СДС, както и кандидатите за общински съветници Стефан Марков, Татяна Георгиева и Цветомир Паунов – административен секретар на ГЕРБ.", "date": "2019.10.06", "title": "В София изграждат зелени острови за разделно събиране на отпадъци"}
{"url": "https://www.24chasa.bg/novini/article/7693481", "text": "Министър-председателят Бойко Борисов се срещна с престолонаследника на емирство Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал-Нахаян. В рамките на разговора премиерът Борисов изрази задоволство от активизирането на двустранните отношения в резултат от създаденото политическо доверие и общо желание за задълбочаване на сътрудничеството. Това съобщиха от правителствената пресслужба. „Нашите две страни играят важна роля в своите региони. Имаме сходни виждания и позиции по множество международни въпроси. Заинтересовани сме да развиваме сътрудничество в областите от взаимен интерес поради геополитическата важност и взаимосвързаност на нашите региони“, отбеляза премиерът Борисов. По думите му откриването взаимно на посолства в София и Абу Даби вече дава положителни резултати и създава условия за значително улесняване на двустранния диалог и търговско-икономическото сътрудничество. Според българския министър-председател има голям потенциал за емиратски инвестиции у нас в сектори, които биха предизвикали интереса на фирми от ОАЕ, например високи технологии, транспорт, земеделие, хранително-вкусова промишленост, енергетика, туризъм. „Очакваме конкретни стъпки от емиратска страна в сферата на икономическото сътрудничество и увеличаването на стокообмена“, заяви премиерът Борисов. По думите му отлична възможност за продължаване на добрите контакти и активизиране на сътрудничеството в икономическата сфера би било провеждане на първа сесия на Смесената икономическа комисия. Премиерът Борисов потвърди също така участието на България в Световното универсално изложение EXPO 2020 в Дубай. Българският министър-председател акцентира върху значението на секторното сътрудничество в сферата на вътрешните работи, борбата срещу организираната престъпност и тероризма. Според премиера Борисов двете страни могат да обменят ценен опит относно стабилността и сигурността. „След последните ни разговори през октомври 2018г. политическите развития в света и региона потвърждават значението на обмена на специализиран опит и информация за противодействие на всички рискове и заплахи, произтичащи от радикални и екстремистки организации и идеологии“, изтъкна българският премиер. В рамките на разговора министър-председателят Бойко Борисов поднови поканата към шейх Мохамед бин Зайед Ал-Нахаян да посети в България, като подчерта, че визитата ще издигне отношенията на нашите две страни на още по-високо ниво.", "date": "2019.10.06", "title": "Борисов: Има голям потенциал за емиратски инвестиции у нас (Видео)"}
{"url": "https://www.24chasa.bg/novini/article/7693490", "text": "Сръбски гражданин на 32 години бе заловен днес на граничен пункт Гюргево със 750 кг канабис на стойност близо 9 милиона евро на черния пазар, предаде агенция Аджерпрес. Дирекцията за разследване на престъпленията на организираната престъпност и тероризма посочи в прессъобщение, че сръбският гражданин се явил за проверка на граничния пункт около 3,00 ч. днес, на волана на микробус със сръбска регистрация, предава БТА. При проверка на превозното средство били намерени пакетчета, обвити в станиол, които съдържали общо 750 кг канабис. Цената на наркотика на черния пазар се изчислява на близо 9 милиона евро. По случая се води разследване за наркотрафик.", "date": "2019.10.06", "title": "Спипаха сърбин с канабис за 9 млн. евро на граничен пункт Гюргево"}
{"url": "https://www.24chasa.bg/novini/article/7693493", "text": "Френският президент Еманюел Макрон прикани Борис Джонсън да започне бързо дискусия с главния преговарящ на ЕС по време на телефонен разговор днес, в който британският премиер представи най-новите си предложения за Брекзит, предаде Ройтерс, като се позова на френското президенство. \"Борис Джонсън представи последните си предложения. Президентът му каза, че преговорите с екипа на Мишел Барние трябва бързо да продължат в следващите дни, за да се направи оценка в края на седмицата дали е възможна сделка, която зачита принципите на Европейския съюз\", заяви представител на Елисейския дворец, предава БТА.", "date": "2019.10.06", "title": "Борис Джонсън представи на Макрон най-новите си предложения за Брекзит"}
{"url": "https://www.24chasa.bg/novini/article/7693508", "text": "На 80-годишна възраст почина легендарният рок барабанист Джинджър Бейкър, предаде Би Би Си. \"С тъга трябва да ви кажем, е Джинджър почина спокойно в болничното си легло тази сутрин. Благодарим на всички за милите думи през изминалите седмици\", написаха в социалните мрежи от семейството на големия музикант, който беше приет в болница в критично състояние в последните дни на септември, предава  . Бейкър имаше сериозни проблеми със здравето през последните години, като претърпя и тежка сърдечна операция. Джинджър, който започва да променя света на барабанистите преди повече от половин век с уникалния си стил, смесващ рок и джаз подход, е роден на 19 август 1939 г.в лондонския квартал \"Люишъм\". През 1966 г. заедно с китариста Ерик Клептън и басистът Джак Брус създават \"Крийм\" и само в рамките на две години преди да се разделят се превръщат в рок феномен, който издава 4 студийни албума, с продадени над 15 милиона копия в световен мащаб. През 1993 г. като част от \"Крийм\", Джинджър Бейкър е въведен и в Рок Залата на Славата. Барабанистът е свирил също с \"Блайнд фейт\", \"Хоукуинд\" и \"Фела кути\". Сочен е от много критици за най-добрия на своето време зардаи легендарната си бързина. Рожденното му име е Питър Едуърд Бейкър, а \"Джинджър\" е наричан заради цвета на косата си.", "date": "2019.10.06", "title": "Почина легендарният барабанист Джинджър Бейкър"}
{"url": "https://www.24chasa.bg/novini/article/7692625", "text": "Италианците Марко и Карло Джентили са на 30 и 35 години и са в инвалидни колички, тъй като са болни от рядък вид амиотрофична латерална склероза 2 (АЛС2). Открай време за тях се грижат родителите им Сабрина (62) и Чезаре (65). Въпреки че са инвалиди от деца, това не им е попречило да завършат училище, а после и висше образование, както разказва пред в. “Република” майка им. И двамата имат свои интереси, пристрастени са и към политиката и дори участват активно в нея. и е един от президентите на фондацията “Лука Кошони”. В миналото той беше и общински съветник в град Таркуиния. Марко комуникира с един пръст, с който пише на компютъра. Карло пък е в състояние да комуникира с устройство, което, насочено към очите му, чете и превежда желанията му. “Сърцето ми се бунтува и всеки ден се надявам науката да ни подари нов лек”, въздиша Сабрина. На практика и двамата ѝ сина живеят приковани за инвалидни колички от малки, а скоро ще дойде моментът, в който няма да могат вече и да дишат сами. И двете деца са До днес тя е нелечима. Това е прогресивно неврологично заболяване и като следствие от него пациентите развиват мускулна слабост и дихателна недостатъчност. И Карло, и Марко са оставили биологично завещание – това се предвижда от италианския закон, че в момента, в който се окажат в състояние да не могат да дишат сами, искат машините, които поддържат живота им, да бъдат изключени. Те са направили избора си при пълно съзнание. “Ако децата ти са направили този избор и с ясно съзнание са го поверили на своето завещание, как като майка мога да им откажа тази свобода?”, пита Сабрина. след което не желаят да продължат. С трахеотомията и със заболяването АЛС в един момент белите дробове колабират, така че и двамата братя са написали в завещанието си, че искат да прекъснат живота си в този момент. Това е перспектива, която плаши Сабрина. “Знам, че в крайна сметка обаче ще изпълня волята им. Това, което най-много ме плаши като майка, е да видя децата си да страдат”, казва жената. Според нея именно по тази причина тя се бори за приемането на закон за евтаназията. “Синовете ми не са имали право да изберат нищо, затова поне в този аспект трябва да бъдат свободни.” Открай време и Марко, и Карло са имали нужда от непрекъснати грижи. Италианската държава им осигурява 4 часа грижи на ден. “Марко и Карло искат да решат сами момента, в който да умрат. И да умрат добре. Те са моите деца, толкова ги обичам, че ще ги оставя да си отидат.” На 25 септември Конституционният съд в Италия реши, че Случаят с Марко Капато от фондацията “Лука Кошони” през последните месеци беше като лакмус за италианското общество по въпроса за евтаназията. Капато помогна на бившия диджей Фабиано Антониани, известен като диджей Фабо, да умре в швейцарска клиника. Фабо беше напълно сляп и парализиран след катастрофа. След това обаче Капато беше подведен под отговорност в Италия за подпомагане на самоубийство, тъй като законът го забранява. “Не се наказва при определени условия онзи, който улеснява извършването на самоубийство”, се казва в сегашната историческа присъда на Висшия конституционен съд. Става въпрос за случаите с пациенти, държани изкуствено към живот и изпитващи тежки физически и психически болки, но напълно способни да вземат свободни и съзнателни решения. За защитниците на евтаназията и на асистираното самоубийство за промяната на закона в Италия, въпреки че католическата общност и Ватиканът са против. В момента наказателният кодекс предвижда затвор от 5 до 12 г. за подпомагане на самоубийство. Очаква се парламентът да дискутира проектозакона за прекъсване на животоподдържащите терапии по собствено желание. В момента в Италия е възможно прибягването към т.нар. палиативно упояване, когато пациентът чрез медицинско упояване изпада в безсъзнание, т.е. не е в състояние да изпитва болка, до естествения край на живота си. По този начин например си отиде Марко Панела, историческият лидер на Радикалната партия. Този вид упояване обаче може да се практикува при определени правила, когато е налице предстояща до 2 седмици смърт. Въпросът сега е, ако се приеме законът, кой точно ще може да даде хапчето за асистирано самоубийство. В случая с диджей Фабо присъдата на Конституционния съд подчертава, че ненаказуемостта на онзи, който подпомага самоубийството, е пряко свързана с начините на изпълнение, предлагани от страна на обществена медицинска структура. Това може да стане след даването на зелен светофар от т.нар. етичен комитет на съответния район. В Италия обаче лекарите имат право да прибегнат до т.нар. съзнателно възражение и да не изпълнят желанието на пациента. Така е и в случаите на аборт – в много болници в Италия Почти 46 на сто от всички гинеколози в Италия отказват да извършват аборти. В много градове в Южна Италия дори е невъзможно извършването на аборт и желаещите жени трябва да отидат в други области. Изключително висок процент на лекарите, противопоставящи се на аборта, има и в Лацио.", "date": "2019.10.06", "title": "Майка: Ще помогна на болните си деца да умрат, когато пожелаят"}
{"url": "https://www.24chasa.bg/novini/article/7693528", "text": "Консервативни активисти се събират днес в Париж на протест срещу законопроект, която ще предоставя на лесбийски двойки и неомъжени жени достъп до оплождане \"ин витро\" и свързаните с това процедури, предаде Асошиейтед прес. Католически и крайнодесни групи, които през 2013 г. проведоха масови демонстрации срещу легализирането на хомосексуалните бракове във Франция, са организатори на днешната проява. Те настояват, че подготвяната мярка лишава децата от правото на баща. ЛГБТ активисти и леви групи планират за днес контрадемонстрация в Париж. За да предотврати насилие, полицията е блокирала няколко парижки улици. Законопроектът е част от по-широки биоетични законодателни мерки, които понастоящем се обсъждат в Националното събрание (долната камара на парламента). Предвижда се френската здравноосигурителна система да поема разходите по процедурите за всички жени под 43-годишна възраст. В няколко други страни също се предлага оплождане за лесбийки и неомъжени жени. Досега френските закони позволяваха \"ин витро\" само за безплодни хетеросексуални двойки.", "date": "2019.10.06", "title": "Консерватори в Париж на простест срещу закон, позволяващ \"ин витро\" за лесбийки (Снимки)"}
{"url": "https://www.24chasa.bg/novini/article/7693739", "text": "Писмото на Български хелзинкски комитет (БХК) не е изиграло роля за освобождаването на Джок Полфрийман. Подобни твърдения са „пълни глупости”. Това каза в предаването „120 минути” по   председателят на Български хелзинкски комитет (БХК) Красимир Кънев. „Не съжалявам за становището си за Полфрийман относно дейността му в затворническото дружество за рехабилитация. Не съм го писал с презумпцията, че от него ще зависи дали той ще излезе от затвора, или не”, заяви той. „То засяга един много различен проблем от предмета на това дело, а именно дейността му по време на рехабилитацията. Становището не е дадено от името на организацията, а от мое лично”, поясни още председателят на БХК. Красимир Кънев допълни, че изпращат стотици подобни писма на година, които засягат всякакви хора и са до различни инстанции. „За осъдени хора има около сто страници становища, които сме дали на различни съдилища не само у нас, а и в чужбина”, допълни той. Кънев уточни, че писмото е пратено на първа инстанция и не е ново. Той бе категоричен, че само съдът може да каже дали Джок Полфрийман се е поправил, а не БХК или която е друга организация. „Това решение е взето въз основа на хиляди страници документи, които са дадени от затвора и от други организации”, каза още Красимир Кънев. Той нарече „чиста лъжа” казаното от Красимир Каракачанов, че БХК защитава престъпниците. „Никога не сме защитавали правата на извършителите на престъпления в хода на наказателния процес. Защитаваме техните човешки права, свързани с изтърпяването на наказанието”, категоричен бе Кънев. „В един единствен случай сме били на страната на извършителя. Става въпрос за жалба до Европейския съд по правата на човека на осъден за извършено престъпление, свързано с учредяване на партия на религиозна основа”, поясни председателят на БХК.", "date": "2019.10.06", "title": "БХК: Становището ни за Полфрийман няма роля в освобождаването му"}
{"url": "https://www.24chasa.bg/novini/article/7693761", "text": "50 водещи български компании участват на най-голямото международно изложение за хранително-вкусова промишленост в света – ANUGA. То започна на 5 октомври и тази година има юбилей с 50-ото си издание. Изложението се провежда на всеки две години в германския град Кьолн, а на него сега участват представители на над 100 държави. Българското участие, което е на 420 кв. м, е организирано от Изпълнителната агенция за насърчаване на малките и средните предприятия и е подкрепено с финансиране от Министерството на икономиката. Изпълнителният директор на агенцията Бойко Таков посети българските щандове и поздрави представителите на предприятията и екипа на агенцията за отличната организация. Две от българските предприятия - “Палео Груп”, което е единствен производител в Европа на барчета от месо, и производителите на биохрани “Супер Фуудс”, бяха избрани сред хиляди компании за провeждане на интервю и презентация на продукти пред комисия от специализирани фирми, които имат интерес за съвместна работа. Престижното изложение даде възможност на близо 160 000 посетители да се запознаят с българската продукция и да опитат автентична българска лютеница и кисело мляко, консерви, замразени храни, шоколад, захарни изделия, продукти от месо и мляко и много други. България има дълга история в представянето си на ANUGA, като над десетилетие агенцията за малките и средните предприятия е основен партньор на българските дружества с щандове на изложението. За последните 12 месеца агенцията е помогнала на над 1800 компании да развият дейността си зад граница. ", "date": "2019.10.06", "title": "50 български компании с участие на най-голямото световно изложение за храни ANUGA"}
{"url": "https://www.24chasa.bg/novini/article/7693768", "text": "Посолството на САЩ в Турция се извини още веднъж днес за \"лайк\" (like) на коментар в Туитър по адрес на лидера на националистическата партия Девлет Бахчели, който има здравословни проблеми през последните седмици, предаде агенция Ройтерс. По-рано през деня временно управляващият американското посолство в Анкара Джефри Ховиниър бе повикан в турското външно министерство за ясно и точно обяснение на харесване на коментар в социалната мрежа, в който се казва, че Турция трябва да бъде готова за политически живот без Бахчели, предава БТА. Въпросният коментар в Туитър е бил направен от журналиста Ергюн Бабахан. Посолството се извини за \"лайка\" още вчера и го премахна. Днес дипломатическата мисия публикува още едно извинение. \"Ние се извиняваме за грешката, която е станала с нашия Туитър акаунт вчера. Не се асоциираме с Ергюн Бабахан, нито одобряваме или сме съгласни със съдържанието на неговия туит. Отново подчертаваме нашето съжаление за тази грешка\", се посочва в днешния туит на посолството. Говорителят на управляващата Партия на справедливостта и развитието (ПСР) Йомер Челик заяви по-рано, че Държавният департамент и американското посолство трябва да разследват случая. Това показва, че някои хора, работещи в посолството, полагат специално усилие, за да навредят на отношенията между двете страни, посочи Челик в Туитър. ПСР отбеляза също, че потребителят, който е публикувал коментара за Бахчели, е издирван за връзки с движението на ислямския проповедник Фетхуллах Гюлен, което Анкара обвинява за организирането на опита за преврат от юли 2016 г. Турция е повдигнала обвинения, свързани с тероризъм, на трима местни служители на американското консулство. Един от тях бе осъден на затвор през януари, но бе освободен, тъй като е прекарал под арест срока на присъдата си. Съдебните процеси срещу другите двама, които са обвинени за връзки с мрежата на Гюлен, продължават.", "date": "2019.10.06", "title": "Посолството на САЩ в Турция се извини за харесване на коментар в туитър"}
{"url": "https://www.24chasa.bg/novini/article/7693791", "text": "Полицията арестува един от извършителите на банковия обир в София, още двама се издирват, съобщава  . У задържания са намерени част от задигнатите пари – той е носил у себе си 60 хил. лв. Арестуваният е от столичния квартал Люлин и е с чисто досие. Издирваните му съучастници обаче са познати на полицията и имат криминални регистрации. Кражбата стана вчера след 16 ч. в банков офис, който се намира в сградата на голям хипермаркет на столичния булевард „Европа”. След като прибрали парите, обирджиите избягали с кола. Автомобилът им беше намерен опожарен на 10 км от местопрестъплението – в района на село Мрамор. Банковият обир в София е планиран, а обирджиите в продължения на няколко дни са наблюдавали обекта. Влезли са в офиса без маски, но с наведени глави, прибрали са парите, избягали са с кола и после са я запалили. Касиерката е обяснила пред разследващите, че е прибрала парите в плик, оставила ги в сейфа, затворила го, но не го заключила. След това излязла за кратко и като се върнала, цялата сума била изчезнала. Oт банковия офис са задигнати 185 хил. лв Според експерта Мануил Манев, в случая има нарушения на правилата за охрана, а полицията трябва да установи дали в обира е замесен вътрешен човек.", "date": "2019.10.06", "title": "Още двама се издирват за банковия обир в София"}
{"url": "https://www.24chasa.bg/novini/article/7693828", "text": "Министърът на културата Боил Банов и Здравко Димитров изгледаха заедно спектакъла “Глава трета: Жестокият път на сърцето” на световноизвестната хореографка Шарон Еял в Дома на културата “Борис Христов” в събота вечер. Над 500 зрители се насладиха на спектакъла. Сред тях имаше много разпознаваеми лица от артистичната сцена у нас. Министърът на културата Боил Банов пристигна в Пловдив по лична покана на кандидата за кмет на ГЕРБ Здравко Димитров. Банов заяви, че в лицето на Здравко Димитров пловдивската култура и творческите гилдии в града ще имат огромна подкрепа. “Откликнах на поканата на Здравко Димитров, защото според мен той е изключително почтена личност, което е ключово за Пловдив. Има визия за развитието на града. Обича Пловдив и пловдивчани. Той е неопетнен в годините, доказал се е и аз много разчитам, че с него градът ще върви напред и особено в частта култура и изкуство”, заяви министърът на културата. На въпрос как се чувства като бивш професионален спортист в дома на културата, Здравко Димитров отговори: “Като на свой терен”. “Култура, изкуство, спорт. В крайна сметка всичко е за хората. Не трябва да се пренебрегва едно изкуство за сметка на друго, както и спортът, защото той допринася много за развитието и здравето на младите хора”, каза Димитров. Оценката му за представянето на Пловдив като европейска столица на културата е висока. “Имаме ясна цел – Пловдив да остане столица на културата и занапред. Културният календар да бъде все така наситен. Искам да благодаря на артистите, на организаторите на събития, защото с усилията си допринесоха Пловдив да се открои. Имам лични впечатления, защото като областен управител видях ефектите от европейска столица на културата. Има голям интерес към града. Гости от много държави заявиха желание да дойдат тук, да посетят събития и да участват в програмата. Постарах се да се срещнат с екипа на фондация “Пловдив 2019”, за да има още повече цвят и живот в този мащабен проект. Търсеха ме с желание да се включат от Китай и от цяла Европа. Сега е важно да надграждаме. Аз гледам напред. 2019 г. е началото, което показа Пловдив на много хора в Европа и по света. От тази позиция годината е успех. Провал ще бъде, ако оставим 2019 г. като кръпка в развитието на града, ако не продължим да следваме посоката. Моята цел е в следващите 4 години Пловдив да произвежда културен продукт – градът да стане един от центровете на изкуствата в Европа. Искам подкрепата на пловдивчани за това”, заяви Здравко Димитров. Всеки месец ще правя приемна във всеки район на Пловдив, ангажира се той в предаването “Беновска пита” на тв “Канал 3”. Кандидат-кметът на ГЕРБ увери, че е достъпен за проблемите на хората, какъвто е и премиерът Бойко Борисов. Димитров увери, че самата структура на партията е утвърдила всеки кандидат за общински съветник в листата, без да има намеса на досегашния кмет и областен лидер на ГЕРБ Иван Тотев, който изначално е знаел, че няма да играе повече за поста градоначалник. А последното решение винаги е на Изпълнителната комисия. Всеки от нас мина през сито, включително и аз, обясни Димитров.", "date": "2019.10.06", "title": "Пловдив ще се бори да е европейски център на изкуствата"}
{"url": "https://www.24chasa.bg/novini/article/7693846", "text": "Втори информатор е предоставил сведения за разговора между американския президент Доналд Тръмп и украинския му колега Володимир Зеленски, съобщиха американски медии, цитирани от световните агенции. Информаторът е служител от разузнаването и е разговарял с генералния инспектор на разузнавателната общност Майкъл Аткинсън, според телевизия Ей Би Си. Медиите цитират Марк Заид, адвокатът, който представлява първия информатор. Той заяви в телевизионно интервю, че има и втори клиент, предава БТА. Адвокатът е подчертал, че клиентът му \"разполага с данни от първа ръка за някои обвинения, очертани от първия осведомител\". Вторият информатор може да посочи подробности за телефонния разговор, състоял се на 25 юли. Тръмп определи твърденията на първия източник като \"напълно неточни\". Демократите в Конгреса започнаха разследване за импийчмънт, след като информацията от информатора бе оповестена миналия месец, припомня ДПА. Вторият осведомител не е разговарял с конгресмените, които водят разследването.", "date": "2019.10.06", "title": "Втори информатор е разказал подробности\nза разговора на Тръмп и Зеленски"}
{"url": "https://www.24chasa.bg/novini/article/7693713", "text": "На 30-ата година от демокрацията спешно да се направи нова кръгла маса, подобна на тази през 1990 г. и на нея всички политически сили да стигнат до национално съгласие по 4 въпроса. Това призова в интервю за “24 часа” депутатът от ГЕРБ Георги Марков. Въвеждането на смесена избирателна система е първият въпрос за кръглата маса. Вторият е защо позволяваме НПО-тата политическа дейност и да дават бележки за освобождаването на убийци. Реконституиране на съдебната власт по върховете е третото наложително нещо, а четвъртото - неприкосновеността на частната собственост, включително тази на царя, категоричен е Марков. Кръглата маса през 1990 г. реши да има избори за Велико НС по смесена система, а именно 200 депутати да се избират по партийни листи, 200 - мажоритарно.", "date": "2019.10.06", "title": "Нова кръгла маса и съгласие за съд, НПО, Изборен кодекс и царски имоти"}
{"url": "https://www.24chasa.bg/novini/article/7693749", "text": "Потокът от мигранти, който достига Европа през Турция, съществено се е увеличил през първите девет месеца на годината. Това пише германският в.“Велт ам зонтаг”, като се позовава на непубликуван доклад на Европейската комисия, съобщава ТАСС. Общият брой мигранти, пристигнал от територията на Турция в ЕС през 2019 г., е 46 500, пише изданието, като се позовава на доклада. Повечето от мигрантите са афганистанци и сирийци. Като цяло от Турция мигрантите попадат след това в Гърция и Италия. В сравнение с първите три тримесечия на 2018 г. става ясно, че увеличението е с 23 процента. За същия период на 2018 г. броят на мигрантите, пристигнали в ЕС от Турция, е бил 37 800 души. Още преди няколко месеца Гърция би тревога, че бежанските лагери по островите са препълнени и условията не позволяват да бъдат приемани повече хора. Проблемът нарасна дотолкова, че Атина се принуди да мести мигранти от островите във вътрешността на страната. Гръцкият премиер Кириакос Мицотакис поиска в събота преразглеждане на споразумението ЕС-Турция, така че Атина да може да ускори връщането на турския бряг на лица, чиито молби за убежище са били отхвърлени или които са влезли в страната нелегално. От своя страна турският президент Реджеп Ердоган в началото на септември отново заплаши, че ще пусне бежанците към Европа, ако не получи подкрепа за исканата от него зона за сигурност в Сирия. ", "date": "2019.10.06", "title": "Мигрантите от Турция към ЕС с 23% повече (Обзор)"}
{"url": "https://www.24chasa.bg/novini/article/7693757", "text": "Иво Сиромахов, единственият от сценаристите на “Шоуто на Слави”, който не зае ръководен пост в учредената в събота партия “Няма такава държава”, ще отговаря за новия телевизионен проект на Слави Трифонов. Той вероятно ще е и лицето на новото шоу, което подготвя екипът. Това е и причината Сиромахов да не влезе в ръководството на партията, чийто лидер ще е Слави Трифонов, научи “24 часа”. Самият Сиромахов вчера не пожела да разговаря с репортер на “24 часа”, за да коментира темата. “Няма такава държава” може и да не бъде регистрирана от Софийския градски съд заради името си, коментира пред националното радио пък бившият шеф на Народното събрание и служебен министър-председател Огнян Герджиков. “Законът не позволява партия да уронва доброто име и престиж на държавността. А нарушение на това изискване се съдържа още в името на самата партия “Няма такава държава”. “Няма такава държава” е нещо, което трудно може да бъде защитено, все пак ние сме демократична, правова държава с всичките му кусури, с много недостатъци, наистина с проблеми. Но за да е в заглавие на партия, която иска да е в управлението на страната, че “няма такава държава”, ми се струва силно смущаващо. И мисля, че едва ли ще получи регистрация”, обясни той. Слави Трифонов има три месеца да регистрира партията си, след като в събота направи учредително събрание. Той ще трябва да представи пред съда и списък с поне 2500 членове на организацията.", "date": "2019.10.06", "title": "Сиромахов останал извън партията на Слави, за да води новото шоу?"}
{"url": "https://www.24chasa.bg/novini/article/7693931", "text": "Две опозиционни косовски партии \"Самоопределение\" и Демократичен съюз на Косово, се очаква да получат по 30 процента от гласовете в парламентарните избори, сочи екзит пол, цитиран от Ройтерс. Демократичната партия на Косово остава трета с 22 процента, предава БТА. По данни на ЦИК на Косово общият брой на избирателите е над 1,9 милиона души. От тях 117 808 са регистрирани в 10 общини с преобладаващо сръбско население. В 120-местния парламент на Косово са запазени 10 депутатски места за представителите на косовските сърби. Други 10 места са предвидени за останалите етнически общности.", "date": "2019.10.06", "title": "Eкзит пол: Две опозиционни партии в Косово\nсе състезават за победата"}
{"url": "https://www.24chasa.bg/novini/article/7693767", "text": "Един от най-големите оператори у нас - “Булсатком”, ще бъде преструктуриран, след като преди дни стана ясно, че в него има нови акционери. Това са един от неговите създатели Пламен Генчев, базираният в Лондон инвестиционен фонд Blantyre Capital, EБВР и Българската банка за развитие. В новия борд на директорите, като представител на американската компания, ще влезе икономистът Владимир Каролев, научи “24 часа”. ( ). Новите акционери ще вложат 30 млн. евро в оздравяването на компанията. До промените се стигна, след като “Булсатком” спря да плаща кредитите си към големи банки и бе на път да обяви фалит. Плановете на новите акционери са дружеството да продължи да предлага телевизия, мобилен интернет и мобилни услуги. Партньорите да очакват професионален мениджмънт, а клиентите – нови канали и услуги - Преди няколко дни компания, притежавана еднолично от мен, бе назначена като член на Съвета на директорите на “Булстаком”. Считам, че това е оценка за моята помощ на екипа, извършил финансовото преструктуриране, на уменията ми и опита ми, които мисля, че ще помогнат и за бъдещето развитие на компанията. След преговори с кредиторите бе постигнато намаление на задълженията на “Булсатком” с около 80% - от 700 млн. на 140 млн. лв. В допълнение инвеститорите предоставят 30 млн. евро. 7,5 млн. от тях бяха предоставени в края на август, за да се заплатят изискуеми отдавна просрочени задължения. Останалите 22,5 млн. евро ще бъдат в сметките на “Булсатком” до 2 седмици. В резултат компанията ще плати всички просрочени задължения и ще има достатъчно кеш за амбициозна програма за развитие. - Бързата експанзия е една от причините. Бяха направени разходи в няколко направления - собствен сателит, развитие на мрежа в Сърбия, ускорено развитие на интернет инфраструктурата и миграция на клиенти на платена телевизия от сателитна към интернет базирана и инвестициите в GSM. “Булсатком” не успя да постигне планирания ръст на броя на клиентите и приходи. - Финансовите проблеми на “Булсатком” приключиха. Партньорите трябва да очакват навременно плащане, по-професионално поведение на мениджмънта. Клиентите ще забравят за случаи, в които се е развалила например приемната им кутия и са чакали със седмици за замяна. Ще се ускори и процесът по миграция от сателитна тв към IPTV, което ще доведе до повече HD канали. Възнамеряваме да засилим лидерската си позиция в сегмента платена телевизия и да се борим за постигане на лидерска позиция и в широколентов интернет. Що се отнася до GSM мрежата, ще оценим в рамките на месец няколкото опции, между които и мобилна виртуална услуга.", "date": "2019.10.06", "title": "Икономистът Владимир Каролев в управата на “Булсатком”"}
