{"url": "https://www.24chasa.bg/novini/article/6394380", "text": "Причината да дадем „Цанков камък” на прокуратурата е, че съоръжение за 1 милиард лева не работи. За това трябва да има виновен, каза министър-председателят Бойко Борисов на днешното правителствено заседание. Той посочи, че всички останали спекулации по темата са съзнателно разпространявани фалшиви новини. Ето и целия текст на стенограмата:  БОЙКО БОРИСОВ: Преди да преминем нататък, с госпожа Петкова искаме да ви информираме, понеже чувам какви ли не приказки в публичното пространство, а това са изцяло фалшиви новини. Причината отново да се внася това предложение за „Цанков камък“ е, защото е съоръжение, за което е даден приблизително милиард, с път за 240 милиона, а то не работи, то е изпразнено, счупило се е, ремонтира се и сега, в най-големите жеги, когато климатиците работят на пълни обороти, ние не можем да ползваме енергия от него. С една дума, ние атакуваме качеството и питаме кой ще понесе отговорност. И, естествено, за това се обръщаме към мандатоносителите през тези периоди – ДПС и БСП. И аз просто не мога да разбера тази наглост. Спомням си, бях при Цветанка Ризова в Нова телевизия. Предишния ден отидохме на „Цанков камък“, заведох всички журналисти точно след тунела и всички телевизии го имат като архив, след тунела беше планината, един горски път, и тогава при Цветанка Ризова зададох въпроса: „Сега, след като са похарчени стотици милиони, ние трябва ли да доплатим последната част или да го държим като паметник на културата?“. Ама ние щяхме да имаме и друг паметник на културата – магистрала „Струма“. Щяхме да имаме паметник не на културата, а на глупостта, извинявам се на Боил Банов. Паметник на глупостта – магистрала „Люлин“, защото и там 5 километра бяха направени и опираше в планината. Магистрала „Тракия“ щеше да е паметник на глупостта, „Марица“ – паметник на глупостта. Северната тангента, абсолютно провален проект – 240 милиона загуба, сега трябваше да ги върнем в Брюксел, „Дунав мост 2“, абсолютно провален проект. Само за секунди мога да изброя все милиардни проекти. И към тях, ако се прибави „Белене“, ако се прибавят американските централи! Ние не че се връщаме назад, но щетите от техните управления се влачат десетки години в последствие. Да вложиш 1 милиард, представете си, в магистрала и да я затвориш – какво ще ни правят нас? Затова питаме има ли виновен. Кой е правил този проект? Как тази чаша се е спукала? Да извадят записа – още тогава ние прогнозирахме, че водата ще натисне и ще спука плочата, защото тя е направена в котловината по подобен начин. Да, но в същото време „Цанков камък” не работи и трябвало да го оставим, защото щели на съд да ни дават. Ние ако за всяка тяхна глупост ги даваме на съд, съдилищата ще работят непрекъснато. Друг въпрос е кой ще е следователят, като знаем с какви следователки разполагат. Може ли накрая ние, които достроихме пътя, за да пуснем язовира, това ако ни е вината… Но аз съм питал публично. Така в „Панорама“ питах и за „Белене“ – като не я правим, след това ще платим милиарди и то стана. Защото всичките им проекти са такива, че накрая ще се загубят милиарди! Ако пази, Боже, падне банка в наше управление – кой е виновен? Финансовият министър, премиерът, вицепремиерът – има си виновници. КТБ се срина при тях, искат и това да ни припишат. Толкова им беше интересно да видят стенограмите, да намерят една думичка да съм виновен и аз за КТБ. Е, излязоха от Президентството и едната, и втората, всички стенограми и там ясно се следи пътят кой е виновен, кои са институциите, кои са хората. Това е една опорна точка, която преди десетина дни дойдоха да ми я кажат, аз се изсмях, не вярвах. Атаката ще бъде, че ДПС и всички останали едва ли не се пресират от нас защото са чисти, добри и така заедно с БСП да подготвят следващо управление. А на нас да ни пришият Пеевски. Казвам: „Това са глупости“ и в същото време гледам ден след ден как вървят фалшивите новини. Нашето даване на „Цанков камък“ на прокуратурата сега е защото не работи. Това е все едно да си направил завод за битови отпадъци и той да не работи. Естествено, че ще търсят виновника за загубите. Затова сме дали сега „Цанков камък“ на прокурор. Изведнъж съшиха – хайде сега ще арестуват, хайде сега война в ДПС и изведнъж ние се оказваме… Преди десет дни ми го казаха, аз даже на някои колеги го разказах – видя ми се абсурдно, смешно. След това, хайде анализатори започват да казват какви процеси текат… Целта е да излезе, че ДПС са чисти и с БСП могат да управляват, а лошите сме ние. Ама ние не сме започвали, строили, ние довършихме това, което бяха направили. За „Цанков камък“ иначе сега щеше да стои 1 милиард в тази дупка. Тогава смятахме, че 80 мегавата – 80 мегавата, пак ще се ползват за нещо. Ама сега и тях не ползваме! И те казват: „Ама защо се връщате?“. Ами „Орлов мост“ – ремонтиран е преди 11 години. През този „Орлов мост“ са минали стотици милиони коли, автобуси, тролейбуси, 24 часа на ден и това вече единадесет години. Нека строителният министър да каже какви са нормите в Европа за подобно кръстовище – няма над пет години, със сигурност, а той е единадесет! И пак се връщат, че било „Цариградско море“. Абе какво море! Единадесет години издържа! Много са чувствителни, което означава гузни. Така че, имайте предвид, това е опорна точка или много мащабна подготвена фалшива новина, която да върви по този път. Дни наред това се тиражира. Даже се стигна до там да говорят сутринта, че в резултат ще стане извънредно положение, ще се изкара армия?! Нали усещате за какво става въпрос? Просто искам да го знаете. Много усилено върви строежът на газовата връзка с Турция. Искам да отидем да я видим тези дни. Дай, Боже, ТОЛ системата днес да стартира. Приходните агенции вече излязоха на осезаем плюс след тези месеци минус при служебното правителство и това почва да ги дразни. Почва да ги дразни, защото безработицата е рекордно ниска – върна се на нивата преди икономическата и финансовата криза. Газовият разпределител ще стане, мога да се обзаложа с тях. Потреблението се вдига, доходите се вдигат. Административните тежести по министерства намаляват и още по-добре ще стане като Агенцията за електронно управление се задейства. Просто бях длъжен да ви кажа, че срещу нас се разпространява целенасочено фалшива новина. Дойде човек да ме предупреди, не му повярвах, но виждам как брилянтно бродират докато ние се трудим, докато оправяме Варна, докато оправяме шума и какво ли не. Те си бродират и фалшивите новини си ги пускат и си ги изговарят. Няма никаква истина в това. В събота или в неделя видях във вестника празния язовир и тогава се обадих на Теменужка Петкова и казах: „В края на краищата, за 1 милиард съоръжение не работи, губим пари, сезирайте прокуратурата“. Това е истината. Чак го извъртяха, че ще има извънредно положение, война…", "date": "2017.08.16", "title": "Борисов: Даваме „Цанков камък” на прокуратурата, защото струва 1 млрд. лв., а не работи"}
{"url": "https://www.24chasa.bg/novini/article/6394220", "text": "Автобус пламна на пътя между Драгичево и Владая в посока София. След инцидента движението по пътя е било отцепено, но малко преди 14 часа колоната от автомобили е била пропусната да мине, информира  На място са пристигнали екипи на полицията, както и три пожарни екипа. Очаквайте подробности.", "date": "2017.08.16", "title": "Автобус пламна край София (Видео)"}
{"url": "https://www.24chasa.bg/novini/article/6394235", "text": "Две ефективни и три условни присъди наложи Специализираният наказателен съд на петима участници в 7-членната организирана престъпна група за придобиване, преработка, държане и незаконна търговия на огнестрелни оръжия (в т.ч. на 50 картечни пистолета „Узи“) след споразумение на обвиняемите с прокуратурата. Това съобщиха от пресцентъра на Апелативна специализирана прокуратура, предаде \"Фокус\". Още преди внасянето на акта друг участник постигна споразумение с прокуратурата и бе осъден на 2 години затвор условно с 4-годишен изпитателен срок. Така само един от седмината обвинени за участие в престъпното сдружение ще бъде съден по общия ред. Една година и 10 месеца лишаване от свобода получи ръководителят на групата Йордан Й. Година и три месеца затвор е наказанието на Данаил Г. Тригодишни условни присъди с 5-годишен изпитателен срок и пробционни мерки „Задължителни периодични срещи с пробационен служител“ за срок 6 и 8 месеца са наложени на Веселин Й. и Тодор Й. Наказанието на Маргарита Т. е две години лишаване от свобода с 4 години изпитателен срок. Разследването срещу участниците в групата и изготвянето на обвинението срещу тях продължи по-малко от 9 месеца. Те бяха задържани на 19 ноември 2016 г. в София при специализирана операция на ГДБОП и Специализираната прокуратура. При извършените претърсвания в ползвани от тях жилища бяха намерени и иззети 50 картечни пистолета \"Узи\", картечен пистолет \"Скорпион\", 10 пистолета от различни марки и модели, оптика, 2700 евро, 19000 лева, голямо количество боеприпаси, части за огнестрелни оръжия. Разследването установи, че групата е била сформирана през март 2016 г. Оръжия, боеприпаси и части за оръжия били доставяни от Ивайло П. – лицензиран търговец на специални изделия. В работилница в дома на Тодор Й. в София те били сглобявани или преработвани (като се заличавали серийните им номера). Веселин Й. осигурявал купувачи, друг от групата съхранявал готвите за продажба оръжия и боеприпаси. При наличие на купувач, стоката била предавана на лидера на или на посочен от него човек, и доставяна на клиента. Оръжейният търговец Ивайло П. внесъл законно от чужбина 50-те „Узи“-та. Преди да ги продаде на групата е трябвало те да бъдат деактивирани (т.е. да бъдат преработени в негодни за стрелба). Вместо това, те са предадени като бойни, впоследствие номерата им са били заличени и са били подготвени за нелегална продажба. Предстои Специализираният наказателен съд на насрочи съдебното дело срещу седмия участник в групата.", "date": "2017.08.16", "title": "Наложиха присъди на организираната престъпна група за търговия с автомати"}
{"url": "https://www.24chasa.bg/novini/article/6394238", "text": "Георги Недялков, един от петимата обвинени за боя в созополския бар \"Бикини\", се оказа хронично болен, стана ясно от днешното заседание в бургаския районен съд. Защитата му поиска съдебно-медицинска експертиза, която да установи може ли Недялков да остане зад решетките и да се лекува адекватно там. Недялков, който е единственият висшист сред задържаните, се оплака от болки в ставите и гърба, каза и че вдигал температура в килията. Стана ясно, че от 4 г. младият мъж страда от хронично заболяване. Адв.Веселина Василева представи епикриза от специализираната болница в Горна баня, където Георги се е лекувал. Съдия Георги Иванов прие искането на защитата и назначи съдебно-медицинска експертиза. Заключението на вещото лице ще бъде изслушано на 21 август в районния съд. Тогава ще стане ясно дали Недялков ще излезе на свобода. Мелето в созополския бар стана в нощта на 23 юли и от тогава петимата арестувани Георги Джендов, Димитър Харалампиев-Рочата, Георги Недялков, Пламен Реусев и Красимир Апостолов са зад решетките. На 31 юли те обжалваха, но бургаски магистрати ги оставиха зад решетките. Нито малките деца на корабния инженер Красимир Апостолов и предприемача Георги Джендов, нито бизнеса им и аграрните занимания на Георги Недялков, не помогнаха да излязат на свобода. При сбиването в  бара пострадала и собственикът му Христо Бардуков, който е бивш репортер на \"Господари на ефира\", а сега общински служител.", "date": "2017.08.16", "title": "Обвинен за боя в бар \"Бикини\" с болки в ставите, не можел в килия"}
{"url": "https://www.24chasa.bg/novini/article/6394280", "text": "България като държава-членка на ЕС отделя най-висок процент от държавните разходи за сектора \"обществен ред и сигурност\" /2,8 от БВП/, но е на дъното на европейската класация по разходи за сигурност на глава от населението - едва 173 евро на човек, при среден показател за ЕС - 507 евро на човек. Това показват данни от анализ на Евростат за разходите на страните от ЕС за обществен ред и отбрана през 2015 г. Около 2,4 млрд. лева от БВП са били заделени у нас за сектора \"обществен ред и сигурност\" през 2015 г., показват данните на европейската статистика. Секторът включва полицейските служби, службата за противопожарна охрана, съдилищата, затворите, както и научните разработки в областта на сигурността. Най-много от тези средства - 1,4 млрд. лева са били за осигуряване на полицията у нас /1,4 от БВП/. За нуждите на противопожарната безопасност са били заделени около 300 млн. лева или 0,3 от БВП, за съдилищата - 594 млн. лева или 0,7 на сто от БВП и за поддръжка на затворите - около 150 млн. лева или 0,2 от БВП. Между 9 и 10 млн. лева са били заделени за научна и развойна дейност, свързана със сектора \"обществен ред и сигурност\". Разходите за отбрана у нас през 2015 г. са били 1,4 на сто от БВП, което е точно на границата на средните разходи за отбрана в ЕС-28. Общите разходи в сектора \"обществен ред и сигурност\" в ЕС-28 са били над 258 млрд. евро или 1,8 на сто от БВП на страните от общността, показва анализът на Евростат. За сравнение, тези средства са по-големи от сумите, изразходвани за други основни дейности като \"отбрана\" /1,4 на сто/, \"отдих, култура и религия\" /1 процент/ или \"опазване на околната среда\" /0,8 процента/. Разходите на правителствата за \"обществен ред и безопасност\" обхващат главно разходи за полицейски служби, служби за противопожарна защита, съдебните съдилища и затвори. Средно през 2015 г. разходите за \"обществен ред и безопасност\" възлизат на 507 евро на човек от населението в ЕС. Държавите-членки на ЕС, които са превишили сумата от над 500 евро на жител за сигурност са: Люксембург /899 евро/, Великобритания /792 евро/, Холандия /724 евро/, Белгия /644 евро/, Германия /581 евро/, Австрия /545 евро/, Франция /535 евро/ и Италия /506 евро/. В противоположния край на скалата разходите под 250 евро на жител, са били: в България - 173 евро, Румъния /183 евро/, Литва /204 евро/, Унгария /230 евро/, Хърватия /231 евро/, Полша /247 евро / и Латвия /248 евро/. През 2015 г. 28-те държави-членки на ЕС са заделили 200 милиарда евро публични разходи за \"отбрана\", което е еквивалентно на 1,4 на сто от БВП на ЕС. Най-много средства за отбрана в абсолютно изражение са заделени във Великобритания - 55 млрд. евро. Следват Франция - 38 млрд. евро, Германия - 30 млрд. евро и Италия - 20 млрд. евро. Заедно тези четири държави-членки формират над 70 процента от общите разходи за отбрана в ЕС, отчита Евростат.", "date": "2017.08.16", "title": "Евростат: България заделя най-висок процент средства за сектор \"сигурност\" в ЕС"}
{"url": "https://www.24chasa.bg/novini/article/6394307", "text": "Пловдивската прокуратура изправя на съд съпрузите Орхан и Надка, които задигнали 140 000 лева с измама. 61-годишния мъж и жена му чистели вила на богати собственици. През 2012г. полицаи арестували семейството роми заради притежание на цигари без бандерол. След време Орхан взел да изнудва за пари виладжията.  Възрастният мъж дал 8 000 лева, като до смъртта си през 2014 г. платил още на два пъти на Орхан. След като стопанинът починал, Орхан започнал да иска пари от вдовицата. Той знаел, че тя имала спестявания. Жената се притеснила и от януари 2015г. до март 2016г. му дала на вноски общо 39 000 лева. През миналия април ромът пак се обадил на вдовицата и й поискал 100 000 лева на три части. Казал й, че парите са за съдията и като излезе от затвора за тяхното семейство няма да има последствия. Пенсионерката му повярвала и от април 2016г. до 17 март т.г. предала на Орхан и жена му 101 000 лева. Миналия юни циганинът бил арестуван, след което Надка започнала да притеснява вдовицата. Ромката лъжела, че мъжът й е арестуван в Германия и за да няма негативни последици за семейството на самотната пенсионерка, тя трябвало да й плаща. На 17 март т.г. Надка била задържана, след като получила 23 000 лева. Охран и Надка са в ареста.", "date": "2017.08.16", "title": "Циганин и жена му на съд, измъкнали с измама 140 000 лева от вдовица"}
{"url": "https://www.24chasa.bg/novini/article/6394308", "text": "Японски изтребители проведоха съвместно учение с бомбардировачи на САЩ югозападно от Корейския полуостров, предаде Ройтерс, цитирана от БТА. В маневрите в Източнокитайско море участваха два американски бомбардировача Б-1Б \"Лансър\" от базата \"Андерсън\" на военновъздушните сили на САЩ на остров Гуам, както и два японски изтребителя Ф-15. \"Учението имаше за цел подобряване на оперативната съвместимост, както и бойните умения\", се казва в съобщение на японските сили за самоотбрана. Първоначално американските самолети Б-1Б са предназначени да носят атомни бомби, но впоследствие са преправени и сега летят само с конвенционален бомбен товар. През последните седмици такива бойни самолети извършиха няколко прелитания в Източна Азия. Освен с японските те проведоха съвместни учения и с южнокорейските военновъздушни сили.", "date": "2017.08.16", "title": "САЩ и Япония проведоха съвместно военно \nучение"}
{"url": "https://www.24chasa.bg/novini/article/6394300", "text": "Филипинската полиция заяви днес, че е ликвидирала 32 души при операции, целящи да всеят ужас сред наркотрафикантите, предаде Франс прес. По-рано президентът Родриго Дутерте призна, че неговата предизвикваща полемика война срещу наркотиците може да има и отрицателни страни, отбелязва агенцията. От идването си на власт преди 14 месеца Дутерте води безпрецедентно сурова кампания срещу дрогата. Полицията и предполагаеми милиции са убили хиляди и правозащитници заявиха, че Дутерте може би върши престъпления срещу човечността. Филипинският президент обаче приветства избиването на десетки предполагаеми наркотрафиканти, предаде ДПА. \"Нека убиваме по още 32 всеки ден, тогава може би ще успеем да намалим онова, което измъчва тази страна\", каза Дутерте. При една от най-кървавите операции срещу предполагаеми трафиканти във Филипините - в провинция Булакан недалеч от столицата Манила - според полицията са убити 32 души за 24-часов период от понеделник, съобщи Франс прес. \"Стремежът ни е да всеем объркване и ужас сред наркобосовете\", заяви пред журналисти в Манила комисар Ромео Карамат, шеф на полицията в Булакан. Той се аргументира, че \"останалите наркобосове ще си помислят два пъти преди да продължат с търговията\". Арестувани са 109 заподозрени. Карамат твърди, че полицията е действала единствено в рамките на законната самоотбрана. Сспоред него по време на операцията са конфискувани гранати и пистолети. \"Знаем, че не сме направили нищо лошо\", каза той. Дутерте лесно спечели президентските избори във Филипините през май миналата година с обещанието да ликвидира десетки хиляди трафиканти и токсикомани, за да не се превърне архипелагът в наркодържава. Той обеща победа във войната с наркотиците за три до шест месеца. Миналата седмица президентът, разполагащ с един-единствен шестгодишен мандат, призна, че може би няма да изпълни предизборното си обещание. \"Слушайте, тези работи с шабу (метамфетамина, бел. АФП), с дрогата и т. н. няма как да бъдат оправени от един-единствен човек, от един президент в течение на един мандат. Страните са затънали заради това\", каза той в петък в родния си град Давао, в южната част на Филипините. В друга реч миналата седмица, която произнесе в централата на полицията, Дутерте обаче даде да се разбере, че няма да се отклони от своя курс. Ще помилвам полицаите, които бъдат признати за виновни за убийства, извършени в рамките на войната срещу наркотиците, подчерта отново той.", "date": "2017.08.16", "title": "Филипинската полиция уби 32, за да всее ужас сред наркотрафикантите"}
{"url": "https://www.24chasa.bg/novini/article/6394318", "text": "Министър-председателят на Великобритания Тереза Мей каза, че не смята, че вината е равна между фашистите и техните опоненти, в отговор на заявленията на американския президент Доналд Тръмп, че вината за сблъсъците в Шарлътсвил е и на двете страни, предаде Reuters. „Не виждам равенство между тези, които изповядват чисто фашистки идеи и тези, които са срещу тях. Смятам, че е важно, тези, които са на ключови позиции, да осъдят крайно-десните виждания“, заяви Мей пред репортери.", "date": "2017.08.16", "title": "Тереза Мей: Не виждам равенство между фашистите и тези, които срещу тях"}
{"url": "https://www.24chasa.bg/novini/article/6394331", "text": "Съдът гледа мярката за неотклонение на Юлия Василева - майка на 8-месечното бебе, изоставено в Западния парк в петък, съобщи  . Преди 3 дни 18-годишната майка беше привлечена като обвиняема и задържана за срок до 72 часа, а Софийска районна прокуратура започна разследване на случая. Майката е обвинена, че е оставила детето си без надзор и по този начин е създала опасност за него. Предвиденото от закона наказание е до 3 години затвор. Василева има още едно дете на 2 години.", "date": "2017.08.16", "title": "Гледат мярката за неотклонение на майката, изоставила бебето си в Западния парк"}
{"url": "https://www.24chasa.bg/novini/article/6394322", "text": "Мощен взрив избухна в близост до летището на английския морски град Саутенд-он-Сий, който се намира в източната част на страната, предаде в. „Дейли мейл”. Не се съобщава за жертви.  Според изданието, пожарникарите вече се борят огъня. По първоначални данни, огънят се е разразил в един от хангарите, където се помещават самолети, информира ", "date": "2017.08.16", "title": "Взрив избухна близо до британско летище"}
{"url": "https://www.24chasa.bg/novini/article/6394332", "text": "Камион, теглил аварирал автобус, е изгорял на главен път Е-79 в района на с. Драгичево, съобщиха за „Фокус“ от пресцентъра на ОДМВР-Перник. Инцидентът е станал около 13.30 часа на главен път Е-79 в района на с. Драгичево в посока София. Камион „Татра“ е теглел празен аварирал автобус. Камионът е пламнал в движение, изгорял е напълно, а автобусът е невредим. Няма пострадали при инцидента. Движението се осъществява само в една лента, не е затруднено. Предприети са действие по отстраняване на камиона и автобуса от пътното платно", "date": "2017.08.16", "title": "Камион, теглил аварирал автобус, изгоря на път край Пернишко село"}
{"url": "https://www.24chasa.bg/novini/article/6394059", "text": "\"Трябва да има много по-добър диалог с всички хотелиери. Има разделение - някои хора искат шум и да купонясват, други подкрепят Валери Симеонов. Има две страни.\" Това каза зам.-председателят на ГЕРБ Цветан Цветанов. И обеща, че в отстаналото време до края на 4-годишния мандат на ГЕРБ и \"Обединените патриоти\" между двете ще се установи баланс. 18 000 е била легловата база в Слънчев бряг, сега е 320 000, отбеляза Цветанов. Целта е да се привличат все по-платежоспособни туристи.", "date": "2017.08.16", "title": "Цветанов коментира Валери Симеонов: Има 2 страни (Видео)"}
{"url": "https://www.24chasa.bg/novini/article/6394044", "text": "Безработицата във Великобритания е достигнала най-ниските си нива от 1975 година насам, според официални данни от британските власти. Това се случва въпреки несигурността в страната относно Брекзит, предава AFP, цитирано от \"Фокус\". Нивата на безработица са се спуснали до 4,4% в тримесечието до края на юни, според данни на Офиса за национална статистика на Великобритания. Общо 1,48 милина души са регистрирани като безработни в края на юни, което е с 157 хиляди по-малко в сравнение с една година по-рано. Въпреки това, нивата на заплащане не успяват да се държат на едно ниво с това на инфлацията в страната. „Основните числа крещят – растеж и стабилност – въпреки че има голяма доза несигурност, най-вече заради Брекзит“, заяви Дейвид Морел, директор на фирма занимаваща се с набиране на работници.", "date": "2017.08.16", "title": "Безработицата във Великобритания е достигнала до 44-годишен минимум"}
{"url": "https://www.24chasa.bg/novini/article/6394073", "text": "Има внесен обвинителен акт. Ще коментирам Цветан Василев след края на триинстанционния съд. Това заяви зам.-председателят на ГЕРБ Цветан Цветанов. Нормално е всеки да иска да се защити, добави той, запитан за чужди публикации. Цветанов напомни как е бил атакуван в зората на изборите през 2013 г. за \"цецомобила\" по поръчка на БСП, а след като тези обвинения са паднали в съда, никой не му се е извинил. \"Аз изпих цялата чаша катран, която ми сипаха от БСП, но не станах отмъстителен\", подчерта Цветанов. \"Делян Добрев защити интересите на страната - ако не беше той, страната ни щеше да плаща неустойки. А Манол Генов е обвинен за купуване на гласове в съучастие със затворник. Как може Корнелия Нинова да ги сравнява?\", възмути се Цветанов. ", "date": "2017.08.16", "title": "Цветанов: Изпих чашата катран, която ми сипа БСП, не тръгнах да отмъщавам (Видео)"}
{"url": "https://www.24chasa.bg/novini/article/6394061", "text": "Шофьор на автомобил \"БМВ\" с латвийска регистрация е преминал покрай стационарна камера край седми километър край Шумен със 152 км/ час, като ограничението на скоростта е било 60 км/час, съобщиха днес от пресцентъра на ОД на МВР. Глобата, която ще бъде наложена на водача за нарушението на скоростта, засечено във вечерните часове на 21 юли, е на стойност 950 лева. Глоба в същия размер ще трябва да плати и шофьор на лек автомобил \"Опел Омега\" с русенска регистрация, преминал покрай камерата със 151 км/ час на 16 юли в 19.08 часа. Общо 3459 са констатираните от полицейските служители през юли нарушения на територията на ОД на МВР - Шумен; най-много са за превишена скорост - 1079.", "date": "2017.08.16", "title": "Латвиец профуча с близо 100 км над ограничението покрай камера в Шуменско"}
{"url": "https://www.24chasa.bg/novini/article/6393918", "text": "Трима души са пострадали, но без сериозни наранявания, във Варна при катастрофа между автобус на градския транспорт и багер на местното ВиК-дружество, съобщава  . Пострадалите са пътник, шофьорът и контрольорката в автобуса. Сблъсъкът е станал на пътя за к.к. „Златни пясъци”.", "date": "2017.08.16", "title": "Трима ранени при сблъсък на градски автобус и багер във Варна"}
{"url": "https://www.24chasa.bg/novini/article/6393950", "text": "Правителството одобри изплащането от бюджета на МОН на 6060 британски лири за покриване на таксата за първия семестър на обучение на Марсело Илиев в Cambridge School of Visual & Performing Arts, съобщи пресцентърът на Министерски съвет. Финансовата помощ на студента се отпуска по молба на майка му, мотивирана с невъзможност семейството да заплати разходите за обучение, пише в съобщението.", "date": "2017.08.16", "title": "Държавата дава 6060 лири за обучението на Марсело Илиев в Кеймбридж"}
{"url": "https://www.24chasa.bg/novini/article/6394034", "text": "Пожарът, който бушуваше в района на североизток от Атина, е овладян, след като цяла нощ гръцките пожарникари са се борили с него, предаде \"Ekathimerini\", цитирано от \"Фокус\". Генералният секретар на гръцката гражданска защита Янис Капакис заяви, че остава умерен оптимист относно прогреса, който е направен по потушаването на огъня, който започна в крайбрежния курорт Каламос, преди да се разпространи към още три населени места, поглъщайки над 20 жилищни сгради и унищожавайки хиляди акри борова гора. Властите обявиха, че пожарникарите осъществяват заграждащи операции, за да предотвратят възобновяване на пожара. Два пожарогасителни самолета и три хеликоптера помагат за гасенето на пожара.", "date": "2017.08.16", "title": "Пожарът край Атина вече е под контрол"}
{"url": "https://www.24chasa.bg/novini/article/6394045", "text": "Турският външен министър Мевлют Чавушоглу е заявил, че Турция няма да приеме \"де факто\" ситуации в Егейско море, като е повдигнал отново въпрос за суверенния статут на някои острови в този район, съобщава в. \"Прото тема\", цитиран от БТА. В отговор на въпрос в парламента ръководителят на турската дипломация казал, че между Турция и Гърция има редица взаимно свързани проблеми в Егейско море. Сред тези проблеми е и този за суверенния статут на някои малки и скални островчета и фактът, че между Турция и Гърция няма морски граници, определени от един международен договор, който да е в сила между двете страни, казал Чавушоглу. Според него международните договори, касаещи статута на островите в Егейско море, са Лозанският от 1923 г. и Парижкият от 1947 г. Той подчертал, че тези договори съдържали аналитични подробности за суверенитета и разоръжаването на островите. В този смисъл проблемът е в тълкуването на клаузите в тези договори, казал турският външен министър и продължил: \"както е известно въпросите в Егейско море се обсъждат в рамките на съществуващите канали за комуникация между Турция и Гърция. Нашата страна желае да бъде намерено справедливо решение на всички проблеми в рамките на международното право и в това отношение да бъдат отчетени нейните основни права и интереси\", казал още турският дипломат. Във връзка с това ние сме заявявали, че Турция няма да приеме \"де факто\" ситуации, които Гърция ще се опита да създаде върху географски образувания със съмнителен статут, и нашите виждания са излагани на всякакво ниво пред гръцките власти, допълнил Мевлют Чавушоглу. Изданието \"Контранюз\" пише, че новата турска претенция била за 18 гръцки острова в северната и централна част на Егейско море, в района на групата острови \"Додеканези\" и такива, намиращи се в Критско море, като ги изброява поименно.", "date": "2017.08.16", "title": "Чавушоглу: Няма морски граници между Турция и Гърция"}
{"url": "https://www.24chasa.bg/novini/article/6394121", "text": "През юли в Солунската служба за сигурност е постъпила информация, че лице, пътуващо редовно до България и Румъния, оглавява мрежа за търговия с контрабандни цигари, базирана в Гърция. По първоначални данни целта на тези пътувания на заподозряното лице била да се среща с ръководни членове на контрабандни канали и да координират действията си, предаде БТА. Заподозреният е бил следен и след една година службата по сигурността в Солун е успяла да разкрие един от най-големите канали за контрабандна търговия с цигари. Така в град Аспропиргос са били открити две фабрики на тази мрежа с инсталирани в тях поточни линии за производство на цигари. Същата мрежа е разполагала и със складове в Елефсина, Магула и Оропос, както и с десетки товарни коли, с които са били изнасяни нелегалните цигари в чужбина. Всяка от фабриките е била оборудвана с машини за производство и пакетиране на цигари, и е имала отделни помещения за складиране и за обработка на тютюна, стигащ до там в насипно състояние. При обиските са били иззети 177 милиона цигари и 70 тона насипен тютюн. Стойността им се изчислява на повече от 100 милиона евро, а неплатените мита и загуби за държавата възлизат на 32 милиона евро. Мрежата се оглавявала от 49-годишен грък от Казахстан, а негови помощници са били 25-годишният му син и още двама етнически гърци от страни от бившия Съветски съюз, на възраст 41 и 34 години. Странно обаче при проверките те не са били открити и заловени, както и останалите 36 души, срещу които са повдигнати обвинения за участие в контрабандната мрежа. Предполага се, че преди нахлуването на полицията във фабриките и складовете на мрежата, нейните членове са били предупредени и са напуснали помещенията, които, както бе установено, са били оборудвани с камери за наблюдение и системи за откриване и деактивиране на \"подслушвателни\" уредби. Мрежата е внасяла от Италия насипен тютюн, а от България - опаковъчни материали за цигарите, които са били пренасяни до фабриките и складовете в град Аспропиргос. Там със специални машини насипният тютюн е бил завиван в цигари, които след това са опаковани в пакети, кутии и кашони, доставяни от чужбина от големи законни тютюнопроизводители. За транспортирането на цигарите \"менте\" в чужбина - България, Испания, Италия, Румъния и Великобритания, мрежата е разполагала с 32 товарни автомобила. Те са принадлежали на компании, занимаващи се с внос и износ на стоки, създадени със съдействие на \"мними лица\" в съседна България. В същото време помещенията във фабриките и складовете са били наети от несъществуващи лица, минаващи за граждани на Кипър или на други страни. По време на тайното разследване пристанищните власти са иззели през април в Игуменица ТИР с 47 хиляди контрабандни цигари, скрити в кашони за промишлени филтри. \"Менте\" цигарите са били произведени във фабриките в Аспропиргос, а още един ТИР на тази мрежа е бил открит в района на същия град. Два дни по-късно, полицаи от Солун са спрели на Малгара още един товарен камион, пренасящ скрити в гипсокартони 105 хиляди пакета цигари. Те също са били произведени в същите фабрики в Аспропиргос. Смята се, че за да крият контрабандната стока, нелегалните търговци са разполагали и със цехове, в които са били произвеждани необходимите тайници и продукти за укриване на нелегалната стока.", "date": "2017.08.16", "title": "Нелегални фабрики за цигари в Гърция"}
{"url": "https://www.24chasa.bg/novini/article/6394103", "text": "Туит на бившия президент на САЩ Барак Обама след шествието във Вирджиния на привърженици на идеята за превъзходство на бялата раса се превърна в най-харесваното послание, поствано някога в Туитър, предаде ДПА, цитирано от БТА. \"Никой не е роден с омраза към друг човек заради цвета на кожата, произхода или религията му\", написа Обама в събота, цитирайки покойния южноафрикански лидер Нелсън Мандела, когото той определя като свой \"личен герой\". Туитът беше публикуван, след като 32-годишната Хедър Хейър, протестираща срещу бялото националистическо шествие в Шарлотсвил, бе убита от кола, врязала се в група контрадемонстранти. Посланието от 44-ия и първи чернокож президент на САЩ е било харесано близо 3 милиона пъти до днес сутринта, което го прави най-харесвания досега туит, според статистиката на Туитър. То е било ретуитнато 1,2 милиона пъти. Под съобщението има снимка на Обама, поздравяващ група малки деца, които го гледат от прозорец. След първия туит бившият президент на САЩ разпространи още цитати от автобиографичната книга на Мандела \"Дългият път до свободата\". \"Хората трябва да се научат да мразят и ако могат да се научат да мразят, могат да се научат и да обичат, защото обичта извира по-естествено от човешкото сърце, отколкото нейната противоположност\", гласи един от тях. ", "date": "2017.08.16", "title": "Отговорът на Барак Обама за Шарлотсвил се превърна в най-харесвания туит"}
{"url": "https://www.24chasa.bg/novini/article/6394120", "text": "Наредбата за единните държавни изисквания за придобиване на висше образование по специалността „Право“ и професионална квалификация „юрист“ ще продължи да действа до влизането на новата Наредба през учебната 2018/2019 г., реши Министерският съвет. Това съобщиха от правителствената информационна служба. С предложените от министрите на правосъдието и на образованието и науката изменения се изчиства известна юридическа непрецизност. Приетата нова Наредба, в сила от 6 май т. г., отменя действащата от 1996 г. наредба, но в същото време е предвидено да се прилага от следващата учебна година, за да имат висшите училища достатъчно време да се подготвят и да променят, там където е необходимо, учебните си програми в съответствие с новоприетите нормативни актове. Междувременно, с решение от април т. г. Министерският съвет е утвърдил броя на приеманите за обучение студенти и докторанти във висшите училища и научните организации през учебната 2017/2018 г., като с това решение е утвърден и прием на студенти в задочна форма на обучение по специалност „Право“ в няколко висши училища. Процедурата по техния прием и процесът на тяхното обучение се осъществят по вече отменената наредба, тъй като новоприетата не предвижда възможност за обучение в задочна форма. Това е съществена причина, налагаща продължаване на действието на отменената наредба до влизане в сила на новоприетата и следващото от това изцяло преуреждане на условията и реда за прием и обучение на студентите по специалност „Право“.", "date": "2017.08.16", "title": "Наредбата за придобиване на висше образование „Право“ ще действа още една година"}
{"url": "https://www.24chasa.bg/novini/article/6394146", "text": "Министърът на външните работи на Русия Сергей Лавров заяви, че възможностите за икономически натиск срещу Северна Корея практически са изчерпани, а Москва не поддържа идеята на някои свои партньори за икономическо задушаване на азиатската страна, предаде ТАСС, цитирана от Фокус. „Що се отнася до въздействието над Пхенян, с идеята да бъде принуден да изпълни резолюциите на Съвета за сигурност на ООН, то ние сме дълбоко убедени, че възможностите за икономически натиск са практически изчерпани, - подчерта министърът. – Ние не можем да подкрепим тези идеи, които някои наши партньори продължават да носят и които са насочени, буквално, към икономическото задушаване на Северна Корея“. „Напоследък отчитаме, че риториката стана малко по-спокойна. Навярно трябва да приветстваме, или най-малкото да се надяваме, че горещите глави са се поухладили“, добави Лавров.", "date": "2017.08.16", "title": "Лавров: Не поддържаме идеята за икономическо задушаване на Северна Корея"}
{"url": "https://www.24chasa.bg/novini/article/6394112", "text": "Тв водещият от \"Скат\" Теодор Ангелов, репортерът на БНТ Стоил Рошкев и инж. Радостслав Главчев, които бяха сред кандидатите в конкурса за шеф на БНТ, отпаднаха от надпреварата. Съветът за електронни медии прекрати участието им, след като разгледа концепциите им по същество. Това е вторият етап от конкурса. В първия кръг - т.нар. технически, всичките 9-има участници бяха допуснати да продължат, тъй като всички те бяха подали пълен набор от документи. Вторият кръг преценява по същество кой може да продължи със събеседване пред СЕМ. Подобна процедура се прави за първи път в конкурс за генерален директор на обществена медия, след като тя беше приета от парламента миналата година. В надпреварата остават още 6-има мъже - Константин Каменаров, Емил Кошлуков, Иван Гарелов, Валерий Тодоров, Сашо Йовков и Тома Иванов. СЕМ ще разговаря с тях на 21 и 22 август, а на 23 август ще гласува кой да е шеф на БНТ. Очаквайте подробности.", "date": "2017.08.16", "title": "Теодор Ангелов, Стоил Рошкев и Радостслав Главчев отпаднаха от конкурса за БНТ"}
{"url": "https://www.24chasa.bg/novini/article/6394158", "text": "Дъщерята на Цветан Василев - Радосвета, беше обвинена задочно в пране на 2 645 179 лв., съобщи прокуратурата. От държавното обвинение са издали и заповед за нейното задържане за 72 часа. До това се стигнало, след като призовкари я търсили на 2 и 7 август, но се оказало, че я няма на домашния й адрес. Оказало се, че тя е напуснала България точно преди 1 година. Още вчера й е издадена европейска заповед за арест. Баща й Цветан Василев е обвинен за лидер на престъпна група и за източване на над 2 млрд. лв. от банката. Майка й Антоанета също е с обвинение за пране на пари.", "date": "2017.08.16", "title": "Издадена е европейска заповед за арест за дъщерята на Цветан Василев"}
{"url": "https://www.24chasa.bg/novini/article/6394209", "text": "Властите в Китай започнаха разследване срещу пенсиониран бивш шеф на важна държавна осведомителна агенция, заподозрян в корупция, заяви днес антикорупционният орган на Китайската комунистическа партия, цитиран от Ройтерс. Лю Бейсян, който беше главен редактор на Китайската информационна служба до февруари 2015 г., е заподозрян за \"сериозни дисциплинарни нарушения\", каза Централната комисия за дисциплинарен контрол, предаде БТА. Китайската информационна служба е предназначена да бъде осведомителен източник за китайските общности на места като Хонконг и Тайван. Лю е започнал работа в агенцията през 1983 г. и е ръководил нейното хонконгско бюро от 1997 до 2000 г. Китайският президент Си Цзинпин води активна кампания срещу корупцията, отбелязва Ройтерс. От началото на управлението му преди почти пет години са наказани стотици хиляди служители", "date": "2017.08.16", "title": "Разследват бивш ръководител на китайска \nинформационна агенция за корупция"}
{"url": "https://www.24chasa.bg/novini/article/6394226", "text": "Възрастна жена е станала жертва на телефонна измама на празника на Света Богородица. Това съобщиха от Областната дирекция на МВР – Монтана. Във вторник около 16.00 часа в Районно управление „Полиция” – Монтана 80-годишна жителка на областния град е заявила, че е станала жертва на измама. Същия ден около 11.00 часа е получила обаждане на стационарния си телефон от човек, представящ се за служител на полицията, който й заявил, че трябва да окаже съдействие за залавяне на група престъпници. Жената последвала инструкции и поставила в найлонов плик сумата от около 7 000 лв. Около 11.30 часа същия ден оставила плика с парите под контейнер за смет, който се намира срещу оранжерията за цветя на ул. „Извора\" в гр. Монтана . По случая е образувано досъдебно производство в Районно управление „Полиция” – Монтана.", "date": "2017.08.16", "title": "Измамиха баба от Монтана със 7000 лева"}
{"url": "https://www.24chasa.bg/novini/article/6393983", "text": "Корнелия Нинова да съди и Румен Петков, Георги Гергов и останалите политици, които я обвиниха в лъжа през годините. Това заяви Десислава Атанасова по време на пресконференция на ГЕРБ. И изреди множество публикации в международни медии, в които се казва, че през 2005 г. Корнелия Нинова е отстранена от правителството заради корупционен скандал. Защо БСП допуска разследване по анонимни сигнали и създава усещането за извънредно законодателство с антикорупционния си проект, попита лидерът на депутатите от ГЕРБ и зам.-председател на партията Цветан Цветанов. Освен това социалистите изключили конфликта на интереси от проекта. Проектът на социалистите въобще не кореспондира с конституцията и противоречи на това, което говореха допреди няколко месеца, анализира още Цветанов. И напомни Водното огледало, \"Цанков камък\" и всички останали проекти, чиито цени са надувани многократно с анекси по време на управлението на ГЕРБ. Още по темата вижте тук:", "date": "2017.08.16", "title": "Цветанов: Спомнете си как надуваха цените от БСП с анекси (Видео)"}
{"url": "https://www.24chasa.bg/novini/article/6393770", "text": "1658 л алкохол, търгуван и съхраняван в нарушение на Закона за акцизите и данъчните складове, задържаха митнически служители при проверки в района на Черноморието само за два дни. Извършени са две отделни проверки - в хотел, както и в ресторант и данъчен склад, съобщиха от Агенция „Митници”. Първата проверка на мобилна митническа група е проведена на 13.08.2017 г. в складово помещение в приземния етаж на хотел в курортен комплекс „Св.Св.Константин и Елена\". Там били намерени 24 пластмасови туби с вместимост по 10 л. различни алкохолни напитки - водка, текила, уиски, мастика и мента. Общо количество на задържания алкохол е 240 литра, за които не са представени документи по смисъла на Закона за акцизите и данъчните складове. Взети са проби. Предстои административнонаказателно производство.  Втората проверка станала ден по-късно - на 14 август в заведение за хранене в района на Поморие. При проверката е установено, че заведението функционира, освен като ресторант, и като импровизиран пункт за търговия с алкохол. С влизането си митническите служители прекъсват сделка, при която гражданин закупува 20 л. ракия. Отделно в помещението са открити още 75 л. ракия без документи по Закона за акцизите и данъчните складове, разлети в туби от по 3 и 5 литра.  Оказва се, че заведението има директен вход към данъчния склад и при продължилата там проверка митническите служители установяват таксиметров автомобил, натоварен с 40 л. от същата ракия в туби. При проверката на самия данъчен склад, са открити 2566 бутилки от половин литър с ракия, ликьор и бренди. Бутилките са облепени с български акцизни бандероли, но самите бандероли са поставени по начин, който не гарантира, че при употребата на стоката ценната книга ще бъде унищожена. По случая ще бъде образувано административнонаказателно производство.  За 45 дни (в периода 1 юли - 15 август) митничарите са извършили над 80 проверки по Българското Черноморие. Проверявани са регистрирани по Закона за акцизите обекти, както и магазини, хотели и заведения, като досега са иззети 28 521 литра алкохол.", "date": "2017.08.16", "title": "Задържаха над 1 600 литра алкохол от две заведения на Черноморието (Снимки)"}
{"url": "https://www.24chasa.bg/novini/article/6393769", "text": "Правителството направи изменения в ОП „Транспорт и транспортна инфраструктура“ 2014-2020 г., с които ще бъде прецизиран обхватът на заложените за финансиране жп проекти. От оперативната програма отпадат жп участъци, за които вече има осигурено финансиране от Механизма за свързана Европа. Това са жп отсечките Волуяк - София - Елин Пелин, Костенец - Септември и жп възел Пловдив. Промените предвиждат разширение в обхвата на проекта за подготовка на жп линията Радомир - Гюешево. С окрупняването на проекта по цялото направление София - Перник - Радомир - Гюешево - граница с Република Македония ще бъдат увеличени реалните ползи от изпълнението му. Изграждането на Интермодален терминал в Русе отпада от обхвата на програмата, поради необходимост от допълнително проучване за развитие на товарните превози по направлението Север - Юг, което да определи ефективността на такъв тип съоръжение, разположено в Русе. По ОПТТИ ще бъде финансиран проект „Проучване за развитие на жп направление Север-Юг“. Промените включват още изменение в проекта за реконструкция на гарови комплекси по основната TEN-T мрежа, като жп гара Чирпан се заменя от жп гара Карнобат. В проекта за модернизация са включени още жп гарите Стара Загора, Нова Загора, Казичене, Искър и Подуяне. Правителството одобри изменения в Рамката на Националния механизъм за изпълнение на ангажиментите на България по презаселване. Рамката е одобрена с решение на кабинета от април 2016 г. С измененията се прецизира процедурата за предоставяне на средствата. Предвидено те да се отпускат целево от отговорния орган по фонд „Убежище, миграция и интеграция” – дирекция „Международни проекти” в МВР, след сключване на споразумение между дирекцията и Държавната агенция за бежанците (ДАБ) и между дирекцията и съответната община, при съотношение на еднократното сумарно плащане – 30% за оперативна дейност и 70% за интеграция. Добавен е текст, предоставящ възможност националното звено за контакт – ДАБ, в хода на практическото изпълнение на механизма при необходимост да може да привлича МВР, ДАНС и Международната организация по миграция като партньори за изпълнение на дейностите по презаселване. Министерският съвет прие постановление за преобразуване на Физическия факултет и на Техническия колеж – Смолян, в структурата на Пловдивския университет „Паисий Хилендарски“, във Физико-технологичен факултет. Преобразуването на звената е по предложение на ръководството на висшето училище и въз основа на проект, положително оценен от Националната агенция за оценяване и акредитация. Целта му е консолидиране на университетската структура за по-ефективно използване на наличните ресурси. Във Физико-технологичния факултет ще се провежда обучение на студенти по специалности от общо пет професионални направления: машинно инженерство; електротехника, електроника и автоматика; комуникационна и компютърна техника; физически науки, педагогика. Правителството одобри промяна в постановлението, с което са одобрени прогнозните разходи за подготовка и провеждане на Българското председателство на Съвета на Европейския съюз през 2018 г. С изменението се прави вътрешно преразпределение на средствата, отпуснати за обезпечаване на дейности, изпълнявани от НСО по подготовката и провеждането на Председателството. Правителството осигури допълнителни 8076 лв. за физическо възпитание и спорт в държавните спортни училища до края на годината. Те ще се използват за подмяна на амортизирани уреди и пособия и за подпомагане на подготовката на учениците за участие в спортно-състезателни дейности. Средствата са в рамките на разчетените за тази дейност в централния бюджет. Министерският съвет одобри допълнителни трансфери от бюджета на МОН по бюджетите на общините за финансово осигуряване на две национални програми за развитие на образованието. По Националната програма „Без свободен час” с 1 019 741 лв. се финансират взети учебни часове от учители, които са замествали свои колеги в задължителното предучилищно и училищно образование, както и в трета и четвърта подготвителна възрастова група на детските градини. Други 14 928 427 лв. са осигурени на общините по Националната програма „Оптимизация на училищната мрежа”. Средствата са разпределени на базата на постъпили заявления от общинските училища, детски градини, ученически общежития и регионални центрове за подкрепа на приобщаващото образование. Те са за изплащане на обезщетения при намаляване числеността на персонала в резултат на промяна в структурата на образователните институции, както и при прекратяване на трудовите правоотношения на друго основание. Министерският съвет одобри допълнителни трансфери от бюджета на МОН по бюджетите на общини в размер на 1 561 475 лв. Средствата се осигуряват за стипендии за образователни резултати на общинските училища. Разпределени са на база на постигнатото от училищата на държавните зрелостни изпити по български език и литература и по математика, като условията и редът за това са определени със заповед на министъра на образованието и науката. Целта е да се даде възможност на най-добре представилите се на държавните зрелостни изпити училища да провеждат политики за повишаване на качеството на образованието. Правителството одобри изплащането от бюджета на МОН на 6060 британски лири за покриване на таксата за първия семестър на обучение на Марсело Илиев в Cambridge School of Visual & Performing Arts. Финансовата помощ на студента се отпуска по молба на майка му, мотивирана с невъзможност семейството да заплати разходите за обучение. Правителството предоставя на Агенцията за социално подпомагане правото на управление върху два офиса в административната сграда на пл. „Св. Иван Рилски“ №1 в Перник. По този начин ще се осигурят допълнителни помещения за архив на местната дирекция „Социално подпомагане“. Община Долни Дъбник получава собствеността върху Професионалната гимназия по селско стопанство „Проф. Иван Иванов“ в града. Досега гимназията е била публична държавна собственост, управлявана от Министерството на земеделието, храните и горите. Учебното заведение е с отпаднала за ведомството необходимост, тъй като е обявено за общинско училище. На община Чепеларе се прехвърля безвъзмездно правото на собственост върху държавни имоти за изграждане на улица, свързваща пътя Пампорово - Смолян с курортно ядро Студенец, намиращо се в к. к. Пампорово. Имотите представляват четири терена с обща площ 3,4 дка. Правителството учреди безсрочно възмездно право на строеж върху имот за изграждане на стълб за реконструкция на въздушен електропровод от кръгово кръстовище. Имотът е публична държавна собственост с площ 4 кв. м и е в землището на с. Калипетрово, община Силистра. Намира се в района на дейност на ТП „Държавно горско стопанство Силистра”. За правото на строеж Агенция „Пътна инфраструктура“ ще заплати нормативно определените държавни такси. Правителството одобри проект на споразумение за сътрудничество в областта на туризма между ресорните министерства на България и Египет. Двете страни ще стимулират обмена на информация и опит в планирането на маркетинговите си стратегии в сектора. Поставя се фокус върху видовете туризъм, които имат най-голям потенциал за взаимно привличане на туристи, а също и на туристи от трети страни, включително от далечни пазари. Министерствата на туризма на България и Египет ще си сътрудничат в подготовката и участията на международни изложения, панаири и други прояви, по време на които ще промотират общи туристически продукти в културния, историческия, уелнес, фестивалния, селския, еко, религиозния, кулинарния и други видове туризъм. Те ще си помагат по инициативи за популяризиране на културно-историческите паметници на своите територии. Споразумението предвижда България и Египет да си съдействат също за развитието на туристическата си инфраструктура. Те ще обменят информация за планирането и реализирането на проекти в туризма и за наличието на потенциални инвеститори в сектора, като ще си предоставят взаимно експертни разработки, анализи и други документи и информационни материали. Министерският съвет одобри проектите на двустранни протоколи на България с Азербайджан и с Шри Ланка за прилагане на подписаните през 2014 г. и през 2004 г. споразумения на ЕС с Азербайджан и на ЕС с Шри Ланка за обратно приемане на лица, пребиваващи без разрешение. С протоколите се определят конкретните изисквания, условия и процедури за прилагане на реадмисионните споразумения в двустранните отношения между България и Азербайджан и България и Шри Ланка – компетентни органи, гранични контролнопропускателни пунктове за изпълнение на реадмисията, сроковете за изпълнение, особености при предаването на граждани на трети страни, транзитно преминаване, съпътстващи документи и т. н. Правителството одобри резултатите от българското участие в неформалното заседание на Съвета на ЕС по конкурентоспособност (вътрешен пазар), което се състоя на 17 и 18 юли в Талин, Естония. В работната сесия „Единният пазар като услуга“ министрите отбелязаха, че ЕС е най-голямата платформа, но все още функционира като 28 отделни пазара, въпреки общите правила. Беше поставен акцент върху необходимостта от създаване на цифрови инструменти за преодоляване на фрагментацията на единния пазар, модернизиране на администрацията и подобрено предоставяне на публични услуги, гарантиране на свободното движение на данни и по-активно използване и взаимно признаване на електронната идентификация. Проведена беше и пленарна сесия на тема: „Свободното движение на данни като петата свобода“. В Талин на 24 и 25 юли Съветът на ЕС по конкурентоспособност проведе неформално заседание в частта „Научни изследвания“. Бяха обсъдени две основни теми - „Въздействието и стойността на изследванията - обосновка за инвестиране в научноизследователска и развойна дейност“ и „Подобрена съгласуваност и откритост на европейските партньорства в областта на научните изследвания и иновациите“. По втората тема министрите се обединиха около мнението, че трябва да се запази настоящата структура на рамковата програма, разделена на три стълба, като се оптимизират инструментите и се подобри изцяло системата за провеждане на научните изследвания. През юли в естонската столица се състоя и неформално заседание на Съвета на министрите на ЕС по околна среда. Първият ден от срещата беше посветен на темата за екоиновациите. Фокусът на втория ден беше върху климатичните промени и по-специално върху очакванията, възможностите и предизвикателствата пред Парижкото споразумение. Министрите обсъдиха нуждата от засилване на сътрудничеството между всички заинтересовани страни. Правителството определи „Терминали” ЕАД за концесионер на Интермодалния терминал в Южен централен район на планиране в България – Пловдив. Концесионерът е определен след проведена открита процедура за предоставяне на концесия за срок от 27 години. Концесионерът се задължава да извършва фиксирано годишно плащане в размер на 60 000 лв., което ще нараства в зависимост от инфлационния индекс за съответния период. Променливата част на годишното концесионно плащане е в размер на 10% от общия размер на нетните приходи за съответната година от всички дейности, свързани с ползването на обекта на концесията. Инвестициите, които концесионерът се задължава да извърши в обекта за срока на концесията, са в размер на 15 100 835 лв., като 2 230 493 лв. от тях трябва да бъдат вложени в интермодалния терминал през първите две години от договора. С друго решение „СКМ Порт Видин“ АД беше определено за концесионер на Пристанищен терминал Видин-юг. Участникът е избран след проведена процедура за предоставяне на концесия на терминала за срок от 35 години. Предвидените инвестиции за срока на концесията са в размер на 3 737 000 лв. Те са за ремонт, поддържане и рехабилитация на съществуващата инфраструктура, както и за изграждане на нови съоръжения. Концесионерът следва да извършва годишно концесионно плащане, съставено от две части – фиксирана и променлива. Фиксираната част е в размер на 8060 лева без ДДС, а променливата част на годишното концесионно плащане е в размер на 1,76% от общия размер на нетните приходи за текущата година от всички дейности, свързани с ползването на обекта на концесията, които надвишават приетата сума за базови приходи от 252 000 лева. Правителството прие План за изпълнение на Националната стратегия за намаляване на бедността и насърчаване на социалното включване за периода 2017-2018 г. Одобрен е и отчетът за изпълнението на стратегията през 2015-2016 г. Основният фокус в новия двугодишен план е върху мерките в областта на заетостта и образованието. С тях се цели осигуряване на възможности за повишаване на доходите от труд чрез активно включване на пазара на труда и реинтеграция на преждевременно напусналите училище. Реализацията на мерките и дейностите по плана цели изпълнението на приоритетите на политиката за намаляване на бедността и социалното изключване и подобряване на координацията между всички ангажирани институции. Министерският съвет утвърди Плана за действие за 2017 г. в изпълнение на Националната стратегия за учене през целия живот. В него са включени дейности, насочени към всички области на ученето. Планирано е привеждане на Националната квалификационна рамка на България в съответствие с новата образователна структура на средното образование. Предвижда се изграждане на практически пътища за прилагане на основните принципи на Европейската система за натрупване и трансфер на кредити в професионалното образование и обучение (ECVET). Ще продължат да се развиват и разширяват системите за ограмотяване на възрастни и за кариерно ориентиране. В предучилищното образование ще бъде оказана подкрепа на 15 000 деца от етнически малцинства, които ще бъдат включени в мерки за образователна интеграция. С цел намаляване на относителния дял на преждевременно напусналите училище, системата за ранно предупреждение за риск от отпадне от предучилищното и училищното образование ще бъде въведена в нови 11 общини от Северозападния и Югоизточния район. За повишаване качеството на училищното образование и обучение ще бъдат осигурени за безвъзмездно ползване познавателни книжки за 100 000 деца от задължително предучилищно образование, учебници и учебни помагала за 250 000 ученици от I до IV клас, учебници за 150 000 ученици от V до VII клас, както и учебници и учебни помагала по специалните учебни предмети за 200 ученици с увреден слух от I до IV клас. На 1100 ученици с изявени дарби от държавни и общински училища ще бъдат предоставени стипендии, за които от държавния бюджет са осигурени 1 800 000 лв. Основният фокус ще продължава да бъде разработване и прилагане на политики и мерки за развитие на професионалното обучение в работна среда, вкл. чрез организиране на стажове в предприятия по време и след завършване на обучение. Повече от 1760 безработни лица, предимно младежи, ще бъдат включени в стажове или в обучения по време на работа. Очаква се да бъдат създадени 350 нови учебно-тренировъчни фирми, а броят на учениците, участващи в дейности по практическо обучение в реална работна среда, да достигне 8000 души. Финансирането на висшето образование ще бъде концентрирано в професионалните направления и висшите училища, получили по-висока оценка за качество и съответствие с потребностите на пазара на труда. Относителният дял на средствата, определени въз основа на тази оценка, както и допълнителното финансиране за обучението по приоритетни професионални направления и защитени специалности, се очаква да нарасне до 40% спрямо общия размер на средствата за издръжката на обучението в държавните висши училища. Достъпът до висше образование ще бъде гарантиран с осигуряване на 2400 нови кредита на студенти и докторанти по Закона за кредитиране на студенти и докторанти, както и чрез система от стипендии за успех и за специални постижения. Развитието на възможности за неформално и информално учене ще бъде насърчавано чрез участие на 400 младежи в доброволчески дейности. Правителството актуализира поименните състави на Националния и на Организационния комитети за отбелязване на 100 години от Първата световна война и участието на България в нея (2014-2018 г.). Те отразяват настъпили през 2017 г. кадрови промени в Министерския съвет, министерствата и областните администрации. Двата комитета бяха създадени с решение на кабинета през м. юли 2014 г. Председател на Националния комитет е вицепремиерът и министър на отбраната, а в състава му влизат вицепремиерът и министър на външните работи, министрите на културата и на образованието и науката, областни управители, директори на исторически музеи, председателят на БАН, представители на академичната общност, на военно-патриотични съюзи, на медиите и др. Организационният комитет се председателства от постоянния секретар на отбраната и има за задача да изготвя ежегодно национален план с конкретни мероприятия за отбелязване на събитието. Планът се одобрява от Националния комитет. Правителството утвърди подписания през м. г. меморандум между министерствата на отбраната на Румъния, Албания, България, Канада, Франция, Германия, Гърция, Полша, Испания, Турция, Великобритания и САЩ и Щаба на върховното главно командване на Обединените въоръжени сили на НАТО в Европа за създаването, дейността, окомплектоването с личен състав, финансирането, административното ръководство и поддръжката на Щаба на Многонационална дивизия „Югоизток”. Изграждането на Щаба на Многонационална дивизия „Югоизток” със страна домакин Румъния е една от мерките за адаптиране на НАТО, залегнала в Плана за готовност за действие на НАТО, утвърден на Срещата в Уелс през 2014 г. Щабът има за задача да координира и подпомага многонационална подготовка и учения в югоизточната част от зоната на отговорност на Върховния командващ на силите на НАТО в Европа, както и постоянно командване и управление на щабните елементи за интегриране на сили на Алианса в България и Румъния. Правителството определи представителството на държавата пред Международното бюро по изложенията (МБИ) със седалище в Париж, Франция. За официални представители на българското правителството пред МБИ са определени заместник-министърът на икономиката, отговарящ за външноикономическата политика, посланикът на Република България във Френската република и Княжество Монако и търговско-икономическият съветник в Службата по търговско-икономически въпроси в Париж, Франция. Правителството одобри доклад и отчетна таблица към Националната програма за реформи за 2017 г. с нови и актуализирани мерки, в отговор на Препоръката на Съвета на ЕС от 2017 г. Ангажиментите в програмата са подсилени с включването на шест нови мерки в областите данъчна политика, активни политики на пазара на труда, обхващане и задържане в образователната система, професионално образование и обучение, намаляване на преките плащания от страна на пациентите в системата на здравеопазването и справяне с недостига на здравни специалисти. Актуализирани са три мерки в областите банков надзор, пазар на труда и професионално образование и обучение. Отчетът за изпълнението на специфичните препоръки ще бъде представен на Европейската комисия през април 2018 г. със следващата актуализация на Националната програма за реформи и на Конвергентната програма. Правителството одобри промени в Правилника за прилагане на Закона за защита на класифицираната информация. С промените се запълва празнина в правната уредба по отношение условията и реда за удължаване на сроковете за защита на класифицираната информация, предвиден в чл. 34, ал. 2 от ЗЗКИ. Изрично се посочва кой, при какви условия и в какви срокове може да отправи до ДКСИ мотивирано искане, определят се срокове за произнасяне на ДКСИ и за уведомяване на съответните получатели на класифицирана информация за промяната в сроковете на защита на информацията. Промяната в Правилника за прилагане на ЗЗКИ създава ред, спазването на който ще гарантира недопускане на прилагане на различни мерки за защита спрямо документи, за които се налага удължаване на сроковете за защита. От друга страна, ще се избегне възможността за безсрочна защита на класифицирана информация. Правителството одобри промени в наредбите за държавните изисквания за придобиване на образователно-квалификационните степени „бакалавър” и „магистър“ по специалности от регулираната професия „инженер в инвестиционното проектиране”. Основните промени са свързани с включването на две професионални направления в част „Технологична“ от инвестиционния проект – „Машинно инженерство“ и „Хранителни технологии“, които към момента не попадат в обхвата в наредбите. Взети са предвид конкретни предложения за терминологични уточнения, както и за оптимизиране на минималния хорариум на дисциплините в части „Конструктивна“, „Организация и изпълнение на строителството“ и „Транспортно строителство и транспортни съоръжения“. Измененията и допълненията на наредбите са изготвени в сътрудничество с висшите училища, както и на Камарата на инженерите в инвестиционното проектиране. Промените са съобразени с актуалните световни тенденции в образованието в тези области, както и с изискванията на Закона за камарите на архитектите и инженерите в инвестиционното проектиране и други подзаконови нормативни актове в тази сфера. Правителството одобри промени в Наредбата за дългосрочните командировки в чужбина, чиято цел е да се гарантира ползването от дългосрочно командированите служители на здравните услуги в различните държави. Промените са съобразени с Регламент (ЕО) №883/2004 за координация на системите за социална сигурност, който установява принципа на равно третиране на здравноосигурените в други държави-членки на ЕС с местните здравноосигурени граждани, и гарантират достъпа на служителите до безплатно медицинско обслужване в приемащата държава, имайки предвид различните здравноосигурителни системи. Наредбата за единните държавни изисквания за придобиване на висше образование по специалността „Право“ и професионална квалификация „юрист“ ще продължи да действа до влизането на новата Наредба през учебната 2018/2019 г., реши Министерският съвет. С предложените от министрите на правосъдието и на образованието и науката изменения се изчиства известна юридическа непрецизност. Приетата нова Наредба, в сила от 6 май т. г., отменя действащата от 1996 г. наредба, но в същото време е предвидено да се прилага от следващата учебна година, за да имат висшите училища достатъчно време да се подготвят и да променят, там където е необходимо, учебните си програми в съответствие с новоприетите нормативни актове. Междувременно, с решение от април т. г. Министерският съвет е утвърдил броя на приеманите за обучение студенти и докторанти във висшите училища и научните организации през учебната 2017/2018 г., като с това решение е утвърден и прием на студенти в задочна форма на обучение по специалност „Право“ в няколко висши училища. Процедурата по техния прием и процесът на тяхното обучение се осъществят по вече отменената наредба, тъй като новоприетата не предвижда възможност за обучение в задочна форма. Това е съществена причина, налагаща продължаване на действието на отменената наредба до влизане в сила на новоприетата и следващото от това изцяло преуреждане на условията и реда за прием и обучение на студентите по специалност „Право“. Правителството одобри допълнителни разходи по бюджета на Министерския съвет за 2017 г. в размер 500 000 лв. за ремонт и възстановяване на най-старата сграда на Троянския манастир „Успение Богородично“ – крилото на екзарх Антим. Средствата се осигуряват чрез преструктуриране на разходите и/или трансферите по централния бюджет за 2017 г. Министерският съвет определи председателите на българските части в смесените междуправителствени комисии за икономическо, промишлено, търговско и техническо сътрудничество и провеждането на двустранни работни консултации. Междуправителствените комисии са създадени по силата на двустранни междуправителствени договорености за развитие на взаимното търговско, икономическо и научно-техническо сътрудничество. В рамките на сесиите им се обсъждат и приемат решения за развитие на отношенията в приоритетни за страните области (основно развитие на взаимната търговия, инвестиции, туризъм, селско стопанство, транспорт, строителство и регионално сътрудничество, информационни технологии и др.) и се решават открити въпроси и проблеми. С решението се определят председателите на българските части на 49 междуправителствени комисии със следните страни: 1. Страни от ЕС и Балкански страни – Албания, Босна и Херцеговина, Германия, Кипър, Република Македония, Словакия, Словения, Сърбия, Турция, Хърватия, Черна гора и Унгария; 2. Страни от Източна Европа, ОНД и други от Каспийския регион – Азербайджан, Армения, Беларус, Грузия, Казахстан, Молдова, Руската федерация, Туркменистан, Узбекистан, Украйна; 3. Страни от Латинска Америка, Азия и Африка – Алжир, Аржентина, Бразилия, Венецуела, Виетнам, Египет, Израел, Индия, Индонезия, Ирак, Иран, Ислямска република Пакистан, Йемен, Йордания, Китай, КНДР, Монголия, Република Корея, Катар, Куба, Кувейт, ОАЕ, Либия, Мароко, Нигерия, Сирия, Тунис. Правителството разреши на „Гипс“ АД да прехвърли на „Гипс Кошава” АД правата и задълженията по концесионния договор за добив на строителни материали от находище „Кошава“, разположено в землището на с. Кошава, община Видин. Договорът за добив на гипс е сключен през 2004 г. за срок от 35 г. С днешното решение на МС не се правят никакви други изменения по концесионния договор.", "date": "2017.08.16", "title": "Вижте какво реши Министерски съвет днес"}
{"url": "https://www.24chasa.bg/novini/article/6393767", "text": "45-годишен варненец е прегазил с камион МАН младежа от приют край Велико Търново. Тирът е локализиран в София, а водачът - задържан от столични криминалисти при координация с ГД\"Национална полиция\". Това става ясно от официално съобщение за случая на полицията в Търново. В ранните часове в понеделник на телефон 112 e подаден сигнал, че на главен път Варна-София, в района на газ-станция на западния изход на гр. Велико Търново, е забелязано безжизнено тяло на млад мъж. Пристигналите на място екипи установили самоличността на починалия - 22-годишен жител на с. Леденик, както и че мъжът е починал след пътен инцидент, от който шофьорът е избягал. С цел изясняване на вида на моторното превозно средство и водача му, причинил тежката катастрофа, веднага били предприети действия по преглеждане на записите от камерите на близките бензиностанции, както и прецизна проверка на превозните средства, преминали в участъка от пътя по време на инцидента. Била изградена версията, че възможният причинител на тежкия инцидент е водач на товарен автомобил, потвърдена и от категоричното заключение на извършената аутопсия, според която превозното средство, ударило жертвата, е товарен автомобил. Последвала организация на оперативни и разследващи от криминалните сектори на ОДМВР-В.Търново и районното управление с цел установяване на превозното средство и виновния водач. В хода на предприетите действия, със съдействието на Главна дирекция Национална полиция, се включили и криминалисти на СДВР. В резултат на съвместните усилия, товарният автомобил Ман бил локализиран на територията на столицата. Последвало и задържането на водача - В.С. / 45 г./ от гр. Варна, който признал за инцидента. По случая в РУ- Велико Търново е образувано досъдебно производство. Материалите са докладвани на прокуратурата. В.С. е привлечен в качеството на обвиняем за допуснатия от него пътен инцидент и за това, че е напуснал местопроизшествието. Наложена е мярка за неотклонение „Парична гаранция“ в размер на 1000 лева. Наложена е и забрана за напускане пределите на Република България. Временно е отнето свидетелството за управление на МПС.", "date": "2017.08.16", "title": "Пуснаха срещу 1 000 лв. гаранция шофьора убиец, сгазил младеж край Търново и избягал"}
{"url": "https://www.24chasa.bg/novini/article/6393649", "text": "Криминалисти разследват кражба от частен дом в сливенското село Скобелево, съобщиха от Областната дирекция на МВР – Сливен. За времето от 00.30 до 08.00 часа на 14 август неизвестен извършител е проникнал през незаключена входна врата в къщата на 70-годишна жена. По данни на заявителката от дома й е открадната сумата от 15 000 лева. По случая в Районно управление „Полиция” – Сливен е образувано досъдебно производство.", "date": "2017.08.16", "title": "Откраднаха 15 хиляди лева от дома на 70-годишна в Сливенско"}
{"url": "https://www.24chasa.bg/novini/article/6393676", "text": "Турската полиция арестува 34 предполагаеми терористи при операция срещу поставената извън закона Кюрдска работническа партия (ПКК) в три окръга на страната, съобщиха във вторник полицейски източници, цитирани от Анадолската агенция и Фокус. Антитерористична операция в южния окръг Мерсин доведе до ареста на 24 заподозрени, съобщи полицията в писмено съобщение. Някои регионални лидери на опозиционната Демократична партия на народите в Мерсин са сред задържаните, се казва в съобщението. Отделно шест заподозрени бяха арестувани в западния окръг Маниса за пропаганда на терористичната група ПКК в социалните медии. Същевременно властите в югоизточния окръг Диарбекир заявиха в декларация във вторник, че четирима заподозрени от ПКК са били арестувани по време на обиски в убежище в Лидже в неделя и понеделник. Силите за сигурност конфискували материали за направа на бомби, включително около 500 кг амониев нитрат.", "date": "2017.08.16", "title": "Арестуваха 34 предполагаеми терористи при акция срещу ПКК в Турция"}
{"url": "https://www.24chasa.bg/novini/article/6393668", "text": "Австралийски експерти определиха нов район за издирване на  , предадоха световните агенции, цитирани от БТА. Новината съобщи Грег Худ, директор на Австралийското управление за безопасност на транспорта. Новата зона е в южната част на Индийския океан. Тя обхваща площ от 25 000 квадратни километра и граничи с първоначалната зона на издирване на самолета, която бе далеч на югозапад от Австралия и бе определена на базата на анализ на данните за последните часове от полета на изчезналия самолет. Новата зона е въз основа на сателитни снимки, направени от френски сателит на 23 март 2014 г., тоест две седмици след изчезването на самолета на 8 март 2014 г. На кадрите се виждат групи относително еднородни по контури и вид предмети, приличащи на отломки от самолет. Първоначално издирвателните екипи не са обърнали внимание на тези кадри, защото те били от район, който бил извън пределите на официално дефинираната зона за издирване. Впоследствие експертите обаче съпоставили снимките с данни от компютърен модел на подводните течения в Индийския океан западно от Австралия и така стигнали до извода, че този малък район северозападно от основната издирвателна зона, може да се окаже мястото, където е паднал самолетът. По време на издирвателните операции бе претърсена площ от 120 000 квадратни километра. Издирването бе преустановено през януари, но министрите на транспорта на Китай, Малайзия и Австралия казаха, че ако има нова и надеждна информация, то може да бъде възобновено. Пътническият самолет изпълняваше полет от Куала Лумпур за Пекин в нощта на 8 март 2014 г., когато изчезна. През януари 2015 г. малайзийските власти признаха, че той е паднал в океана и че всички намиращи се в него 239 човека са мъртви.", "date": "2017.08.16", "title": "Издирват изчезналия преди три години малайзийски самолет в нов район"}
{"url": "https://www.24chasa.bg/novini/article/6393169", "text": "\"Няма да те забравим никога малък шампионе\". С тези думи се обръщат представителите на клуба по спортна гимнастика, чийто състезател е бил и Даниил Вълчев. 9-годишният гимнастик загина преди няколко дни в  Неговата самоличност потвърдиха от клуба, в който е тренирал Дани, пред \"24 часа\". \"Почивай в мир мило дете! Няма да те забравим никога малък шампионе. Завинаги ще останеш в сърцата ни\". Това е цялото послание, което бе отправено от скърбящите спортисти към загиналия \"малък шампион\". „Детето беше много перспективно!“, категоричен бе пред \"24 часа\" Илия Янев, личният треньор на загиналия Дани. „Има призови места в международни турнири. Дани бе част от отбора ни в малката възраст до 10 години, който има в своя актив първи и втори места от държавни първенства. Детето винаги е било на много високо ниво, демонстрираше изключително добра дисциплина и много се стараеше“, допълни той, все още преживяващ тежката загуба. Сред загиналите е и майката на 9-годишния гимнастик Юлия Александровна, за която от клуба също скърбят. Янев обясни, че семейството на малкия Дани е великолепно и винаги са оказвали съдействие за всичко необходимо. „Аз самият още съм в шок и ми е трудно!“, завърши той разговора си с „24 часа“.", "date": "2017.08.16", "title": "\"Малък шампион\" по спортна гимнастика сред загиналите в сблъсъка край Плевен преди дни (Обновена, снимка)"}
{"url": "https://www.24chasa.bg/novini/article/6393691", "text": "Близо пет седмици преди изборите за федерален парламент, потребителите на мрежа за споделяне ще получат шанс да задават въпроси на германския канцлер Ангела Меркел в рамките на цял час, при това на живо, съобщава националният ежедневник \"Die Zeit\", цитиран от \"Фокус\". Абонирани за канала, по който ще бъде излъчено интервюто, са повече от три милиона души. За Меркел това е второто подобно интервю, след като преди две години се включи в друга подобна инициатива.", "date": "2017.08.16", "title": "Меркел ще отговаря на въпроси на граждани на живо в мрежата"}
{"url": "https://www.24chasa.bg/novini/article/6393690", "text": "С Решение на Съвета на директорите (СД) на „Български Енергиен Холдинг” ЕАД e извършена промяна в състава на Съвета на директорите на \"Мини Марица-изток\" ЕАД, предаде  . От Съвета на директорите са освободени от длъжност Диан Червенкондев и Георги Айданлийски. На техните места са избрани Николай Диков и Георги Коев, с мандата на останалите членове на СД. Промените влизат в сила от деня на вписване на решенията в Търговския регистър към Агенция по вписванията.", "date": "2017.08.16", "title": "Промени в борда на \"Мини Марица-изток\" ЕАД"}
{"url": "https://www.24chasa.bg/novini/article/6393745", "text": "Дъщерята на бившия банкер Цветан Василев - Радосвета Василева е обвинена в пране на пари. Издадено е прокурорско постановление за задържането й до 72 часа, предаде \" \". Това твърди съпругата на Василев Антоанета Василева, която е изпратила писмо до президента Румен Радев.  \"Дъщеря ми е обвинена за пране на пари за това, че през 2013 г. е купила апартамент в България с пари, дарени от баща й. Според българската прокуратура тя е трябвало да знае, че това са пари с престъпен произход\", пише Василева.", "date": "2017.08.16", "title": "Обвиниха и дъщерята на Цветан Василев в пране на пари"}
{"url": "https://www.24chasa.bg/novini/article/6393728", "text": "\"Ако имаме достатъчно ясно и единно мнение по казуса \"Калиакра“, ще мога да защитя държавата пред Европейския съюз (ЕС), тоест, ако България е постигнала решение и обща позиция на заинтересованите лица, ще може да се защитим пред ЕС\", заяви пред   министърът на околната среда и водите Нено Димов. \"Има възможност и изискване да се сравнят зоните с кадастъра, което е ясно, че не може да стане без теренна работа. Зимата, докато има сняг, е ясно, че тази теренна работа няма да може да се свърши, така че това е процес, който ще отнеме време. От друга страна, действията, които предприех към момента, са основание комисията да приеме по-дълъг срок от действия, имам предвид заповедта, която съм издал. Тази заповед не е за обявяване на зона, а е заповед, която забранява определени действия само на територията на понто- сарматските степи, т.е. тя изобщо не се отнася за земите, където земеделието се извършва традиционно. Тя обхваща само тази зона, която е с понто-сарматските степи\", допълни Димов.", "date": "2017.08.16", "title": "Нено Димов: Трябва да има единно мнение по казуса \"Калиакра“"}
{"url": "https://www.24chasa.bg/novini/article/6393528", "text": "С над 100 млн. лв. са се увеличи оборотите на търговските обекти по цялото Черноморие през юли 2017 г. в сравнение със същия месец на 2016 г. Това показват данните от дистанционната връзка на НАП с касовите апарати. Сред местата с най-голям ръст на регистрираните в НАП приходи е Обзор – 149% повече спрямо юли 2016 г. В големите курорти също има повишаване на оборотите. Така например в Албена ръстът е 62% спрямо юли 2016 г., в Слънчев бряг – 10 на сто, а в Златни пясъци – 22%, съобщават от НАП. Навсякъде по Южното Черноморие оборотите отбелязват ръст, в Несебър и Китен той е от почти 50 на сто, в Синеморец и Лозенец – съответно 37 и 28 на сто, в Черноморец – 21 %, в Царево – 16, в Поморие – 10, а в областния център Бургас оборотите са нараснали с 11 процента в сравнение с месец юли миналото лято, отчитат от НАП. От началото на летния сезон до сега по цялото Черноморие са извършени общо 24 000 проверки. Най-много санкции са наложени заради неиздаване на касови бележки, разлика между сумата в касата и отчетените обороти, липса на фискални устройства и други. Не липсват обаче и груби, фрапиращи нарушения. От началото на лятото по Южното Черноморие данъчните са запечатали 13 обекта за работа без фискално устройство, както и повторно други шест, заради това, че отново не издават касови бележки. От НАП Бургас са наложили мярката запечатване на търговски обекти по Южното Черноморие над 70 пъти. Сред запечатаните обекти са ресторанти, барове, дискотеки, семейни хотели, магазини и части от атракциони. И тази година стотици данъчни инспектори, съвместно с органите на МВР и Агенция „Митници“, извършват лятна контролна кампания по Черноморието. Основен акцент на проверките са отчитането на обороти и издаване на касови бележки. За пръв път през тази година неиздаването на касова бележка се санкционира незабавно със запечатване на търговския обект, освен обичайната глоба. Обектите обикновено остават затворени в продължение на 2 седмици след запечатването. Запечатаните обекти по време на кампанията до този момент са 113. Под постоянно наблюдение са подложени и борси и тържища в близост до курортите, като там дежурят денонощно служители на звеното за фискален контрол в НАП. Освен че извършват контрол на движението на хранителни стоки, алкохол, цигари и напитки, фискалните агенти следят и за издаването на касови бележки и отчитането на обороти от търговците по морето. Сигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на infocenter@nra.bg.", "date": "2017.08.16", "title": "Ръст на оборотите по Черноморието със 100 милиона лева (Обновена)"}
{"url": "https://www.24chasa.bg/novini/article/6393727", "text": "7 месеца строг затвор и 250 лв. глоба даде Районният съд във Велико Търново на безработен циганин с основно образование, който системно карал пиян и без книжка. За размера на наказанието подсъдимият се споразумял с прокуратурата. Й.К. бил спипан на 8 август зад волана на кола с 1.80 промила алкохол, след като бил осъден с влязло в сила на 14.03.2017 г. определение за одобряване на споразумение за управление на моторно превозно средство с концентрация на алкохол в кръвта над 1,2 на хиляда, установено по надлежния ред. Подсъдимият е признат за виновен и за това, че шофирал без съответното свидетелство за управление, в едногодишен срок от наказването му по административен ред за същото нарушение. Водачът рецидивист е бил задържан от 8 август, затова съдът определя да бъде приспаднато времето, за което е бил в ареста. Определението на съда има последици на влязла в сила присъда.", "date": "2017.08.16", "title": "7 месеца строг затвор за циганин, системно карал пиян и без книжка"}
{"url": "https://www.24chasa.bg/novini/article/6393762", "text": "От 1 септември тази година влиза в сила директива на ЕС, според която се забранява продажбата на прахосмукачки с мощност над 900 вата. В края на 2014 година подобна забрана обхвана този вид уреди с мощност над 1600 вата. Декларираната цел е пестене на енергия и намаляване на парникови емисии, съобщи euractiv.com, предаде  . Забраната важи и за прахосмукачки с нива на шум над 80 децибела. Това е значително по-малко от сегашните масово разпространение модели, които емитират шум около 95 децибела. Забраните не важат за търговци и дистрибутори, разполагащи с налични количества от по-мощните и шумни досегашни модели - те ще имат право да пласират наличната стока до изчерпването й. Забраната не включва също ръчните модели (handheld), полиращите подови модели, както и промишлените прахосмукачки. Говорител на Еврокомисията заяви, че след силно негативната медийна и обществена реакция, извън обсега на подобни ограничителни забрани остават тостерите и сешоарите за коса. Неясна е и обстановката около Великобритания - как и дали регулациите на ЕС ще се отразят след предстоящия там Брекзит.", "date": "2017.08.16", "title": "Забраняват прахосмукачките над 900 вата от 1 септември"}
{"url": "https://www.24chasa.bg/novini/article/6393766", "text": "Млада жена, ровеща в контейнер за боклук в Рим, се натъкна на зловеща находка - два отрязани женски крака, предаде Франс прес, цитирана от БТА. Инцидентът станал в северната част на италианската столица. Полицията е претърсила зоната, но засега не е намерила останалата част от трупа. Тя преглежда и записи от охранителни камери в района. През 2015 г. близо до дига на река Тибър бе намерен отрязан крак с татуировка, гласяща \"Днес е хубав ден за умиране\", припомня Франс прес. Разследването бързо установи, че кракът е на починал фен на футболния отбор Лацио, известен на властите като наркоман и обирджия.", "date": "2017.08.16", "title": "Жена откри 2 отрязани крака в контейнер за боклук в Рим"}
{"url": "https://www.24chasa.bg/novini/article/6393802", "text": "26-годишен таксиметров шофьор е бил нападнат с нож, съобщиха от Областната дирекция на МВР – Русе. В понеделник около 14.40 часа на телефон 112 е подаден сигнал от 26-годишен таксиметров шофьор от Русе за това, че на същата дата в управлявания от него лек автомобил му е нанесена порезна рана с нож в дясната ръка. В последствие извън автомобила му е нанесен побой от лице на име Х., което след извършването на деянието е избягало. По случая е образувана преписка за извършено престъпление по чл. 129 и чл. 325 от НК. От проведените оперативно-издирвателни мероприятие е установено, че извършител на деянието е 28-годишен с инициали Х.К. от с. Смирненски, област Русе (не е криминално проявен).", "date": "2017.08.16", "title": "Нападнаха с нож и пребиха 26-годишен таксиджия в Русе"}
{"url": "https://www.24chasa.bg/novini/article/6393813", "text": "\"Ако оттук нататък не се стартира проектът по така зададената процедура, държавата ще възложи поръчката на държавната компания \"Автомагистрали\" към АПИ. Тя ще започне самото изграждане и опериране\", каза транспортният министър Ивайло Московски в Министерски съвет.  Той каза, че не знае дали процедурата ще стартира днес, но е оптимист и за двата варианта.  \"Докато не стане справедливо таксуването на пътната инфраструктура, ще бъде дестабилизиран целият транспорт\", допълни Московски.", "date": "2017.08.16", "title": "Московски: \"Автомагистрали\" ще прави толсистемата, ако днес не отворят офертите"}
{"url": "https://www.24chasa.bg/novini/article/6393819", "text": "Правителството одобри допълнителни разходи по бюджета на Министерския съвет за 2017 г. в размер 500 000 лв. за ремонт и възстановяване на най-старата сграда на Троянския манастир „Успение Богородично“ – крилото на екзарх Антим. Това съобщиха от правителствената информационна служба. Средствата се осигуряват чрез преструктуриране на разходите и/или трансферите по централния бюджет за 2017 г.", "date": "2017.08.16", "title": "Отпуснаха 500 000 лева за ремонт в Троянския манастир „Успение Богородично“"}
{"url": "https://www.24chasa.bg/novini/article/6393779", "text": "Шефът на криминалистите в РУП Айтос Атанас Димитров се проверява от отдел \"Вътрешна сигурност\" в МВР след сигнал за притежание на наркотици, довериха запознати. \"В момента не мога да коментирам, прокуратурата ще коментира\", каза шефът на Областната дирекция на МВР в Бургас старши комисар Калоян Калоянов. Димитров е бил проверен на 14 август, но както сам той твърди, не е бил задържан. Възможно е сигналът срещу него да е свързан с ареста на знакови наркодилъри  в града преди двайсетина дни, допускат осведомени. Тогава сред задържаните с кокаин бе известния  в града като Данчо Качето. Именно той е подал сигнал срещу поилицая Димитров, като твърдял, че му е доставял кока. От Апелативна прокуратура Бургас засега не коментират случая.", "date": "2017.08.16", "title": "Разследват топкриминалист от Айтос за наркотици, може да е натопен"}
{"url": "https://www.24chasa.bg/novini/article/6393354", "text": "Френските сили за сигурност употребиха сълзотворен газ и водни оръдия срещу демонстранти край Нанси, Франция, протестиращи срещу създаването на хранилище за ядрени отпадъци в региона Лотарингия (част от новия регион Гранд Ест от 2016 г. ), съобщава германският национален ежедневник Die Frankfurter Allgemeine Zeitung, цитира \"Фокус\". Мерките са приложени в отговор на насилие от страна на демонстрантите, които са хвърляли камъни и бутилки със запалителна течност срещу правоохранителните органи. В резултат на сблъсъците има пострадали както от страна на демонстрантите, така и от полицията. Според различни оценки в демонстрацията са участвали между 300 и хиляда души.", "date": "2017.08.16", "title": "Сълзотворен газ и водни оръдия срещу протестиращи във Франция"}
{"url": "https://www.24chasa.bg/novini/article/6393360", "text": "Правителството ще гласува допълнителни разходи за тази година за провеждането на българското председателство на съвета на Европейския съюз. Допълнителни средства и в сферата на образованието ще гласуват министрите, съобщи  . Става дума за програмата \"Без свободен час\", която осигурява заместващи педагози при отсъствие на титуляра и пари за стипендии за образователни резултати на общинските училища. Кабинетът ще приеме и план за действие за националната стратегия за намаляване на бедността и насърчаване на социалното включване.", "date": "2017.08.16", "title": "Гласуват още средства за българското европредседателство и образование"}
{"url": "https://www.24chasa.bg/novini/article/6393366", "text": "Офертите за изграждане на толсистемата у нас ще бъдат отворени днес следобед в Агенция \"Пътна инфраструктура\". Очаква се изграждането й да струва до 200 млн. лева, като то беше спъвано близо 2 години заради обжалвания на процедурата. Документи в обществената поръчка са подали 6 компании. Държавата има резервен вариант - да направи свое дружество, което да създаде и поддържа толсистемата. Иначе тя трябва да обхване около 55% от пътищата в страната и ще важи само за тежкотаварните автомобили, предаде  . За автомобилите пък винетките ще станат електронни без да поскъпват.", "date": "2017.08.16", "title": "Днес отварят офертите за толситемата"}
{"url": "https://www.24chasa.bg/novini/article/6393374", "text": "На българо-румънската граница на ГКПП \"Дунав мост\" - Русе има 2 км колона от изчакващи товарни автомобили на изход. На ГКПП \"Дунав мост\" - Видин има 1.5 км колона от изчакващи товарни автомобили на изход. Това съобщиха от пресцентъра на ГД „Гранична полиция“. Информацията е към 6.00 часа. На българо-сръбската, българо-македонската, българо-гръцката и българо-турската граница трафикът е нормален на всички ГКПП-та. Фериботът Оряхово - Бекет работи само в светлата част от деня поради ниско ниво на река Дунав.", "date": "2017.08.16", "title": "2 км колона от тирове на изход от страната на ГКПП \"Дунав мост\""}
{"url": "https://www.24chasa.bg/novini/article/6393383", "text": "Трета жена обвини режисьора Роман Полански в сексуално посегателство, извършено над нея, когато тя е била непълнолетна, предаде БТА. Жената съобщи това на пресконференция в Лос Анджелис вчера вечерта. Агенциите я представят само като Робин. Тя каза, че прочутият френско-полски режисьор е издевателствал сексуално над нея, когато тя е била едва на 16 години. Това е станало през 1973 г. На другия ден разказах само на приятелка какво ми направи Полански, сподели жертвата. Но причината поради, която запазих случилото се в тайна, бе, че не исках баща ми да направи нещо, заради което после да се озове в затвора до края на живота си, каза жената. Тя сподели, че е решила да разкрие какво й се е случило, след като Саманта Геймър, жертвата в центъра на прочутата афера за изнасилване на непълнолетна от Полански преди четири десетилетия, призова властите да приключат със случая. През 2010 г. британската актриса Шарлот Луис също обвини Полански в принудителни сексуални отношения, когато тя била на 16 години. Полански навършва 84 години в петък. Той е обвиняван, че е дрогирал Саманта Геймър, когато тя била на 13 години и после я изнасилил в дома на Джак Никълсън в Лос Анджелис през 1977 г. По това време Никълсън бил на пътуване. Полански призна, че е имал незаконни сексуални отношения с непълнолетна и в замяна на тези признания съдията по делото прие да не го обвинява в изнасилване, при което е използван наркотик. След 48 дни в ареста Полански бе освободен, за да приключи снимките на филм. Той получил гаранции от съдията по делото, че седемте седмици в ареста ще бъдат единственото му наказание за извършеното деяние. Година по-късно обаче Полански решил, че съдията ще се отметне от това решение и избягал от САЩ за Франция. Оттогава той отказва да се върне в САЩ без гаранции че няма да бъде пратен в затвора.", "date": "2017.08.16", "title": "Трета жена обвинява Роман Полански \nв изнасилване, докато още била непълнолетна"}
{"url": "https://www.24chasa.bg/novini/article/6393350", "text": "Собствениците и персоналът на заведения в Слънчев бряг готвят протест, съобщава  . Причината за него са проверките за нарушения в курорта, водени от вицепремиера Валери Симеонов. Според бранша по този начин се стига до отлив на клиенти и загуба за бизнеса. Мястото и часът на протеста все още се уточняват. Вчера стана ясно, че заради акциите през изминалия уикенд се отлага и музикалният фестивал „Солар Съмър”. Иван Дончев, домакин на фестивала казва: „Не ние спряхме фестивала, а самите организатори. Музиката е в рамките на европейските норми. Шумно е за публиката на първия ред, за публиката на последния не е толкова силна.“ Дончев уточнява, че за отмяната на фестивала ще доведе до загуба, но ще успее да адаптира програмата си.  Той няма нищо против проверките, водени от Валери Сименов, но не одобрява нахлуването на полиция в заведенията. Живко Табаков, председател на Комисията по туризъм в Бургас казва, че досега в бранша е имало 3 много ясно проблема – шума, качеството на продукта и лисата на кадри. „Всичко, което се случва вреди на българския туритически продукт“, казва Табаков. Според него няма диалог между общините, държавте и представителите на бизнеса.  Той подкрепя правенето на проверки, но не и кофиксуването на техника и оборудане. Клиент Йончев, отговарящ за комуникацията на „Солар съмър“, казва, че решението за спиране на фестивала не е било никак лесно, но го взели в събота вечер, когато видяли кадрите от проверките в Слънчев бряг. След тях разбрали, че нещата няма да се случат така, както трябва. Липсвало им сигурност. „Държавата трябва да реши статута на Слънчев бряг“, казва Йончев и допълва, че диджеят Крис Либинг написа във фейсбук след участието си в България: „Съжалявам за тихата музика, но държавата и държеше звуковия контролер, можеше да притесня някои спящи риби\".", "date": "2017.08.16", "title": "Собственици на заведения в Слънчев бряг излизат на протест"}
{"url": "https://www.24chasa.bg/novini/article/6393391", "text": "\"От дебата, който върви през последните дни относно антикорупционния закон, виждам, че става дума за различната визия по отношение на това как трябва да изглежда един единен антикорупционен орган. Финалното обсъждане ще бъде в парламента на 1 септември от 11 часа\". Това заяви министърът на правосъдието Цецка Цачева по повод споровете около антикорупционния закон пред  . \"Предвиждаме в законопроекта Комисията по превенция и продиводействие на корупцията да се избира от Народното събрание. Председателят ще се избира по предложение на различните парламентарни групи\", каза тя. \"При наличие на разлика до 5 000 лв. в имуществено състояние, такова каквото то е декларирано, се подава в НАП за данъчна проверка. Когато разликата е над 20 000 лв. се започва проверка от страна на Комисията\", обясни Цачева.", "date": "2017.08.16", "title": "Цецка Цачева: Финалното обсъждане на антикорупционния закон ще бъде на 1 септември"}
{"url": "https://www.24chasa.bg/novini/article/6392854", "text": "Висшистът сред петимата, задържани за боя в созополския бар \"Бикини\", Георги Недялков, ще пробва да излезе на свобода. От 10,30 ч. днес в Бургаския окръжен съд започва дело за мярката му за неотклонение.  Недялков, който се оказа и пчелар, имал 100 кошера, за които нямало кой друг да се грижи, разкриха запознати. Мелето в созополската дискотека стана в нощта на 23 юли и от тогава петимата задържани Георги Джендов, Димитър Харалампиев-Рочата, Георги Недялков, Пламен Ресев и Красимир Апостолов са зад решетките. На 31 юли те обжалваха, но бургаски магистрати ги оставиха зад решетките. Нито малките деца на корабния инженер Красимир Апостолов и предприемача Георги Джендов, нито бизнеса им и аграрните занимания на Георги Недялков, помогнаха да излязат на свобода.", "date": "2017.08.16", "title": "Обвинен за боя в бар \"Бикини\" иска на свобода (Видео)"}
{"url": "https://www.24chasa.bg/novini/article/6393407", "text": "Екип от експерти на РИОСВ – Стара Загора, Басейнова дирекция „Източнобеломорски район“ – Пловдив и Регионална лаборатория – Стара Загора провериха сигнал за умрели крави след водопой от река Тунджа в землището на село Кукорево, община Тунджа. Това съобщиха от пресцентъра на Министерството на околната среда и водите (МОСВ). Проверката по случая е стартирала на 15 август. При извършения оглед на мястото, описано в сигнала, не се е установило неприятна миризма или промяна на цвета на водата, както и наличие на мъртва риба. В землището на селото не е имало източници на отпадъчни води, които да заустват в реката. За да се установи състоянието на водите, са взети две водни проби – първата от мястото на водопой на животните, а втората – на 1,5 км нагоре по течението на реката преди първата проба. Взетите водни проби ще бъдат анализирани в лабораторни условия по показатели, определени от басейновата дирекция в Пловдив, а резултатите своевременно ще бъдат оповестени.", "date": "2017.08.16", "title": "Замърсена ли е река Тунджа?"}
{"url": "https://www.24chasa.bg/novini/article/6393395", "text": "Бившият кмет на София Стефан Софиянски предпочита северното Черноморие пред Слънчев бряг. Той има мнение относно проверките, водени от вицепремиера Валери Симеонов. \"Не смятам, че с такива стъпки ще задържим младите хора\", казва той в ефира на   и допълва: \"Има един безспорен хаос в управлението, липса на ясни отговорности, на ясни пълномощия, оттам идват всички проблеми. Неясна е структурата на МС, не е ясно кой за какво отговаря и оттам има едно преплитане на функции. Имаме двама вицепремиери, чиито пълномощия не са ясни, това са господин Дончев и господин Симеонов\". Според него за изминалите 100 дни от управлението на ГЕРБ не личи в каква посока се движи България. \"Не личат ясните приоритети. Имаме едно постепенно увеличаване на задлъжнялостта без да има адекватния ефект в растежа на БВП\", казва Софиянски и допълва: \"Ако трябва да говорим за положителна и силна стъпка, такава е изясняването и подобряването на на отношенията ни с Македония. Това са ни близките хора\".", "date": "2017.08.16", "title": "Стефан Софиянски: Има безспорен хаос в управлението"}
{"url": "https://www.24chasa.bg/novini/article/6392990", "text": "Всички държавни институции и общини да предоставят на гражданите и бизнеса възможности за плащания без такси и комисиони. Такава промяна в наредбата за административното обслужване одобри кабинетът по предложение на финансовия министър Владислав Горанов. Така във всяко ведомство и кметство трябва да има възможност за различни начини на плащане на такси или услуги по банков и/или електронен път, с платежна карта или в брой. Институциите ще са задължени да разясняват начина на плащане на заявената административна услуга, като насърчават плащането с платежна карта чрез терминални устройства ПОС, където има осигурена такава възможност. В информацията за предлаганите от тях услуги всички административни органи трябва задължително да посочват възможността за разплащане по картов път. Потребителите на административни услуги трябва да бъдат информирани за тази възможност и с поставяне на подходящи съобщения и указателни табели на определените за това места, както и на интернет страницата на съответната администрация. На сайтовете си те трябва да предлагат задължително електронен адрес за предложения във връзка с услугата, както и начините за нейното получаване - на хартиен или на електронен носител. Финансовото министерство ще извърши проверки във всички държавни органи, които предлагат услуги на бизнеса и гражданите за инсталираните ПОС терминали, както и за наличен свободен капацитет. Всяка държавна институция и община трябва да предложат на хората да плащат такса за услугите, които получава, през ПОС терминал, за да пестят от такса за превод. Вече няма да е нужно да се представя свидетелство за съдимост при кандидатстване за лицензи или разрешения. Проверка за платени данъци пък ще се прави по служебен път при техническия преглед на колата, независимо дали е частна, или фирмена. Промени в шест закона и в наредбите към тях предлага за обсъждане финансовият министър Владислав Горанов. Целта е документите, които граждани и фирми представят, за да получат административни услуги, да намалеят. Институциите, които ги изискват, ще получават информацията по служебен път. Предложенията са разписани в проект за изменения на Данъчно-осигурителния и процесуален кодекс и са в изпълнение на решението на кабинета за намаляване на административната тежест за гражданите и за бизнеса. Първата мярка е премахване на изискването за предоставяне на някои официални документи задължително на хартиен носител. Отмяната му е записана в Данъчно-осигурителния и процесуален кодекс, а също в Закона за акцизите и данъчните складове и в законите за корпоративното подоходно облагане, за местните данъци и такси, за ДДС, за счетоводството, както и в наредбите към тях. Ефектът от отпадането е намаляване на броя на документите, опростяване на процедурите и намаляване на финансовата тежест чрез отпадане на съответните такси за издаването им. След приемане на поправката всяка институция, която изисква документ за наличие или липса на задължения, ще прави проверката си за това по служебен път и няма да иска от гражданите и предприемачите да ги вадят сами. Свидетелство за съдимост вече няма да бъде представяно както от гражданите, така и от фирмите. Справката за съдимост ще се предоставя на финансовото министерство по служебен ред от съответните съдилища. Свидетелството няма да се изисква и за обменните бюра при подаването на искане за лиценз. За извършването на технически преглед на колата да не се изисква документ за платени данъци Това пък се предлага с поправка в Закона за местните данъци и такси. Информацията за наличие или липса на задължения на собственика на колата - гражданин или фирма, ще се предоставя по служебен ред от съответната община. Бизнесът ще бъде облекчен, след като с промяна в Закона за акцизите отпадне изискването при подаване на заявление за лицензи да предоставят декларации, за да докажат, че не са в производство по несъстоятелност или ликвидация, да предоставят удостоверение за освобождаване от акциз, ако са краен потребител. Задължение за това остава само за фирмите, които не са вписани в Търговския регистър, тъй като за тях не може да се направи служебна проверка Фирмите няма да декларират пред митническите органи, че нямат извършено тежко или повторно нарушение на данъчното и акцизното законодателство, когато подават искане за издаване на лиценз, регистрация или удостоверение за извършване на дейности с акцизни стоки. С промени в Закона за корпоративното подоходно облагане се предлага фирмите, които не са осъществявали дейност през съответната данъчна година, да не подават в НАП годишен финансов отчет и годишна данъчна декларация. По облекчена процедура да се извършва и доброволната регистрация по ДДС, предвиждат промени в Закона за данък добавена стойност. При първоначално заявяване пред Агенцията по вписванията търговците да могат едновременно да направят доброволна регистрация и да не посещават двете администрации. Услугата по вписването ще се предоставя и по електронен път. Системата ще позволява избор на основанието за регистрация, а сканираните копия на документи ще се прикачват във файл. Отпада и изискването, когато заявлението се подава от адвокат, той да представя нотариално заверено пълномощно. Предвижда се също премахване на задължението при регистрация по ДДС да се представя опис за активите на фирмата. С промени в Закона за счетоводството фирмите вече няма да са задължени да обявяват в Търговския регистър годишните финансови отчети, ако не са работили през данъчната година. Според данни на НСИ през 2016 г. 188 751 предприятия са подали декларация за неактивност. Така освен спестяване на време, те вече няма да плащат държавна такса от 20 лв. за електронен отчет и 40 лв., ако е на хартия. Две нови мерки ще облекчат издаването на разрешително за търговия с цигари. Вписаните в Търговския регистър фирми и търговци няма да подават пред митниците документи, че не са в производство по несъстоятелност или ликвидация. Отпада и задължението пред митницата да се декларира, че фирмата кандидат не е извършвала търговия или съхранение на цигари без лиценз в последните 2 г. НАП пък ще получи право да знае кои са собственици на посреднически структури, както и други данни, които са им нужни за комплексната проверка на клиентите на платежни услуги. Ще има и автоматичен обмен на данни за титулярите на финансовите сметки в зруги държави. Автоматичният обмен, в който НАП се включва, може да доведе до изискване и получаване на допълнителна информация и до допълнителни проверки, например на сметките или други активи на финансовите институции.", "date": "2017.08.16", "title": "Горанов слага ПОС устройства във всички служби"}
{"url": "https://www.24chasa.bg/novini/article/6393415", "text": "Либийската брегова охрана спря хуманитарен кораб за спасяване на мигранти в Средиземно море. Либийците са наредили на плавателния съд да поеме към Триполи, в противен случай по него ще бъде открит огън, предаде  . За заплахата свидетелства фоторепортер, който е бил на борда. На кораба са пътували представители на испанска организация.", "date": "2017.08.16", "title": "Либия спря хуманитарен кораб в Средиземно море"}
{"url": "https://www.24chasa.bg/novini/article/6393421", "text": "12 души са ранени при катастрофи през изминалото денонощие, съобщиха от пресцентъра на МВР. В страната са станали 11 пътнотранспортни произшествия. На територията на столицата са станали 83 леки и три тежки пътни инцидента, при които има трима ранени.                                                                                                                                                                                                                                                                                                                       ", "date": "2017.08.16", "title": "12 души са ранени при катастрофи през изминалото денонощие в страната"}
{"url": "https://www.24chasa.bg/novini/article/6393410", "text": "„Аз имам ясна позиция. Като юрист и омбудман, смятам, че правилата трябва да се спазват такива, каквито са“, казва Мая Манолова в ефира на   относно проверките в Слънчев бряг. Според нея, те обаче остават у хората впечатлението, че институциите, които стоят под вицеремиера Валери Сименов, не си вършат работата. Манолова  получила оплаквания от собственици на вили в Слънчев бряг срещу силния шум и казва, че ако става дума за шума, той е ангажимент на кмета на общината. \"Тук възниква въпроса кой контролира контролиращите. Кое би накарало един кмет да си свърши отговорностите“, допълва омбудсманът. „Трудно се съчетават младите, тръгнали на парти туризъм, младите, които имат деца. Това, според мен, е предизвикателството\", казва още Манолова. Таксата празен стол смята за безобразие. „Всички контролни органи се насочиха към този случай, а за заведението това бе много лоша реклама“, казва омбудсманът и допълва: „Един от проблемите е фактът, че когато правят проверка на концесионер или собственик, до сутринта фирмата е прехвърлена на нов собственик\". В ефира на Би Ти Ви Манолова коментира и двойният стандарт в качеството на храните: \"В средата на септември организирам голям форум, на който да се изясни позицията на България относно този проблем. Поканила съм българските евродепутати\". Предполагам, че на този форум ще дойдат предствители на Министерството на земеделието, Агенцията по храните, експерти и др. \"Дневно в България се изоставят по 3 деца\", казва омбудсманът и допълва, че случаите със захвърляне на дете в градинка или до кофа за боклук са само върхът на айсберга. Всъщност половината са изоставени още в родилния дом. По думите й има изработен профил на майката, която предприема такава стъпка. Обикновено тя е без доходи, без постоянна работа, без жилище и възможности за издръжка, неомъжена. \"Статистиката показва, че най-много деца се изоставят по празниците, когато тези майки се чувстват най-безпомощни, захвърлени от обществото и без всякаква подкрепа”, казва Манолова и допълва, че е нужно да се  засили работата на социалните и на здравните служби. „Като че ли у нас усилията са насочени към рисковите случаи, а нормалното е да се работи превантивно с психолози, педагози, с подкрепа, включително финансова”, смята омбудсманът.", "date": "2017.08.16", "title": "Омбудсманът Мая Манолова получила жалби заради шума от собственици на вили в Слънчев бряг"}
{"url": "https://www.24chasa.bg/novini/article/6393432", "text": "Пристигат още снимки на санирани блокове от цялата страна, във връзка с  ,  Хората ще решат от какво имат нужда – красива беседка, детска площадка, барбекю, фонтанче, или нещо друго, което ще краси пространството около дома им и ще им бъде от полза. Пращайте ни снимки – лятото е в разгара си, имате време до 4 септември. Последните снимки ще бъдат приети до 00.00 на 3 септември, неделя. Към снимките може да се праща и кратко видео от санирания блок, като това не е задължително условие, но ще подобрява кандидатурата на блока. Наградите ще бъдат определени от авторитетно жури през август. Имате цяло лято за снимки! Изпращайте ги на  След това дойдоха и снимките от първия саниран блок в центъра на Перник - кв. Дараците, ул. \"Отец Паисий\" № 106.  . Очакваме и снимки от вашите санирани блокове – не се колебайте, наградите си струват!", "date": "2017.08.16", "title": "Виж санирания блок на Виолета Георгиева от Стара Загора, изпрати снимки, спечели 13 000 лв"}
{"url": "https://www.24chasa.bg/novini/article/6393442", "text": "Далай-лама XIV мечтае щаб-квартирата на НАТО да се премести в Москва, така руският и американския народ ще се сближат. Това той сподели в интервю за вестник „Коммерсант“, цитирано от  В интервюто духовният предводител на тибетците подчерта, че въпреки общоевропейската криза на хуманитарните ценности, песимистичните тенденции за засилване на авторитаризма в света и стремежът към „силната ръка“, бавно, но неотклонно се заражда движение, което им противостои. „Гледам Америка и чуват много критики към Белия дом. Много от онези, които подкрепиха Доналд Тръмп, сега се обявяват срещу него. Гледам Русия и виждам протести срещу корупцията и така нататък. Мисля, че в сталинските времена това би било невъзможно. Промените се извършват, макар и не така бързо. Знаете ли, аз имам една мечта: щаб квартирата на НАТО да се премести в Москва. Руският манталитет на НАТО е символ на враждебна сила. Ако офисът на Алианса се окаже в Москва, на всички психологически ще ни олекне, ще се появи усещането, че сега вие и американците сте заедно! Боя се, наистина, че след такова предложение, в Америка вече няма да ме пуснат“, добави Далай лама. Той отбеляза още, че въпреки излизането на Великобритания от ЕС, мнозина британци не харесват това, върви дискусия, гражданите открито изявяват своето несъгласие.", "date": "2017.08.16", "title": "Далай Лама: Мечтая да видя щаб-квартирата на НАТО в Москва"}
{"url": "https://www.24chasa.bg/novini/article/6393041", "text": "Сблъсъците между крайни националисти и антирасисти в Шарлотсвил отново напомниха за една страховита организация, която в последните години беше изпаднала в известно забвение - Ку-клукс-клан. Решението на местните власти в малкото градче във Вирджиния да демонтират статуя на генерал Робърт Лий - жесток робовладетел и командващ войските на Конфедерацията на времето на Гражданската война, накара качулатите да напомнят за себе си Още на 14 май организацията “Алтернативните десни” - бели националисти, проповядващи превъзходството на бялата раса, проведоха факелно шествие в защита на паметника. Организаторът на тази първа акция Ричард Спенсър тогава заяви: “Няма да ни изтласкат от този свят. Белите имат бъдеще”. Спенсър стана широко известен през 2016 г. благодарение на сбирка на крайнодесни формации, чиито участници посрещнаха новината за победата на Тръмп с възгласи “Хайл Тръмп!” и нацистки поздрави. Любопитен детайл е, че жената на Спенсър е рускиня - Нина Куприянова, защитила докторска дисертация в университета в Торонто и известна с политическите си анализи по проблемите на съвременна Русия. През юни 50 членове на Ку-клукс-клан от Северна Каролина също направиха акция срещу демонтажа на паметника на генерал Лий, която прерасна в сблъсъци с антирасисти и студенти от университета във Вирджиния. Така се стигна до ескалацията на 11 август вечерта, когато редица крайнодесни организации направиха в Шарлотсвил марш с факли под наслов “Десни, обединете се!”. Пред участниците отново говори Спенсър, както и един от бившите предводители на Ку-клукс-клан - Дейвид Дюк. Тогава за първи път нещата излязоха извън контрол и преминаха в бой с юмруци, а полицията използва сълзотворен газ. Напрежението растеше все повече и повече, докато се стигна до кървавата драма в събота, когато автомобил се вряза в протестиращите срещу белите националисти и причини смъртта на жена, а ранените бяха десетки. От всички расистки организации, участвали в тези шествия, безспорно Ку-клукс-клан е най-известната и с най-дълга история. “Качулатото братство” е създадено преди повече от 150 г. - в периода между декември 1865 и август 1866 г. Това става на среща между шестима бивши военни служители на Конфедерацията в Поласки, Тенеси. На срещата присъства генерал Натан Бредфорд Форест, който впоследствие се превръща в първия “велик магистър”. Членовете на организацията не показват лицата си. Белите роби и качулки с отвори за очите, които напомнят за средновековната инквизиция, будят почти мистичен ужас. В миналото куклуксклановците действали нощем - тогава извършвали линчуванията над набелязаните си чернокожи жертви. Заради засилилите се инциденти на жестокост през 1871 г. американският президент Юлисис Грант забранява организацията, която се възражда отново през 1915 г. Твърди се, че 10 г. по-късно в Ку-клукс-клан членуват около 4 млн. бели фанатици срещу не повече от 8000 днес. Преди всяко убийство, в което участвали между 50 и 100 души, набелязаните жертви получавали предупреждение - клонче от дъб, семки от диня или от портокал. Това означавало, че или трябва да напуснат САЩ, или да поемат риска да умрат по жесток начин. Постепенно в списъка на заплашваните влезли евреи, католици, комунисти, профсъюзни активисти, нови имигранти, хомосексуалисти. Горящият кръст е един от най-запомнящите си символи на Ку-клукс- клан. Той е въведен няколко десетилетия след създването на организацията и символизира религиозния фанатизъм на членовете ѝ. През 60-те години на миналия век в клана се влива вълна от нови членове заради засилващото се в САЩ Движение за граждански права, което иска равнопоставеност за цветнокожите. Действията на Ку-клукс- клан стават все по-агресивни, като в тях влиза взривяване на църкви и училища, посещавани от чернокожи. Увеличение на членовете е отбелязано и след избирането на Барак Обама - първия чернокож президент. Организацията има интересна структура. Начело е “великият магистър”, който има 10 съветници. Всеки щат е обявен за кралство, управлявано от “велик дракон”. Всяко кралство се дели на владения начело с “велики тирани”. Цялата тази символика засилва зловещата тайнственост около расистката организация. Членовете на клана никога не се събирали на едно и също място, имали и сложна система от пароли През 1993 г. се заговаря, че организацията е окончателно ликвидирана. През 1997 г. е екзекутиран членът на Ку- клукс-клан Хенри Хайс. От 1913 г. това е първият случай, когато бял е екзекутиран в Алабама за убийство на черен. Независимо от тези удари обаче ККК продължава да съществува. В последните години тя търси обединения с други крайнодесни организации, а след избирането на Тръмп се активизира, тъй като белите националисти са част от избирателната му база. През ноември 2014 г. хакерите от “Анонимните” разбиха сървърите на организацията и публикуваха списък на членовете ѝ и техни снимки. ", "date": "2017.08.16", "title": "Ку-клукс-клан сее ужас в САЩ над 150 години"}
{"url": "https://www.24chasa.bg/novini/article/6393336", "text": "Великобритания обеща да „няма връщане“ към „твърда граница“ с Република Ирландия, след като излизането на страната от структурите на Европейския съюз стане факт, съобщава вестник The Telegraph, цитиран от \"Фокус\". Правителството в Лондон увери, че иска да избегне „всяка физическа гранична инфраструктура\" между Ирландия и Северна Ирландия в рамките на плановете за нови митнически договорености с ЕС. Представителите на Уайтхол заявиха пред изданието, че ЕС ще бъде правно отговорен за всяка твърда граница, наложена след Брекзит, и настояха, че Великобритания е решена да бъде гъвкава по въпроса. В документ правителството ще отхвърли предложенията, че митническата граница може да бъде преместена в Ирландско море, предупреждавайки, че идеята не е „жизнеспобна“ от конституционна и икономическа гледна точка. Министрите искат „невидима\" граница между Ирландия и Северна Ирландия, с изключение на проверки за по-малките търговци, които съставляват повече от 80 % от трансграничната търговия. Джеймс Чапман, който доскоро бе част от екипа на Дейвид Дейвис, договарящ условията за Брекзит, обяви, че ще създаде нова партия, чиято главна цел ще бъде да спре излизането на Великобритания от структурите на Европейския съюз, съобщава вестник The Independent, цитиран от \"Фокус\". „В продължение на година се опитвах да докарам Брекзит до успешен край, но не се получи“, заяви Чампан. „За нас няма положителна страна от този процес, а отделянето ни от ЕС ще има негативни последици за икономиката в продължение на десетилетия“. „Ще създам нова партия – „Демократите“, която да спре Брекзит без втори референдум“, добави още Чапман. Новата партия ще бъде основана на 9 септември.", "date": "2017.08.16", "title": "Великобритания: След Брекзит няма да има връщане към „твърда граница“ с Ирландия"}
{"url": "https://www.24chasa.bg/novini/article/6393338", "text": "Самоубийствен атентатор задейства взривно устройство на пазар в Североизточна Нигерия, убивайки най-малко 30 души, съобщава британският вестник Miror, като пояснява, че нападателят е от женски пол. Други двама самоубийствени атентатори са се взривили до входа на разположен в непосредствена близост бежански лагер, в резултат на което има множество ранени, поясниха спешните служби на африканската страна. Общо 83 души са ранени при трите експлозии край града, който е център на продължителния конфликт между правителствените сили и бойците на „Боко Харам“, цитира \"Фокус\". „Първият атентатор удари извън лагера на вътрешно разселените лица, който гледаше към пазара, около шест часа местно време, което засегна няколко души и предизвика паника, в която хората се опитваха да избягат“, разказа очевидец на събитието. Минути по-късно две жени са задействали експлозиви на пазара, посещаван от множество хора от прилежащите на Мандарари населени места. Към момента нито една групировка не е поела отговорност за нападението, но в района действат ислямистите от „Боко Харам“, които вече осем години тероризират населението в Североизточна Нигерия. Групировката води осемгодишна война, за да създаде ислямистка държава в североизточната част на Нигерия. „Боко Харам“ провокира международно възмущение с отвличането на повече от 200 момичета от училище в град Чибок през април 2014 г. По-известната й фракция, ръководена от Абубакар Шекау, действа главно в горите на Самбиса и се характеризира с използването на жени и деца като самоубийствени атентатори, насочвайки ги към джамиите и пазарите. През миналата година военните на Нигерия успяха да изтласкат ислямистите от обширни територии в страната. Но от месец юни насам екстремистите възвърнаха позиции и причиниха смъртта на най-малко 143 души.", "date": "2017.08.16", "title": "Най-малко 30 загинали при атентат в Нигерия"}
{"url": "https://www.24chasa.bg/novini/article/6393347", "text": "Решението на проблема с Косово е просто: Сърбия трябва напълно да признае страната, но ако човек влезе в обувките на сръбския президент Александър Вучич, знае, че е по-лесно да се каже подобно нещо, отколкото да се изпълни. Това заяви министър-председателят на Албания Еди Рама, подчертавайки, че страната не цели обединение с Косово, пише вестник Gazeta Express, цитиран от \"Фокус\". „Уважавам инициативата на сръбския президент Александър Вучич за започване на вътрешен диалог за Косово, въпреки че по този начин се сблъсква директно с миналото по нетрадиционен начин“, подчерта албанският премиер пред белградски медии. Рама сподели, че при новината за изявлението на Вучич от миналата седмица, в което той призова сръбските граждани да започнат вътрешен диалог за Косово, е почувствал „истинската болка и впечатляващия ангажимент в същото време\". Албанският министър-председател отбеляза, че Вучич „продължава да разработва много смела визия за бъдещето на Сърбия и Косово“, като същевременно подчерта, че всички трябва да се ангажират изцяло и да работят упорито за намирането на устойчиво и нетрадиционно решение на този въпрос. „Всички трябва да сме наясно, че решението на косовския въпрос е в интерес на всички, а не само на албанците. Колкото по-рано, толкова по-добре“, изрази увереност Рама. Коментирайки предложението на сръбския външен министър Ивица Дачич, съгласно което разделянето е едно от възможните разрешения на проблема с Косово, албанският премиер определи идеята като „необичайно предложение\", като отбеляза, че това ще отвори пътя за разделяне на Сърбия и изрази учудване от това дали Белград признава в действителност подобна реалност. Попитан за изказването си, че Албания не изключва обединението с Косово, ако няма перспектива за европейска интеграция, Рама отговори, че това е „тривиално заключение\", а не план или заплаха. „Разбира се, ако видим, че хоризонтът на европейската интеграция е затворен за нашия регион... Това не е ракетна наука, предвиждаща съживяване на духовете от миналото\", коментира Рама.", "date": "2017.08.16", "title": "Министър-председателят на Албания Еди Рама: Не искаме обединение с Косово"}
{"url": "https://www.24chasa.bg/novini/article/6393352", "text": "Синът на американската певица Натали Кол - Робърт Янси, нейно единствено дете - почина на 39 години в Лос Анджелис, предаде Асошиейтед прес. Службите, от които било поискано да проверят здравословното му състояние, намерили в понеделник през нощта Янси мъртъв в дома му, цитира БТА. Лелята на Янси, Тимолин Кол Огъстъс, каза за АП, че племенникът й изглежда е починал от сърдечен удар. От регионалната служба за съдебна медицина посочиха, че случаят е докладван като естествена смърт, но ще бъде извършена аутопсия. , а бащата на Янси - Марвин умира от сърдечен удар през 1984 г. на 34-годишна възраст. Лелята на Робърт Янси каза, че той ще бъде погребан до прочутата си майка и легендарния си дядо Нат Кинг Кол в Глендейл.", "date": "2017.08.16", "title": "На 39 години почина единственото дете на певицата Натали Кол - синът й Робърт Янси"}
{"url": "https://www.24chasa.bg/novini/article/6393471", "text": "Иглолистните гори в България загиват. Нападнати от корояд, изсъхват все повече гори в планините около София, Перник, Кюстендил и в други части на страната, предаде  . Между 12 и 15 милиона декара е площта на иглолистните гори в България. В планините около София процесът може да промени начина, по който изглеждат планините и цялата природа. От 53 хиляди кубически метра заразена дървесина през 2012 г., само през първите 6 месеца на 2017 загиналите дървета вече се равняват на 400 000 кубически метра дървесина.", "date": "2017.08.16", "title": "Иглолистните гори в България загиват"}
{"url": "https://www.24chasa.bg/novini/article/6393473", "text": "Самолет на руската авиокомпания „Победа” летящ от Махачкала за Москва кацна принудително на летището във Волгоград заради пътничка, която си запалила цигара по време на полета, съобщи ТАСС, цитирана от  Извънредното кацане станало във вторник вечерта и час по-късно самолетът излетял отново, но без нарушителката и нейна приятелка, които останали във Волгоград. Пушачката ще бъде глобена между 2 и 5 хиляди рубли или ще бъде принудена да изтърпи административен арест за 15 денонощия. Отделно от това авиокомпанията ще поиска да ѝ бъдат възстановени разходите около принудителното кацане на самолета.", "date": "2017.08.16", "title": "Рускиня приземи принудително самолет, запали си цигара по време на полета"}
{"url": "https://www.24chasa.bg/novini/article/6393476", "text": "Мъж на 31 години от Ямбол се е удавил с кану, а морето е изхвърлило тялото на плажа на къмпинг \"Корал\" край село Лозенец. Това съобщиха от полицията, цитира БТА. Сигналът е подаден вчера следобед. Полицията е установила, че мъжът влязъл в морето с кануто си в неохраняема зона. Силно вълнение го е преобърнало. После мъжът изчезнал във водата.", "date": "2017.08.16", "title": "Мъж се удави край Лозенец, вълнението преобърнало кануто му"}
{"url": "https://www.24chasa.bg/novini/article/6393478", "text": "\"Софийска вода\" временно ще прекъсне водоснабдяването в някои части на столицата на 17 август, съобщиха от компанията. Във връзка с монтаж на спирателни кранове в кв. \"Абдовица\" се налага спиране на водоподаването от 9.00 до 21.30 часа в района на с. Бусманци, кв. \"Абдовица\", кв. \"Димитър Миленков\", махала \"Нова Враждебна\", кв. \"Видните\", Индустриална зона Казичане запад. Във връзка със строително монтажни работи на ул. \"Никола Пиколо\", ъгъла с ул. \"Симеоновска\", кв. \"Симеоново-Драгалевци\", се налага спиране на водоподаването от 9.00 до 19.00 часа в района на ул. \"Симеоновска\" от ул. \"Бор\" до ул. \"Никола Пиколо\", ул. \"Никола Пиколо\", карето между бул. \"Симеоновско шосе\", ул. \"Златен век\", ул. \"проф. Боян Ничен\", ул. \"Горска ела\", ул. 45, ул. 85, ул. 82, ул. 77, ул. \"Шумако\" и ул. \"Божур\". Във връзка с монтаж на спирателни кранове на ул. \"Маестро Кънев\", кв. \"Овча купел\", се налага спиране на водоподаването от 9.00 до 21.00 часа в района на: ул. \"Бойчо Бойчев\", ул.761, ул. \"Вацлав Роубал\", ул. 764, ул. 763, ул.\"Монтевидео\", ул.\"Братя Бартел\", ул. \"Димитър Попниколов\", ул.\"Иван Радоев\", ул. \"Народно хоро\", ул. \"Арх. Франк Лойд Райд\", ул. \"Драгоман\", ул. \"Иван Радоев\", ул. \"Народен герой\", ул. \"Букет\", бул. \"Никола Петков\", ул. \"Кореняците\" от ул. \"Букет\" до ул. \"Бойчо Бойчев\". Във връзка с монтаж на спирателен кранов на ул. \"Маестро Кънев\", кв. \"Драгалевци\", се налага спиране на водоподаването от 9.30 до 21.30 часа в района на: ул. \"Маестро Атанасов\", ул. \"Елена Снежина \", ул. \"Вера Недкова\", ул. \"Наум\", ул.\"Свети Наум \", ул. \"Свети Горазд\", ул. \"Крушова градина\", ул. \"Еловица\", ул. \" Момино венче\", ул. \"Крайречна \" и ул. \"Ген.Ковачев\". Във връзка с прекъсване на водопроводно отклонение на ул. 378, кв. \"Модерно предградие\", се налага спиране на водоподаването от 10.00 до 16.00 часа н в района на: ул. 378 от ул. \"Светла\" до ул. 367. Във връзка с подмяна на водопроводно отклонение на ул. \"Дъб\", с. Мало бучино, се налага спиране на водоподаването от 9.00 до 17.00 часа в района на: ул. \"Васил Левски\", ул. \"Христо Ботев\", ул. \"Хаджи Димитър\", ул. \"Стефан Караджа\", ул. \"Дъб\".", "date": "2017.08.16", "title": "Вижте в кои части на столицата спират водата утре"}
{"url": "https://www.24chasa.bg/novini/article/6393480", "text": "Голямо количество наркотици и фалшиви банкноти са иззети при проверка на жилище в Китен. Това съобщиха от ОДМВР - Бургас. На 15 август служители от Районно управление – Приморско извършили претърсване в квартирата на двама мъже (братя) с инициали И. П. (27-годишен) и Н. П. (22-годишен) и двамата от Бяла Слатина, област Враца, разположена на ул. \"Илия Бояджиев\" в Китен, като намерили и иззели: два плика, съдържащи суха зелена тревна маса с общо тегло 50 грама (марихуана), десет пликчета с жълто кристалоoбразно вещество общо тегло 5 гр. (метамфетамин), 18 хапчета екстази и неистински парични знаци, както следва: 54 банкноти с номинал 20 евро и 109 банкноти с номинал 50 евро. По случая е образувано дoсъдебно производство.", "date": "2017.08.16", "title": "Иззеха наркотици и над 6 000 фалшиви евро при проверка на жилище в Китен"}
{"url": "https://www.24chasa.bg/novini/article/6393501", "text": "Заседание на общинския съвет в американския град Боулдър беше прекратено, след като дамската чанта на една от съветничките се запали ненадейно. На видео от заседанието се вижда мъж, който говори на трибуната. А зад него чантата на жена, която стои на краката й започва да гори, предаде  . Според полицията става въпрос за неизправна батерия на мобилния телефон, който бил вътре в чантата. Жената е получила леки наранявания от изгаряне.", "date": "2017.08.16", "title": "Дамска чанта пламна от само себе си по време на общинско заседание (ВИДЕО)"}
{"url": "https://www.24chasa.bg/novini/article/6393494", "text": "Таблетки метамфетамин са иззети от служители на РУ Велико Търново, съобщават от Областната дирекция на МВР. Във вторник около 19:15ч. в гр. В. Търново на разклона за жп гарата автопатрул спира \"Фолксваген Туран\" с русенска регистрация. Водачът Д.В. на 26 години от гр. Попово е осъждан. Негов спътник е М.И. на 27 години от гр. Павликени. Увити в сребристо фолио са намерени 30 розови таблетки синтетична дрога. Мъжете са задържани за срок до 24 часа. В полицията в Търново е започнато досъдебно производство за престъпление по чл.354а, ал. 3 от НК.", "date": "2017.08.16", "title": "Откриха 30 таблетки синтетична дрога в русенски автомобил"}
{"url": "https://www.24chasa.bg/novini/article/6392983", "text": "С грамота и парична награда от по 200 лв. главният секретар на МВР Младен Маринов награди преди 2 седмици пожарникарите от участъка в Септември младши инспектор Венцислав Спасов и старши пожарникар Запрян Пиперов. Двамата са изненадани, но и щастливи от признанието за перфектно изпълнени служебни задължения при спасяването на 10 деца. Групата се загуби заедно с ръководителката си в горите над с. Варвара и се озова пред пълноводната и буйна Чепинска река. В следобедните часове на 24 юли децата от София, които са на възраст от 7 до 10 г., тръгват на поход към местността Равно боре над Варвара. Води ги жена, която също е от София, но познава района, тъй като има вила в селото. Хлапетата са на скаутски лагер във Варвара при примитивни условия - без ток и вода. Въодушевени и ентусиазирани са от преживяванията. Тръгването им на поход в следобедните часове в планинска местност обаче е първата грешка, която групата прави, довела до последвалите събития, обясняват пожарникарите Спасов и Пиперов. Според тях на подобни походи се тръгва рано сутрин, за да може, ако се изгубиш, да има достатъчно време във светлата част на деня да се ориентираш или да потърсиш помощ. Именно това се случва с децата и тяхната ръководителка. Групата се губи в Балкана и учителката не може да намери пътя за връщане към лагера. Ориентира се да слязат към реката, защото знае, че успоредно с нея по дефилето минава пътят за Велинград. Междувременно бързо се стъмва. Скаутите все пак стигат до коритото на реката, но на място, където тя е изключително буйна. “Получихме сигнала за изгубилите се деца в 21,40 ч от полицията и незабавно тръгнахме към мястото”, разказва старши пожарникар Запрян Пиперов. Двамата с колегата му Венцислав Спасов са дежурни тази вечер и отговарят за противопожарната безопасност и защита на община Септември, включваща 2 града и 12 села. Работят в екип от 5 г. и са свикнали да се разбират дори с поглед в критични моменти. Признават, че в съвместната си работа са имали много рискови ситуации, но никога до онзи момент не са се сблъсквали с изпаднали в бедствено положение толкова много деца. Когато пристигат, колегите им от полицията вече са открили изгубилите се хлапета. Те обаче се намират на другия бряг на реката. Анализ на ситуацията и разговори с местни ловци, които отлично познават района, показват, че до бедстващите не може да се стигне по суша, още повече през тъмната част на деня - единственият начин е да се премине през реката. Мястото, където трябва да се проведе операцията, е изключително опасно. То е в района на голям обратен завой на пътя, където идващите от двете посоки автомобили нямат видимост. Това наложило с помощта на полицията да се обезопаси периметърът и да се освети достатъчно добре. С помощта на стълби двамата пожарникари слезли в коритото на реката в търсене на най-подходящото място за преминаване през буйните води. Решили да пренесат на гръб всяко едно от хлапетата и ръководителката им през реката. Първото място, което избрали за преминаване, се оказало неудачно. Още с влизането на Венцислав Спасов в реката водата стигнала до гърдите му, а течението за малко не го повлича. Потърсили нов брод. Опасността идвала и от факта, че дъното на Чепинска реда е осеяно с големи и хлъзгави камъни, от които всеки момент може да се подхлъзнеш и буйните води да те отнесат. Тук решаваща роля изиграва и доброто оборудване в противопожарния автомобил, с което от няколко години родните служби разполагат. Венцислав успява да премине, като през цялото време е привързан с въже, ако се наложи колегата му да го издърпа. 31-годишният пожарникар носи и осигурително въже през коритото на реката, с чиято помощ смята да пренесе децата между двата бряга. То е опънато и завързано за дървета на двата бряга на реката. По време на самата операция във водата освен двамата пожарникари влизат и началникът на РПУ в Септември Стефан Божилов и шефът на местната пожарна Александър Генчин, както и един полицай. Те осигуряват обезопасителното въже, като го държат изпънато. Венцислав Спасов пренася всяко едно от децата, като ги качва на гърба си и ги привързва с въже към тялото си, за да не може да се изхлузи и падне във водата. Самият той е обезопасен с въже, което държи колегата му Пиперов. Цялата операция продължава точно един час и преминава без усложнения. Двамата пожарникари признават, че за това голяма заслуга имат и самите деца. Те били изключително спокойни и дисциплинирани и изпълнявали без паника всички нареждания Държали се като истински скаути. Хлапетата били истински щастливи, когато ги качили на противопожарния автомобил и след това ги закарали в лагера им. “По пътя към Варвара бяха изключително въодушевени. Изпяха ни и няколко песни. Много добри деца. Радваме се, че всичко премина благополучно и никой не пострада”, разказват с усмивка пожарникарите Спасов и Пиперов. Те самите са бащи, децата им са на една възраст - на 4 г. Запрян Пиреров е в очакване и на второто си дете. Двамата са категорични, че в основата на работата им е добрият екип в тяхното управление. И въпреки голямата отговорност, която носят на плещите си по време на всяко дежурство и произшествие, обичат работата си и с нищо не биха я заменили. Доволни са от добре свършената работа, но не смятат, че са извършили каквото и да било геройство при спасяването на изгубилите се край Варвара деца.", "date": "2017.08.16", "title": "Само за час двама пожарникари спасяват 10 деца от буйните води на Чепинска река"}
{"url": "https://www.24chasa.bg/novini/article/6393503", "text": "Кражба на накити от жилище е разкрита в РУ Горна Оряховица, съобщи МВР. На 15 август потърпевшата собственичка установява липса на златни бижута от стая на къщата си. През деня чрез счупване на стъклото на прозорец са отнети златни бижута с общо тегло 22 грама. Разкрит е извършителят – Т.К. на 31 години, син на потърпевшата. Мъжът е осъждан неколкократно. Т.К. прави пълни самопризнания и предоставя билети за заложените от него накити. В РУ Горна Оряховица е образувано досъдебно производство.", "date": "2017.08.16", "title": "Син обра накитите на майка си в Горна Оряховица"}
{"url": "https://www.24chasa.bg/novini/article/6393496", "text": "Само за ден в Сливен имаше 2 случая на агресия над медици, съобщава  . Коридорът в спешното отделение на сливенската болница е терен за сблъсъци, обиди и заплахи, смятат работещите там. Двата случая на агресия са в неделя и понеделник. Тогава на смяна е една и съща сестра Мария Николова. При втория случай била атакувана от две жени и един мъж. Санитарката в сливенската болница Анита Желева казва: \"Ние не сме защитени. Заплашват доктори, сестри, санитари. Идвали са и психичноболни\". Медиците твърдят, че ако не се постави охрана на входа на спешното, агресивните атаки няма да спрат. Нападателите са освободени след 24 часа в ареста и глоба от 500 лв. Отричат да са нападнали медиците и твърдят, че в болницата са отказали да прегледат дъщеря им. Една от жените дори искала да вика полиция", "date": "2017.08.16", "title": "Нападение над медици в Сливен"}
{"url": "https://www.24chasa.bg/novini/article/6393632", "text": "В раздела за Турция на годишния доклад на Държавния департамент на САЩ за религиозните права по света през 2016 година, Анкара отново е критикувана заради „продължаващото третиране на алевитите и алевитството като противоречащи на исляма”, предаде информационната агенция Догу хабер ажансъ (ДХА). В доклада се изследва положението в близо 200 различни страни по света и се изваждат на показ неспазването на религиозните свободи от страна на правителства, терористични организации или индивидуални физически лица, цитира \"Фокус\". По отношение на Турция се отбелязват задържанията и уволненията от работа на служители в държавния и в частния сектор след опита за преврат от 15 юли м.г., каквито проблеми – като арести и отказ от разрешително за пребиваване, са имали и свързани с християнските групи лица. Защитава се тезата, че турското правителство ограничава правата на малцинствата, които би трябвало априори да е приело под закрила по силата на Лозанския мирен договор от 1923 година. По-специално се посочва, че мюсюлманите, които не са сунити, както и немюсюлманите не се ползват с техните законови права и гарантираните им религиозни свободи. Обръща се внимание, че по-специално след опита за преврат от 15 юли м.г. са се увеличили антиеврейските и антиалевитските публикации в различни медии. Също така се отбелязва, че през цялата 2016-та места за молитви на протестантите, католиците и алевитите са били обекти за нападение на някои крайно екстремистки групи. Не е пропусната и продължаващата практика в училищата да се освобождават от задължителните уроци по религия само лицата, в чийто лични документи изрично пише, че са „християни”, или „евреи”. На всички останали, като атеисти, агностици, алевити, представители на другите групи, които не са мюсюлмани, йезиди, бахаи и на всички други, в чийто лични документи не е отбелязана религиозната принадлежност, не се признава това право на личен избор. Отново се напомня, че на Арменската патриаршия не се признава статутът на автокефална. Съобщават се и други конкретни факти, като закриването на 20 телевизии и радиа сред пуча от 15 юли м.г. по скалъпени обвинения, че извършват пропаганда на тероризма, или критикуват президента Реджеп Тайип Ердоган; съдебните процеси срещу интелектуалци като Фазъл Сай и Джанан Арън по обвинения за подигравка с религията; нападението над църква в Малатия, при което са загинали трима души.", "date": "2017.08.16", "title": "САЩ критикуват Турция заради религиозните права и свободи"}
{"url": "https://www.24chasa.bg/novini/article/6393619", "text": "Човешка грешка остави без електричество компании и жилищни сгради в Тайван, засягайки близо 7 милиона домакинства на острова при непоносима жега, предаде Ройтерс, цитирано от БТА. Сривът вчера следобед засегна милиони жилища, офиси и фабрики в 17 града и села, но имаше ограничени последици за бизнеса на водещи световни технологични компании като най-големия производител на чипове в света и доставчик на \"Епъл\" \"Тайван семикъндактър манюфакчъринг\" и производителя на електроника \"Пегатрон\". Днес елекроснабдяването е било изцяло възстановено, съобщиха местни медии. Спирането на тока предизвика бъркотия - без електричество останаха ресторанти и малки фирми, а светофари и асансьори спряха да работят. Причина за прекъсването била техническа грешка на служител в държавната газова компания Си Пи Си, засегнала работата на електроцентралата на \"Тайван пауър\" в Таоюан. Заради случилото се тайванският министър на икономиката Ли Шигуан обяви, че се оттегля, предадоха световните агенции. Оставката е била приета от премиера Лин Цюан. Президентката на Тайван Цай Ингвен се извини на сънародниците си заради аварията, предаде ДПА. \"От името на администрацията поднасям най-дълбоки извинения за причиненото неудобство и безпокойство. Това не трябваше да се случва\", каза Цай.", "date": "2017.08.16", "title": "Близо 7 милиона домакинства без ток в Тайван заради човешка грешка"}
{"url": "https://www.24chasa.bg/novini/article/6393886", "text": "Ръстът на Брутния вътрешен продукт (БВП) през второто тримесечие е 3,6% на годишна база. Спрямо първото тримесечие на годината ръстът е 0,9%, съобщи Националният статистически институт. Това са експресни данни, които ще претърпят корекция след около 40 дни. Най-голям принос към нарастването на БВП има вътрешното потребление.  Очаквайте подробности ", "date": "2017.08.16", "title": "3,6% ръст на БВП отчита статистиката"}
{"url": "https://www.24chasa.bg/novini/article/6393888", "text": "В централата си в София ГЕРБ даде извънредна пресконференция, в която отговори на твърденията на Корнелия Нинова, че нямала общо с \"Цанков камък\".                                                                                                                                                                                                                                                                                                                       ", "date": "2017.08.16", "title": "ГЕРБ отговори на Корнелия Нинова (Видео)"}
{"url": "https://www.24chasa.bg/novini/article/6393889", "text": "Задържан е водач, предложил подкуп на полицаи от участъка в пазарджишкия квартал „Изток“, съобщиха от ОДМВР - Пазарджик. Тази нощ на улица „Пловдивска“ автопатрул извършил проверка на лек автомобил „Опел“, управляван от 27-годишен мъж с инициали Н.М. – жител на пазарджишкото село Мало Конаре. Полицаите констатирали нарушение на Закона за движение по пътищата и предприели действия по съставяне на акт. Тогава водачът отишъл до служебния автомобил „Опел Астра“ и подхвърлил пред прозореца му банкнота с номинал от 50 британски паунда. Полицаите действали незабавно и задържали шофьора. На мястото е извършен оглед от дежурна група при РУ - Пазарджик, а банкнотата е иззета като веществено доказателство. Така спрямо Н.М. е образувано бързо полицейско производство за предлагане на подкуп на длъжностни лица. Той е задържан в ареста за срок от 24 часа.", "date": "2017.08.16", "title": "Задържаха мъж, опитал да подкупи полицаи"}
{"url": "https://www.24chasa.bg/novini/article/6393894", "text": "Правителството одобри промяна в постановлението, с което са одобрени прогнозните разходи за подготовка и провеждане на Българското председателство на Съвета на Европейския съюз през 2018 г. Това съобщиха от правителствената информационна служба. С изменението се прави вътрешно преразпределение на средствата, отпуснати за обезпечаване на дейности, изпълнявани от НСО по подготовката и провеждането на Председателството.", "date": "2017.08.16", "title": "Одобриха преразпределение на средствата за българското председателство на Съвета на ЕС"}
{"url": "https://www.24chasa.bg/novini/article/6393911", "text": "По искане на Районна прокуратура – Казанлък съдът определи мярка за неотклонение „задържане под стража“ спрямо 38-годишния Иван Д., привлечен като обвиняем за това, че при условията на опасен рецидив чрез разрушаване на прегради здраво направени за защита на имот – счупване стъклото на прозорец, е отнел чужди движими вещи: 1400 британски паунда, 7500 турски лири, 420 лева, 2 бр.мобилни апарата, обеци с камъни „Сваровски“ и златен синджир с тегло около 3 грама от владението на другиго, с намерение противозаконно да ги присвои- престъпление по чл. 196 ал.1 т.2 вр.с чл.195, ал.1, т.3, вр. с чл. 194, ал.1 вр.с чл.29 ал.1 буква „а“ и „б“ от Наказателния кодекс. Това съобщиха от пресцентъра на Апелативна прокуратура – Пловдив, предаде \"Фокус\". Преди седем месеца обвиняемият Иван Д. бил нает на работа във ферма за отглеждане на животни в село Д., общ. Гурково. Наскоро 59-годишният му работодател, който е пострадал, му се доверил и заминал на почивка, като го оставил сам да стопанисва фермата. Така през нощта на 10 срещу 11 август 2017 г. обвиняемият Иван Д. счупил стъклото на прозорец на къщата и отнел посочените по-горе парични суми, бижута и вещи, след което отишъл на море. За случая бил подаден сигнал в полицията. На 12 август 2017 г. обвиняемият Иван Д. е бил задържан в гр. Обзор. Установено е, че той бил изхарчил част от отнетата сума пари, а останалите, както и бижутата, са възстановени на собственика. Под ръководството на Районна прокуратура-Казанлък до момента са извършени разпити на свидетели, събрани са писмени доказателства, назначена е оценителна експертиза, обвиняемото лице е привлечено към наказателна отговорност и производството ще приключи в най-кратки срокове. Съдът уважи искането на Районна прокуратура-Казанлък за вземане на мярка за неотклонение “задържане под стража” спрямо обвиняемия и прие, че се касае за висока степен на обществена опасност на деянията и на извършителя му, който до момента е осъждан 20 пъти за престъпления против собствеността. Определението на Районен съд – Казанлък подлежи на обжалване пред Окръжен съд – Стара Загора.", "date": "2017.08.16", "title": "Задържаха 38-годишен заради кражба на голяма сума пари и бижута в Старозагорско"}
{"url": "https://www.24chasa.bg/novini/article/6393901", "text": "Правителството направи изменения в ОП „Транспорт и транспортна инфраструктура“ 2014-2020 г., с които ще бъде прецизиран обхватът на заложените за финансиране жп проекти, съобщиха от правителствената информационна служба. От оперативната програма отпадат жп участъци, за които вече има осигурено финансиране от Механизма за свързана Европа. Това са жп отсечките Волуяк - София - Елин Пелин, Костенец - Септември и жп възел Пловдив. Промените предвиждат разширение в обхвата на проекта за подготовка на жп линията Радомир - Гюешево. С окрупняването на проекта по цялото направление София - Перник - Радомир - Гюешево - граница с Република Македония ще бъдат увеличени реалните ползи от изпълнението му. Изграждането на Интермодален терминал в Русе отпада от обхвата на програмата, поради необходимост от допълнително проучване за развитие на товарните превози по направлението Север - Юг, което да определи ефективността на такъв тип съоръжение, разположено в Русе. По ОПТТИ ще бъде финансиран проект „Проучване за развитие на жп направление Север-Юг“. Промените включват още изменение в проекта за реконструкция на гарови комплекси по основната TEN-T мрежа, като жп гара Чирпан се заменя от жп гара Карнобат. В проекта за модернизация са включени още жп гарите Стара Загора, Нова Загора, Казичене, Искър и Подуяне.", "date": "2017.08.16", "title": "Одобриха промени в ОП „Транспорт и транспортна инфраструктура “"}
{"url": "https://www.24chasa.bg/novini/article/6393936", "text": "Драгалевският лифт е спрян. Миналият петък лифтът се е повредил и сега собственикът „Витоша ски” проверява причината за аварията. От дружеството не се ангажираха с прогноза кога съоръжението ще заработи отново. Ако искате да стигнете от Драгалевци до Черни връх, трябва да го направите пеша, предадоха ", "date": "2017.08.16", "title": "Драгалевският лифт е спрян заради авария"}
{"url": "https://www.24chasa.bg/novini/article/6393805", "text": "Криминалисти от РУ Монтана задържаха двама участници в телефонни измами, извършвани на територията на гр. Монтана през последните месеци. На 15.08.2017 г. в РУ Монтана 72-годишна жителка на гр. Монтана е съобщила, че същия ден около 10,30 ч. след предварителна уговорка по телефона е оставила зад табло на газопреносната мрежа на ул. \"Калето\" в гр. Монтана сумата от 14 000 лв в банкноти с различен номинал, поставени в полиетиленов плик. Жената е заявила, че сумата е поискана от мъж, представил се като служител на полицията във връзка с оказване на съдействие за залавяне на телефонни измамници.  В резултат на получена информация и проведени оперативно-издирвателни мероприятия като извършители на деянието са установени и задържани П.Р./37 г./ и 17-годишен, криминално проявени от гр. Вършец. При извършено последващо претърсване в паркиран до Драматичния театър в гр. Монтана лек автомобил \"Опел Зефира\" с монтанска регистрация, използван от двамата, са намерени и иззети - парична сума в размер на 20 450 лв, 3 мобилни телефонни апарати в комплект със сим-карти, таблет и златни накити.  При извършени обиски в двамата е намерена и иззета парична сума в размер на 1 220 лв, 310 долара, 3 мобилни телефонни апарати и 5 различни по вид златни накити. Двамата са задържани за срок от 24 часа. Продължава работата по изясняване на съпричастността им в извършването на телефонни измами през последните 2-3 месеца на територията на гр. Монтана. По случая работи РУ Монтана. Образувано е досъдебно производство под наблюдението на Районна прокуратура в гр. Монтана.", "date": "2017.08.16", "title": "Закопчаха двама телефонни измамници в Монтана (Снимки)"}
