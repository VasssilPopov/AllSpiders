{"url": "https://www.24chasa.bg/novini/article/6719402", "text": "Нападателят от Флорида Никълъс Круз е свързан с бялата националистическа военизирана група \"Република Флорида\", предадоха Асошиейтед прес и ДПА, цитирани от БТА. На сайта на \"Република Флорида\" групата се самоопределя като \"организация за защита на гражданските права на белите\", чиято цел е да създаде бяла етническа държава във Флорида. Смята се, че лидерът на групата е Джордан Джереб. Джереб потвърди, че нападателят Никълъс Крус е член на организацията и е участвал в военизирани учения в Талахаси, предаде Асошиейтед прес. Той добави, че групата свиква \"спонтанни демонстрации на случаен принцип\" и се опитва да не участва в модерния свят. Джереб заяви, че не познава Крус лично, но подчерта, че той не е действал от името на групата и отговорността за деянието му е лично негова. Лидерът на \"Република Флорида\" добави, че Крус е имал някакви проблеми с момиче и вероятно решението да извърши нападението в деня на Свети Валентин не е съвпадение.", "date": "2018.02.15", "title": "Нападателят от Флорида свързан с бяла националистическа групировка"}
{"url": "https://www.24chasa.bg/novini/article/6719212", "text": "Либерализацията на визовия режим между Европейския съюз и Турция все още не е на дневен ред, заяви днес в Берлин германският канцлер Ангела Меркел след среща с турския премиер Бинали Йълдъръм, предаде ТАСС, цитирана от БТА. \"Що се отнася до либерализацията на визовия режим, то в рамките на споразумението между ЕС и Турция (за бежанците) бяха определени условия. Не сме говорили подробно за това днес, защото има още много работа\", посочи Меркел. \"Имаме нужда от още много време и определени действия (от турска страна). В момента движение няма\", добави германският канцлер. Германия иска бърз и справедлив съдебен процес, който да осигури освобождаването на германския журналист от турски произход Дениз Юджел, арестуван в Турция преди година, заяви още Меркел. \"Казах по време на разговорите, че се надяваме на бърз и конституционен съдебен процес за Дениз Юджел\", заяви Меркел на съвместна пресконференция с турския премиер Бинали Йълдъръм. 44-годишния Юджел, кореспондент на в. \"Велт\", който има двойно гражданство, беше арестуван в Истанбул преди година и все още няма официално повдигнати обвинения срещу него, напомня Асошиейтед прес. Германското правителство твърди, че шест германски граждани са задържани в Турция по политически причини. Турция от своя страна обвинява Германия, че дава убежище на някои от водачите на неуспешния опит за преврат в Турция през 2016 г.", "date": "2018.02.15", "title": "Меркел: Рано е да се говори за визова либерализация между ЕС и Турция"}
{"url": "https://www.24chasa.bg/novini/article/6719218", "text": "Хората в Китай и Югоизточна Азия посрещнаха лунната Нова година с улични фестивали и семейни вечери, предаде ДПА, цитирана от БТА.  За жителите на големите китайски градове, като Пекин и Шанхай, празникът тази година е по-тих, защото властите забраниха фойерверките заради замърсяването и от съображения за безопасност. Според китайските традиции новогодишните чествания трябва да са шумни, а фойерверките плашат \"чудовището\" от предишната година и помагат да дойде по-щастлива нова година. Фойерверките бяха отменени и в Хонконг заради автобусната катастрофа с 19 загинали в събота. Традиционният танц на лъва и дракона обаче още са в програмата. Работят и пазарите за портокалови дървета, които са популярен новогодишен подарък. Според китайския зодиак 2018 г. е на Земното куче. То е символ на консерватизъм и гадателите предупреждават за финансови проблеми, природни бедствия и конфликти. Лунната Нова година е най-големият празник в Китай и стотици милиони хора пътуват, за да го посрещнат със семействата си. Много китайци заминават и за чужбина. В Тайпе президентът Цай Ингвен призова хората да останат позитивно настроени, седмица след силното земетресение, което отне поне 17 човешки живота и рани стотици. В Тайланд червеният цвят, който носи благоденствие за новата година, отново се завърна след траура заради смъртта на крал Пумипон Адулядет. Танцът на дракона отново ще омае туристите в Банкок. За уличния фестивал в Сингапур са предвидени представления на традиционна китайска опера. Улиците са украсени с ръчно изработени фенери, а на плуваща платформа в реката има пазар на храни с екзотични деликатеси. Кулминацията на празника са фойерверките. В Малайзия също празнуват с фойерверки и с известния танц на лъва.", "date": "2018.02.15", "title": "Китай и Югоизточна Азия посрещнаха лунната Нова година"}
{"url": "https://www.24chasa.bg/novini/article/6719232", "text": "Тяло на мъж е намерено в изоставено жилище в северния гръцки град Серес днес и полицията не изключва възможността за престъпление, съобщава в. \"Катимерини\", позовавайки се на местните власти. Мъжът е идентифициран като български гражданин, който потърсил убежище в изоставената къща през последните дни, предаде БТА.  Тялото му било открито от друг българин, който го издирвал. Според първоначални преценки на съдебните лекари мъжът е получил наранявания по главата.", "date": "2018.02.15", "title": "Полицията в гръцкия град Серес разследва смъртта на българин, не изключва престъпление"}
{"url": "https://www.24chasa.bg/novini/article/6719234", "text": "Бившият президент на Грузия Михаил Саакашвили, който е лидер на украинската опозиционна партия \"Движение на новите сили\" заявява, че ще продължи от Холандия борбата за смяна на властта в Украйна, предаде ТАСС. \"Украйна разполага с изключителен потенциал. Изключителни хора, перспективно бъдеще, но много лошо ръководство. Но ние ще се освободим от него с мирни средства. Украинското население ще направи това\", казва грузинецът в интервю за холандския вестник \"Телеграф\", публикувано днес. Саакашвили уточнява, че няма формалното право да участва в украинската политика, защото няма украинско гражданство. \"Но сърцето ми принадлежи на Украйна\", подчертава той. Пред вестника Саакашвили се оплаква, че в Украйна месеци наред е бил следен и тормозен от служители на украинската тайна полиция. По думите му на няколко пъти е бил нападан рано сутрин или късно вечер. Бившият президент на Грузия пристигна вчера в Холандия, след като бе изгонен от Украйна. Холандските миграционни служби му издадоха веднага разрешително за 90-дневен престой с цел събиране на семейството. Саакашвили е женен за холандска поданичка, от която има двама синове, припомни ТАСС. Михаил Саакашвили бе президент на Грузия от 2004 до 2013 г., след което се пресели в Украйна, стана украински гражданин, а президентът Петро Порошенко го назначи за управител на Одеската област. После отношенията между тях се влошиха, Саакашвили започна да критикува Порошенко, че не се е преборил с корупцията и оглави антиправителствени протести. След това му бе отнето украинското гражданство.", "date": "2018.02.15", "title": "Саакашвили се зарече да води от Холандия борба за смяна на властта в Украйна"}
{"url": "https://www.24chasa.bg/novini/article/6719251", "text": "Не изключвам възможността за предсрочни парламентарни избори тази година заради тези непрестанни скандали и гафове на управляващите. Това заяви лидерът на БСП - София, и член на Изпълнителното бюро на партията Калоян Паргов. Той събра столичните червени депутати и общински съветници и журналисти да отбележат старта на годината с кино и вино спектакъл, посветен на легендата в киното Франсис Форд Копола, който е бил любител и дори производител на вино. Без вино няма как да правиш успешна политика, е била една от сентенциите на Копола. А за живота на известния режисьор и за страстта му към виното разказа виненият експерт и кинокритик Веселин Савов. Когато нищо не върви надясно, то тръгнете наляво, заяви още Паргов, цитирайки табела в близост до сградата на КСНБ. Това е подходящо за тази бурна година, която си отиде, но и за динамичната, която започва, смята шефът на червените в столицата. За първи път се пропука имиджовия модел на управление на столицата, категоричен бе Паргов. И обясни, че БСП е алтернатива с главно А. Паргов очерта голямата задача пред БСП тази година - подготовката за европейските и за местните избори. Не е без значение как ще завърши председателството ни и какъв ще е приносът ни с оглед бъдещите ни възможности, от които ще се възползваме, обясни той.", "date": "2018.02.15", "title": "Паргов: Възможни са предсрочни избори тази година"}
{"url": "https://www.24chasa.bg/novini/article/6719223", "text": "Месечната инфлация за януари е 0,3% и леко се забавя спрямо отчетените през предните два месеца 0,4%, съобщи НСИ. Годишната инфлация - спрямо януари 2017 г., е 1,8%, докато през последните месеци се движеше между 2,4 и 2,8%. Най-сериозно увеличение на цените през януари имат разходите за култура и развлечения - с 1,9% спрямо предния месец. Но тези разходи нямат съществен дял от общите и затова не влияят върху индекса на цените. Храните и напитките са поскъпнали с 0,7%, а цигарите и алхоколът - с 0,5%. Разходите за жилище и за отоплението му са се повишили с 0,4% в сравнение с предния месец. Сред храните най-силно увеличение на цените през януари бележат зеленчуците, които не са характерни за този сезон - домати, краставици, листни зеленчуци. Въпреки че не е типично за зимните месеци, яйцата са поевтинели с 3,4%, т.е. продължава тенденцията на успокояване на цените им, които пораснаха рекордно през есента заради унищожението на огромни количества, дължащо се на болести при кокошките. Малко по-голямо - 0,9%, е увеличението през януари 2018 г. на цените на храните за двайсетте процента най-бедни. ", "date": "2018.02.15", "title": "Инфлацията през януари леко се забавя"}
{"url": "https://www.24chasa.bg/novini/article/6719135", "text": "Агенция “Фич” вдигна рейтинга на БЕХ на “BB” и определи стабилна перспектива. Повишението отразява подобрените финансови резултати и очаквания да се намали дефицита в НЕК заради успешни законови и регулаторни промени. “Фич” запазва оценката си “силна” по отношение на критерия за собственост и контрол, т.е. връзката на БЕХ с българската държава, и дава едно ниво по-висок рейтинг. Оценката се осланя на очакваното усвояване на държавна гаранция за газовия интерконектор Гърция-България, както и на отпуснатия през декември 2016 г. от държавата на НЕК 7-годишен безлихвен заем по арбитража с “Атомстройекспорт”.", "date": "2018.02.15", "title": "Вдигнаха рейтинга на БЕХ"}
{"url": "https://www.24chasa.bg/novini/article/6719246", "text": "Подписка за отстраняването на Валери Жаблянов от БСП от зам.-шефския пост на Народното събрание започва да събира ГЕРБ. Управляващите му поискаха оставката, но той не я даде. А БСП го подкрепи. За отстраняването на червения зам.-шеф са нужни гласовете на половината от присъстващите в залата депутати плюс един. Вотът ще е най-вероятно в сряда. Скандалът гръмна заради написаното от него изречение в позиция на ИБ на БСП, че Народният съд е “необходимо и неизбежно военновременно правосъдие”. После то бе изтрито в червения сайт. Исканата оставка на Жаблянов хвърли БСП в смут. Бюрото и ръководството на парламентарната група се събраха спешно в отсъствието на лидерката Корнелия Нинова, която е в чужбина. След 2 ч бурни дебати червените обявиха, че застават зад депутата си. “Не подкрепяме исканата от ГЕРБ оставка”, заяви зам.-шефът на БСП Кирил Добрев. Той разказа, че още през 1991 г. БСП се е извинила на всички граждани, включително и на партийните членове, които “незаконно, необосновано или несправедливо са репресирани, тероризирани или унижавани”. Досега не е имало партиен орган, който да преразгледа или да направи друга позиция, обясни Добрев.", "date": "2018.02.15", "title": "Жаблянов не дава оставка за Народния съд, ГЕРБ го сваля в сряда (Обзор)"}
{"url": "https://www.24chasa.bg/novini/article/6719335", "text": "Министрите на външните работи на петте държави, кандидатки за членство в ЕС, ще се включат утре в срещата \"Гимних\" в София, съобщава пресцентърът на МВнР. Заместник министър-председателят и министър на външните работи Екатерина Захариева, върховният представител на ЕС по въпросите на външните работи и сигурността Федерика Могерини, комисарят по политиката на съседство и за разширяване на ЕС Йоханес Хан и първите дипломати на още 32 държави ще обсъдят сътрудничеството между Съюза и страните кандидати в областта на отбраната и сигурността, се посочва в съобщението. Срещата \"Гимних\" ще приключи със съвместна пресконференция на министър Захариева и Федерика Могерини пред акредитираните за събитието журналисти в 12.15 ч., информират от МВнР.", "date": "2018.02.15", "title": "Външните министри на 5-те кандидатки за ЕС се включват утре в срещата \"Гимних\" в София"}
{"url": "https://www.24chasa.bg/novini/article/6719204", "text": "Колко простичко, ясно и разбираемо е Светото писание. И колко е хубаво, че в нашето съвремие имахме човек, който въплъщаваше в себе си именно това рядко призвание - да дава от хляба си, а не от излишъка си. Дядо Добри живя дълго и остави трайна следа след себе си. Точно той е човекът, в чийто образ сякаш се прероди в наши дни онази бедна вдовица от Евангелието. Светецът от Байлово вече го няма. Днес стотици го изпратиха в последния му път. Както той пожела приживе, тялото му бе положено в двора на църквата в Байлово. Досами схлупената къщурка, в която той най-много обичаше да живее - усамотен и далеч от поквара Стотици се струпаха в Божия храм, за да си кажат последно сбогом с благочестивия старец, който си отиде на 103 години. И остана в историята като най-големия дарител на храм-паметника “Св. Александър Невски”. Събираше пари в пластмасова чаша в преддверието на обителта и когато се напълваше, ги изсипваше в специалната каса за дарения на патриаршеската катедрала. Даряваше хиляди за храмовете в Елин Пелин, с. Долно Камарци и още десетки църкви. На опелото в Байлово нямаше нито един политик, нито един депутат, нито един министър Липсваха социолози, политолози и специалисти, които всеки ден ни заливат с експертни мнения по злободневните теми. До светеца, както винаги бе наричан дядо Добри, скърбяха двете му дъщери и неговият зет, които до последно бяха най-близките му хора. И които го придружаваха при посещенията му в храмове и манастири. Намираха кой близък с коя кола да го закара, като често дядо Добри решаваше къде и кога да отиде буквално в последния момент. По подобен начин години наред се избягваха така нежеланите от него срещи с журналисти, които все търсеха да разберат “какво става с дядо Добри”. На погребението дойде и кръщелникът му. Борислав Николов пътува през нощта от гръцкия остров Миконос, където живее, за да изпрати своя кръстник. “Земята осиротя, но небето забогатя. Политици не са нужни в последния час на дядо Добри. Може би ги е страх”, предположи Борислав. За радост на всички присъстващи, опелото оглави лично патриарх Неофит “Народът го наричаше “светеца от Байлово” не само заради безкористното му служение и даряване, а и заради чистото изповедание и живеене на праотеческата ни българска православна вяра”, каза патриархът и призова “споменът за него да ни носи не скръб и тъга, а радост и надежда, че в България светостта и добротворството не са изчезнали”. С емоционално слово и епископ Тихон просълзи близки и познати на покойния столетник. “Дядо Добри не умря. Сигурен съм, че е на едно по-хубаво място, от което ще следи дали нашата любов, уважение и смиреност са точно такива, на каквито ни учеше”, сподели духовникът. Дядо Добри бе погребан с българското знаме и малка торбичка с най-личните му вещи. Изпратихме го физически, за да може въздействието и духовната му сила да станат още по-осезаеми. И да заговорим за наченки на официалното му канонизиране за светец, както предлагат редица миряни и свещеници. Малцина знаят, че монасите от Зографския манастир на Атон го наричат “пазителя на България” За последното му пътуване те му изпратиха маслини и зехтин собствено производство по някои от поклонниците. Както и нещо тайничко, грижливо завито в хартия и сложено в плик със заръката да не се отваря от преносителя. Малцина също знаят, че на по-млади години дядо Добри е пасял крави на близките поляни около Байлово. Свирел е на кавал и гайда. Неведнъж ми е казвал: “България е на Бог кръстена”, а “Васил Левски е символ на България и той е при Бог”. При срещите ми с дядо Добри приживе той ми завеща още от своята вяра: Така дядо Добри пося семето на словото Божие. И то поникна в сърцата и умовете на обикновените хора, за да ги накара да бъдат по-смирени, по-добри и по-любящи. Той изпълни земната си роля. Тепърва почитта към него ще бъде още по-голяма.", "date": "2018.02.15", "title": "Патриарх Неофит води опелото за дядо Добри, нито един политик не го изпрати (Обзор)"}
{"url": "https://www.24chasa.bg/novini/article/6719341", "text": "Всеки трети българин е ползвал средства от европейския социален стълб. От около 3 млн. работоспособни нашенци пък 800 хил. са минали обучения за интеграция на пазара на труда, които са финансирани от стълба, каза зам.-министърът на труда Зорница Русинова на международната конференция “Инвестиции в хората - пътят напред”. Пропастта между хората, които знаят, и тези, които не знаят, се увеличава и това е ново социално предизвикателство, заяви вицепремиерът Томислав Дончев. Според него трябва да се грижим за дигиталните малцинства, които и да не са проблем днес, обезателно ще бъдат след 5-10 години. Хората без достъп до компютър и интернет ще имат малки шансове да работят, а нямало да са пълноценни членове на обществото, обясни той. “Младежката безработица е проблем за държавите членки, а за някои от тях е бич”, отбеляза още вицепремиерът. Той смята, че трябва по-добро таргетиране, защото, ако някой получава, без да има нужда, това означава, че някой, който има нужда, не е получил достатъчно. Според него обаче има опасност именно заради високите постижения в науката да се появят нови разслоения - на хора с достъп до всички авангардни лечения, което да ги направи почти безсмъртни, и такива, които няма да имат шанс и достъп. ", "date": "2018.02.15", "title": "С пари от ЕС 800 хиляди учили как се работи"}
{"url": "https://www.24chasa.bg/novini/article/6719024", "text": "В Китай за пръв път в света е регистрирано заразяване на човек с птичия грипен вирус H7N4, предаде Франс прес, цитирана от БТА. Става въпрос за 68-годишна жена, която впоследствие се възстановила. Пациентката от крайбрежната провинция Цзянсу бе хоспитализирана в началото на януари, поясниха хонконгските санитарни власти. Жената била в контакт с домашни птици, преди да се разболее. Тя напуснала болницата на 22 януари. Нито един от близките й не е показал симптоми на заболяването през периода на лекарското наблюдение. Според хонконгските санитарни власти, това е първият регистриран случай на заразяване на човек с птичия грипен вирус H7N4 в света. Най-разпространен сред хората е друг щам на птичия грипен вирус - H7N9, който предизвиква сериозни респираторни проблеми.", "date": "2018.02.15", "title": "Регистриран е първият случай на заразяване на човек с птичия вирус H7N4"}
{"url": "https://www.24chasa.bg/novini/article/6719038", "text": "Страховит инцидент в италианския град Милано. 2-годишно момченце падна върху релсите на влака на метрото. За щастие, то беше спасено от тийнейджър, който скочи от платформата. На кадри от охранителните камери на метростанцията се вижда как детето бяга от майка си, която е седнала на платформата, и пада на релсите. Всички се втурват да видят какво се е случило с детето. 18-годишно момче хвърля раницата си и скача на релсите, хваща детето и го връща на платформата. Той успява да прибере дори играчката на детето, а междувременно поглежда след колко време идва следващия влак. ", "date": "2018.02.15", "title": "2-годишно дете падна върху релсите на метрото в Милано, спаси го тийнейджър (Видео)"}
{"url": "https://www.24chasa.bg/novini/article/6719057", "text": "Общо 13 дипломатически представителства в Москва, включително българското, получиха пликове с прахообразно вещество, предаде ТАСС, цитирана от БТА. Вчера подозрителни писма пристигнаха в шест дипломатически представителства. Днес пликове с прах пристигнаха и в посолствата на България, Холандия, САЩ, Италия, Канада и Словения, както и в представителство на ООН. Според източник на ТАСС в службите за спешна помощ веществото не представлява опасност. Смята се, че пликовете са били изпратени в един ден. Всички получени писма са съдържали сходен по състав прах. По-рано органите на реда съобщиха, че в състава на праха е открит фипронил - вещество от семейството на пестицидите, използвано в селското стопанство, медицинската практика и при борбата с вредни насекоми. По данни на главното управление на руското вътрешно министерство за Москва, полицаите са конфискували веществото и са го изпратили за изследване. Установено е, че то не представлява опасност, съобщи говорител на управлението. Представител на главното управление на министерството на извънредните ситуации за Москва също потвърди, че веществото не представлява опасност за населението.", "date": "2018.02.15", "title": "Плик с прах пристигна в българското посолство в Москва и в още 12 дипломатически мисии"}
{"url": "https://www.24chasa.bg/novini/article/6719064", "text": "Британецът Нийл Харбисън твърди, че е първият официално регистриран киборг, тъй като снимката на паспорта му го изобразява с имплантирана антена на черепа, която му позволява да \"чува цветовете\", пише в. \"Дейли мирър\", цитиран от БТА.  Това било доказателство, че британското правителство е приело статута му на киборг, тъй като имплантираното устройство било неразделна част от организма му. Харбисън страда от много рядко заболяване, което му позволява да вижда само в черно и бяло. Болестта се нарича ахроматопсия /цветна слепота/. Антената, имплантирана в черепа на Нийл, преобразява светлинните вълни в звукови вибрации, които мозъкът му се е научил да разчита. Антената със сензора виси постоянно над челото му. С нея човекът-киборг може да усеща и светлини отвъд видимия спектър, като той може да разчита инфрачервени и ултравиолетови излъчвания. С антената си Харбисън може да получава светлини и от други части на света. От своя страна той може да се свърже със сателит и да изпраща светлинни сигнали в космоса.", "date": "2018.02.15", "title": "Британец твърди, че е първият официално регистриран киборг"}
{"url": "https://www.24chasa.bg/novini/article/6718931", "text": "Прочутият кримигерой Йосиф Йосифов-Йоско Сливенския вече е излязъл от затвора, излежавайки 6-годишната си присъда, съобщи пред \"24 часа\" говорителят на Софийската градска прокуратура Зорница Таскова. Йоско е напуснал затворническото общежитие в Казичане на 8 февруари т.г. 3 г. от наказанието си обаче той прекара в частна болница, където се лекуваше. Медиците там установяват, че затворникът е с 80% инвалидност. 49-годишният мъж бе осъден за катастрофа в столичния кв. “Бояна” през 2011 г. С висока скорост и с 2,6 промила алкохол в кръвта Йоско се заби челно с бронирания си джип във ван. На място загинаха 32-годишният Станислав Михайлов и Димитър Кирчев, на 53 г. Други 2-ма бяха ранени. На 10 февруари 2012 г. състав на Софийския градски съд, оглавяван от съдия Весислава Иванова, осъди Йоско на 8 г. затвор. Апелативните магистрати обаче намалиха наказанието му на 6 г. и върховните го потвърдиха. Йоско бе осъден на 3 месеца условно след споразумение с прокуратурата и за хулиганство пред култовото столично заведение БИАД. На 15 март 2009 г. към 0,25 ч той се заканва с убийство на охранител с думите: \"Искаш ли да те гръмна сега\". В ръцете си държи и незаконен \"Глог\". Освен това се обръща и с обидни думи към другите гардове на дискотеката. От двете присъди на Йоско бе наложено най-тежкото наказание от 6 г. затвор.  Заради това, че е инвалид Йоско работеше зад решетките в Казичене като отговорник за вещеви склад. През ноември м.г. Йоско поиска да бъде пуснат от затвора предсрочно, но Софийският апелативен съд му отказа, тъй като не намери голям на брой доказателства за поправянето му.", "date": "2018.02.15", "title": "Йоско Сливенския излезе от затвора, излежа си присъдата"}
{"url": "https://www.24chasa.bg/novini/article/6718998", "text": "Днес във врачанското с. Търнава близки и роднини погребаха загиналата на улица в селото в понеделник следобед Миглена Данчева. 35-годишната майка на две деца била бременна, споделиха близките й.  Жената почина от раните си в линейката на път за спешния център в Бяла Слатина. Под влияние на употребена марихуана и високата скорост той загубил управление над колата, ударил се първо в бетонен стълб, а след това помел вървящата по тротоара две жени. Дрогираният водач е син на пътния полицай Володя Георгиев от участъка в с. Борован и учителката в селската прогимназия Даниела Георгиева. Хората в Търнава коментират как в семейството, което се смята сред най-добрите в селото, не са разбрали за склонността на сина им да злоупотребява с дрогата и да върти волана под въздействието й. Според кметицата Габриела Раловска загиналата жена е от най-трудолюбивото семейство в ромската махала, а двете й деца се учели добре в местното начално училище. Във фейсбук групата на селото участниците пък настояват кметицата да бъде по-настоятелна и да издейства от община Бяла Слатина средства за поставяне на видеокамери, които да засичат скоростта на движещите се по правата главна улица на селото. Местните споделят, че заради движещите се с висока скорост мощни коли често са ставали свидетели на инциденти. Мнозина се възмущават, че след задържането си за денонощие в ареста на полицията причинилия смърт шофьор е бил пуснат. От прокуратурата съобщиха, че срещу Пламен Георгиев е образувано досъдебно производство и след приключване на разследването той вероятно ще бъде обвинен за причиняване на смърт по непредпазливост.", "date": "2018.02.15", "title": "Пометената от дрогиран шофьор била бременна с трето дете"}
{"url": "https://www.24chasa.bg/novini/article/6719010", "text": "Министърът на транспорта, информационните технологии и съобщенията Ивайло Московски и министърът на транспорта и съобщенията на Република Македония Горан Сугарески имаха работна среща днес в София. Повод за разговорите бе поетият ангажимент от министър-председателя Бойко Борисов за изпълнение на главния приоритет в програмата на Българското председателство на Съвета на ЕС за свързаността на Западните Балкани, съобщава пресцентърът на министерството. Това е първата публична поява на министър Московски след смъртта на малкия му син.    Основен акцент в разговорите между министрите е поставен върху транспортен коридор 8. Двамата са обсъдили в детайли напредъка по изграждащите се участъци. Свързаността между България и Македония, както и възможността за съвместно финансиране на оставащите отсечки от пътната и железопътната инфраструктура в двете държави е била другата дискутирана тема. Московски е посочил възможността да се търси общ вариант за изграждането на пътна, железопътна и дигитална инфраструктура с Македония. Той е уверил Сугарески, че за изграждането на другите участъци от транспортния коридор може да разчита на пълна подкрепа от премиера Бойко Борисов, както и от Министерството на транспорта, информационните технологии и съобщенията. Развитието на транспортен коридор 8 предстои да бъде обсъдено на среща между министър Ивайло Московски и министъра на инфраструктурата и енергетиката на Албания Дамян Гикнури, се посочва в съобщението.", "date": "2018.02.15", "title": "Министър Московски с първа публична поява след смъртта на сина му"}
{"url": "https://www.24chasa.bg/novini/article/6719022", "text": "Министърът на транспорта на Русия Максим Соколов съобщи, че експертите от Международния авиационен комитет са успели да разшифроват речевата черна кутия на самолета Ан-148, претърпял на 11 февруари крушение край Москва, предава ТАСС. „Като цяло информацията на звуковата черна кутия е разшифрована. Тя ще бъде взета предвид при разглеждането на причините за катастрофата“, заяви министърът, предаде \"Фокус\". Самолет Ан-148 на „Саратовски авиолинии“, при изпълняване на полет между Москва и Орск се разби скоро след излитането си от московското летище „Домодедово“. Всичките 71 души пътници и екипаж на борда загинаха.", "date": "2018.02.15", "title": "Разчетоха речевата черна кутия от разбилия се край Москва самолет Ан-148"}
{"url": "https://www.24chasa.bg/novini/article/6719084", "text": "Благодаря на Съюза на математиците в България за работата му с учениците, студентите, младите учени – успех за България е нашите млади таланти да се развиват, защото те са гордостта ни и оценка за прогреса на обществото. Това заяви президентът Румен Радев по време на празничното честване на 120-годишнината от създаването на Съюза на математиците в България, цитиран от прессекретариата на държавния глава. Поздравявам ви, че създадохте школа, благодарение на която математиката у нас придоби невероятно развитие с учебни програми на световно ниво, заяви държавният глава. Румен Радев подчерта, че математиката у нас се е развила като сила чрез работата на Съюза на математиците, а това дава надежда на много млади българи и на цялото общество. Президентът даде пример с призовите места, които младежите ни извоюват в голяма конкуренция на световни математически състезания, което е едно от предимствата за привличане на чуждестранни инвеститори у нас. По думите на Румен Радев математиката е символ на въображение и красота, а силата й се състои в това, че предлага различни пътища, които водят към една цел – истината. От най-дълбока древност математиката е символ на прогреса, тя е всеобхватна, навлязла е и в хуманитарните науки, без математика е невъзможна дигитализацията, а без нея бъдещето е немислимо, заяви президентът. Държавният глава Румен Радев удостои Съюза на математиците в България с Почетния знак на президента по повод 120-годишнината от създаването на организацията. Отличието получи проф. Николай Николов от Института по математика и информатика – БАН, който е и председател на Управителния съвет на съюза.", "date": "2018.02.15", "title": "Румен Радев: Съюзът на математиците дава надежда на много млади българи"}
{"url": "https://www.24chasa.bg/novini/article/6719128", "text": "І. МЕТЕОРОЛОГИЧНА ОБСТАНОВКА: Температурите са в интервала от – 3° до + 12°. Времето над страната е с променлива облачност. Слаб до умерен вятър духа в областите: Варна, Перник, Кърджали, Разград, Силистра, Смолян, Търговище и Шумен. Пътните настилки са предимно мокри, като по високите и усойни места са частично заснежени, заледени и обработени. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. Обходни маршрути: - за направлението София – Костенец през пътен възел „Ихтиман“ при км 34+000. - за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; Движението по АМ \"Тракия\" в тунел \"Траянови врата\" в посока София се осъществява в една лента поради аварийни ремонтни дейности в светлата част на денонощието на осветителната инсталация в изпреварващата лента. Движението се извършва поетапно в двете ленти. Срок до 16.02.2018 г. АМ „Хемус“: няма ограничения. АМ „Струма“: няма ограничения. АМ „Марица“: няма ограничения. АМ „Черно море“: няма ограничения. АМ „Люлин“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки” - затворен за всички МПС. Срок: целогодишно; - „Златишки” - затворен за всички МПС. Срок: целогодишно; - „Троянски” - забранен за всички МПС; - „Айтоски” - отворен за всички МПС; - „Котленски” - отворен за всички МПС; - „Обзорски” - отворен за всички МПС; - „Печинско” - отворен за всички МПС; - „Предел” - отворен за всички МПС; - „Републиката“ - отворен за всички МПС; - „Ришки” - отворен за всички МПС; - „Рожен” - отворен за всички МПС; - „Вратник” - забранен за МПС над 10 т. Срок: целогодишно; - „Дюлински” - забранен за МПС над 3,5 т. Срок: целогодишно; - „Пампорово” - забранен за МПС над 3,5 т. Срок: целогодишно; - „Петрохан” - забранен за МПС над 12 т; - „Превала” - забранен за МПС над 12 тона с ремаркета и полуремаркета; - „Твърдишки” - забранен за МПС над 10 т. Срок: целогодишно; - „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.; Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г. Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали – ограничено е движението на МПС над 15 т. Срок до 21.12.2018 г. Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Област Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г. ОПУ-Варна: Временно са въведени следните ограничения за движение на МПС: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г. Обходен маршрут: Лозен – Драганово – Янтра – Поликраище – Полски Тръмбеш; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г. Обходен маршрут: Чешма – Сливовица – Горско Ново село – Джулюница – Кесарево. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение: - от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г. - от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. ОПУ-Монтана: Временно са въведени следните ограничения за движение на МПС: Път II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г. Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г. ОПУ-Пазарджик: Временно са въведени следните ограничения за движение на МПС: Път III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола. Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. ОПУ-Разград: Временно са въведени следните ограничения за движение на МПС: няма ограничение. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г. Обходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. Път III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г. Обходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г. Път ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г. ОПУ-Силистра: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. ОПУ-Сливен: Временно са въведени следните ограничения за движение на МПС: няма ограничения. ОПУ-Смолян: Временно са въведени следните ограничения за движение на МПС: Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Път III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище: Временно са въведени следните ограничения за движение на МПС: Път III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. ОПУ-Шумен: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г. Обходен маршрут: Шумен – Овчарово – Друмево. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.; Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.15", "title": "Вижте актуалната обстановка по пътищата"}
{"url": "https://www.24chasa.bg/novini/article/6719131", "text": "Стрелецът от Флорида искал да бъде „професионален училищен убиец” – това публикувал той онлайн още през септември, твърдят американски медии, цитирани от   Свидетели уведомили ФБР, но от агенцията не обърнали внимание на сигнала. Съучениците на 19-годишния Никълъс Крус, който уби 17 души и рани много други при масова стрелба в училище във Флорида, го описват като кротък, но странен младеж. Крус бил осиновен, но скоро губи и двамата си родителите. Обикновено бил кротък и срамежлив, но когато се ядосвал ставал агресивен. Момчето извършило масовата стрелба с автоматично оръжие AR15 – същият модел, с който бяха извършени неотдавна масовите убийства в Лас Вегас, църквата в Тексас и нощния клуб в Орландо. Карабината е закупена съвсем законно от 19-годишното момче от местен магазин за оръжие. След като стреля в коридорите на училището, в паниката сред бягащите стрелецът успява да се изплъзне на полицията, но час по-късно е заловен. По-късно полицията установява, че момчето е изключен дисциплинарно от училището. През нощта пък полицията обискира дома му. Органите на реда прегледали социалните му мрежи и уебсайтовете, които е посещавал, където повечето снимки били свързани с насилие и огнестрелни оръжия. Има и заплахи за убийство. Последният случай във Флорида се подрежда в черната статистика на най-масовите стрелби Щатите. Преди 11 години стрелец избива 32 студенти в Политехническия университет във Вирджиния, след което се самоубива. През 2012 г. младеж убива майка си, а след това и 20 ученици и шестима учители в начално училище в Нютаун, Кънектикът. Отново се самоубива. На 2 декември 2015 г. мъж и жена съпрузи от пакистански произход нахлуват в социален център в Сан Бернардино и убиват 14 свои колеги. По-късно са ликвидирани от полицията. Преди две години, отново във Флорида, имигрант от Афганистан стреля с автомат в гейклуб в Орландо. На място загиват 53 души, а ранените са десетки. На 1 октомври 2017 г. е най-кървавото нападение в историята на Америка – 64-годишният Стивън Падък стреля от хотелска стая по публиката на рок концерт. Загиват 58 души, а нападателят се самоубива.", "date": "2018.02.15", "title": "ФБР знаели, че стрелецът от Флорида иска да е професионален училищен убиец"}
{"url": "https://www.24chasa.bg/novini/article/6719173", "text": "На българо-турската граница трафикът на ГКПП \"Капитан Андреево\" е интензивен, а на всички останали гранични контролно-пропускателни пунктове трафикът е нормален. Това съобщиха от пресцентъра на ГД \"Гранична полиция\". На българо-румънската граница на ГКПП \"Русе-Дунав мост\" трафикът е интензивен на изход за товарни автомобили. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.02.15", "title": "Интензивен е трафикът на ГКПП \"Капитан Андреево\""}
{"url": "https://www.24chasa.bg/novini/article/6719182", "text": "Световната здравна организация (СЗО) препоръча на лекарите да дават повече време на бременните жени да родят, да ги оставят да взимат решение и да намалят медицинската намеса, съобщи Ройтерс, цитирана от БТА. Сред 26-те нови препоръки, които направи СЗО, са за намаляване на използването на окситоцин за ускоряване на раждането, както и на секциото. СЗО също отхвърли досегашния стандарт в родилните отделения за едносантиметрово разкритие на час, като го нарече \"нереалистичен\" и препоръча вместо това 5-сантиметрово разкритие през първите 12 часа за първескините и 10 часа при вече раждалите жени. Естествено през цялото време трябва да бъдат наблюдавани жизнените показатели на родилката и бебето. Жените трябва да могат да избират позата, в която да раждат, да участват във взимането на решения, както и да получават обезболяващи. Що се отнася до епизиотомията, тя не се препоръчва рутинно, защото вредата от нея е по-голяма, отколкото ползата.", "date": "2018.02.15", "title": "СЗО препоръча на лекарите да дават повече време на жените да родят"}
{"url": "https://www.24chasa.bg/novini/article/6719188", "text": "Решението на македонското правителство за преименуване на летището в Скопие и на автомагистрала \"Александър Македонски\", което бе прието миналата седмица, влезе в сила, след като вчера бе публикувано в официалния държавен вестник, съобщава в. \"Нова Македония\", цитирана от БТА. Магистралата, която е част от Коридор номер 10, вече ще се нарича \"Приятелство\", а летището в Скопие ще носи името Международно летище Скопие. Промяната на имената на летището и автомагистралата, както обяви премиерът Зоран Заев след среща в Давос с гръцкия си колега Алексис Ципрас, е знак на добра воля и затопляне на отношенията с Гърция. Досегашното име на автомагистралата \"Александър Македонски\" се използва от юли 2008 г. Името беше определено с решение на предходното правителство на Никола Груевски. Летището носеше същото име от 2006 г., също с решение на предходното правителство.", "date": "2018.02.15", "title": "Вече няма магистрала и летище \"Александър Македонски\" в Македония"}
{"url": "https://www.24chasa.bg/novini/article/6715318", "text": "      27 места в България, където хората, родени след 1989 г. се чувстват добре, спокойни и сами, ще видите тук.   Необичайно е съчетанието да се пише за бъдещето и да се връщаш в природата или в миналото, за да заредиш батериите. 27-те места са различни и затова те ви ги препоръчват. На тях човек може да отиде сам или с някого, с когото обича да помълчи. Или да се връща заради спомена от детството, който е ухапване от комари край Дунав, аромат на утрешен хляб в Петрич или будна тълпа в нощта на музите в Пловдив.", "date": "2018.02.15", "title": "Пътеводител от младежкия тим на “24 часа”: От Гела до Шипка - 27 тренди места"}
{"url": "https://www.24chasa.bg/novini/article/6719200", "text": "Министърът на отбраната на САЩ Джеймс Матис заяви, че страната му и Турция търсят „общи позиции“ относно Сирия, въпреки нарастващото напрежение между тях, пише The Hill, цитиран от \"Фокус\".  „Вярвам, че ще открием общи позиции, но и че имаме и необщи такива, където понякога войната дава лош избор на възможности“, заяви Матис след срещата на НАТО в Брюксел. Той допълни, че Вашингтон и Анкара са ангажирани в „абсолютно открит и искрен диалог“ относно американската и турската дейност в Сирия. Двете страни спорят относно подкрепата на Вашингтон към кюрдските „Сили за народна самоотбрана“, които Анкара смята за терористи.", "date": "2018.02.15", "title": "Джеймс Матис: САЩ и Турция търсят „общи позиции“ относно Сирия"}
{"url": "https://www.24chasa.bg/novini/article/6718995", "text": "Високопоставен представител на Ислямска държава (ИД), екстрадиран от Анкара, беше отведен в Багдад в резултат на сътрудничеството между разузнавателните служби на Ирак, САЩ и Турция, предаде Франс прес, цитирайки иракските власти. Високопоставен служител на \"Сукур\" (\"Соколите\", разузнавателната дирекция на министерството на вътрешните работи, натоварена със следенето на членове на ИД - бел. АФП) заяви, че неговата организация е успяла да се инфилтрира в Ислямска държава на най-високо равнище. Тя проследила движението на 55-годишния терорист Исмаил Алуан Салман ал Итауи, роден в иракския град Рамади. Той бил началник на комитета, назначаващ емирите и валиите на организацията. Освен това Ал Итауи отговарял за фетвите (религиозните укази) на организацията. Служители на \"Сукур\" го проследили при преминаването му от Сирия в Турция, където той използвал името на брат си, предаде БТА. \"На нашия посланик в Анкара бе поръчано да поиска съдействието на турските власти, на които предоставихме заповед за арест от иракски съд, скорошни снимки на Исмаил, съобщения, които е изпращал, името на жена му - сирийка, и местоположението й\", съобщи представителят на \"Сукур\". Арестът е станал възможен благодарение на сътрудничеството на разузнавателните служби на Турция, САЩ и Ирак и днес джихадистът е пристигнал в Багдад.", "date": "2018.02.15", "title": "Турция предаде на Ирак високопоставен представител на Ислямска държава"}
{"url": "https://www.24chasa.bg/novini/article/6718877", "text": "Не може, вчера, когато се разтресе държавата от това, че искат да върнат „Народния съд“ или по-скоро считат, че това е нещо добро - да се избият хиляди българи без съд и присъда, като кучета в лагерите, да не каже една дума по темата. Той е длъжен и за едните и за другите, както аз снощи защитих и двете страни.Това заяви премиерът Борисов на Летище София пред журналисти по повод интервюто, което вчера даде пред Би Ти Ви и изказването, което то провокира, на президента Радев. \"Аз внимателно прегледах какво съм говорил. Никъде не съм обидил нито президента, нито президентската институция и не съм си позволил да му направя каквато и да квалификация, освен да кажа, че заедно сме работили добре и заедно би трябвало за работим за стабилността и сигурността на България“, заяви Борисов. \"Напомням, всички гласове на БСП отидоха за президента Радев на президентските избори. Ако Делян Пеевски е извършил престъпление и той знае, защо и служебното правителство не назначи проверка?\", попита Борисов. \"Абсолютно ми е чиста съвестта.Искам да се обърна към президента – ако има, каквито и да е данни за мой бизнес, защото това е абсолютна лъжа, за нещо общо, което да съм направил с Делян Пеевски, го моля незабавно днес да сезира прокуратурата, КОНПИ, която иска институция. Аз заявявам, че такива няма\", каза Борисов. \"Единствената партия, която не е правила коалиция с ДПС е ГЕРБ. Моля президентът да не го приема като клевета, това са факти. Иначе и аз мога да задавам въпроси. Колко струва кампанията на Радев? Как така БСП бяха в коалиция с ДПС? Може и той да седне и да отговаря на въпроси\", каза още Борисов. \"Вчера казах ясно за Конвенцията на съвета на Европа, забранил съм използването на Инстанбулска конвенция, не знам какъв кукловод трябва да имаш, за да се обявиш за насилието над жени и деца. Докато няма консенсус ние няма да движим напред. правилното място за дебат е парламентът\", смята Борисов.  \"Колкото и да исках да избегна подобно влошаване на отношенията, знам, че ако не отговоря, някой ще каже, че ме е страх. Провел съм доста битки, с доста коварни противници. президентът не трябва да се подвежда от социологиите. Не е честно уж неутрална президентска институция да взема страна и да се насочва срещу правителство, коалиционно избрано. Бях длъжен да отговоря. Не случайно 11 пъти сме избрани, трябва да се зачита волята на народа\", коментира Борисов. \"Ако трябва да използвам военни термини, изказването на президента беше нападение срещу правителството. Ако аз съм замесен, ще отговарям за делата си. Категорично твърдя, че това не е вярно\", каза той. Премиерът отпътува за Мюнхен, където ще участва в ежегодната Конференция по сигурността.                                                                                                                                                                                                                                                                                                                       ", "date": "2018.02.15", "title": "Борисов: Изказването на президента беше нападение срещу правителството (Видео)"}
{"url": "https://www.24chasa.bg/novini/article/6718888", "text": "Петима руски граждани може да са били убити в Сирия при стълкновения с коалиционните сили, водени от САЩ, но те не са били руски военнослужещи. Това заяви говорителката на министерството на външните работи в Москва Мария Захарова, цитирана от Ройтерс, съобщи БТА. \"По предварителни данни в резултат на въоръжено стълкновение, причините за което в момента се изясняват, говорим може би за гибелта на петима души\", заяви Захарова на брифинг. \"Изхождаме от презумпцията, че става дума за руски граждани. Но, разбира се, всичко това трябва да се провери - гражданството им, били ли са наистина граждани на Русия или са били граждани на други страни\", каза тя. По думите й не става дума за руски военнослужещи. Захарова говореше за жертвите от боевете на 7 февруари в района на сирийския град Дейр аз Зур (главен град на едноименната провинция). Сътрудници на руски частни военни компании, воюващи на страната на правителствените сили в Сирия, заявиха, че в редиците на наемниците е имало голям брой жертви след стълкновение на 7 февруари в провинция Дейр аз Зур между коалиционните сили под предводителството на САЩ и проправителствените сили. Захарова окачестви като \"дезинформация\" медийните съобщения за десетки и дори стотици загинали руски граждани при боевете. Тя добави, че американските действия в Сирия вероятно имат за цел да подкопаят нейната териториална цялост.", "date": "2018.02.15", "title": "Москва: Петима руснаци може да са били убити в Сирия"}
{"url": "https://www.24chasa.bg/novini/article/6718901", "text": "Кметът на община Златица е обвинена в престъпление по служба още през март 2017 г. Исканията на специализирано звено „Антикорупция“ - СГП за отстраняването ѝ от длъжност и за претърсване и изземване в общината не са уважени от Окръжен съд – София, но разследването е пред приключване. Това съобщиха от пресцентъра на прокуратурата по повод депозиран до главния прокурор сигнал от двама народни представители и политолог, с приложен доклад от АДФИ, за действията на кмета, от които за общината са настъпили щети в особено големи размери. От прокуратурата съобщават, че приложеният към сигнала доклад на АДФИ е постъпил в прокуратурата и е оценен от Окръжна прокуратура – София като законен повод и достатъчно данни за извършено престъпление по служба, поради което с постановление от 31 август 2016 г. ОП –София е образувала наказателно производство. С постановление на главния прокурор от същия ден - 31 август 2016 г. е разрешено разследването по досъдебното производство да се проведе в друг съдебен район и е възложил то да се ръководи от СЗ“Антикорупция“ - СГП. На 15 март 2017 г. специализирано звено „Антикорупция“ – СГП привлече като обвиняема Магдалена Иванова за престъпление по служба, с което общината е ощетена със сумата от 1 056 806.44 лева. Тя е обвинена в това, че на 18 март 2014 г. в Златица, в качеството си на длъжностно лице, заемащо отговорно служебно положение, е нарушила служебните си задължения, регламентирани в закона за обществените поръчки и от извършеното деяние са настъпили значителни вредни последици от имуществен характер – ощетяване на бюджета на общината със сумата от 1 056 806.44 лева. На 18 март 2014 г. Магдалена Иванова е сключила допълнително споразумение към договор за строителство от 05 февруари 1992 г. с търговско дружество с приложена към него количествено стойностна сметка за 2 108 885.04 лева с предмет „Разширение на училище в кв. 72 гр. Златица“. Вместо да проведе процедура по закона за обществените поръчки за избор на изпълнител на обекта, каквото е длъжна да стори в качеството си на възложител на обществени поръчки, 22 години по-късно Иванова е сключила анекса към договора, като е целяла по този начин да се облагодетелства търговското дружество. Разширяването на училището представлява изграждането на топла връзка между отделни корпуси на училището в Златица. С това разширение се е целяло да улеснят децата, като да се хранят в стола на училището, вместо да се придвижват пеш до стола на социалния патронаж в Златица, който се намира на няколко километра от учебното заведение. Цялата сума по договора - 2 108 885.04 лева е изплатена на дружеството, но и до момента ремонтът не е приключил и не е пусната в експлоатация изграждащата се топла връзка. Изготвената по делото строително техническа експертиза е установила, че общината е заплатила цялата сума по допълнителното споразумение от 18 март 2014г., но не са извършени или са извършени некачествено дейности на обща стойност 1 056 806.44 лева. Магдалена Иванова е с мярка за неотклонение парична гаранция в размер на 10 000 лв. По делото са разпитани в процесуалното качество на свидетели множество лица, извършен е оглед в сградата на училището в Златица, назначена и изготвена е строително-техническа експертиза; изискани и приложени са документи от Министерски съвет, Министерство на финансите, община Златица, НОИ, Камарата на строителите, НАП, ДНСК, служба по вписванията, множество банки. На 17 март 2017 г. прокурор от СЗ “Антикорупция“- СГП поиска от Окръжен съд София да отстрани от длъжност кмета на община Златица Магдалена Иванова до приключване на наказателното производство. Това искане бе оставено без уважение, тъй като нямало опасност Иванова да затрудни разследването. На 28 февруари 2017 г. и на 8 март 2017 г. СЗ “Антикорупция“- СГП внесе две искания за даване на разрешение за претърсване и изземване в община Златица, но и тези искания бяха оставени без уважение, тъй като според съда разследващите изискват документи от общината, които тъй като били изпращани на други институции, няма пречка да се изискат от съответните други ведомства. Това доведе до забавяне на разследването. Независимо от затрудненията в процеса на събиране на доказателства, разследването по делото е на своя финал и ще приключи в максимално кратки срокове. Постъпилият сигнал от народните представители главният прокурор ще изпрати за приобщаване към материалите по делото.", "date": "2018.02.15", "title": "Прокуратурата: Разследването по делото срещу кмета на Златица приключва"}
{"url": "https://www.24chasa.bg/novini/article/6718685", "text": "Председателят на Комисията по културата и медиите Вежди Рашидов се срещна днес в Народното събрание с ръководителите на европейски организации за защита на авторските права в областта на музиката и аудиовизията, съобщиха от пресцентъра на ГЕРБ. На срещата присъстваха още депутатите от парламентарната група на ГЕРБ Данаил Кирилов, Диана Саватева, Тома Биков, Евгени Будинов и Лъчезар Иванов, както и представители на СЕМ и на български организации за защита на авторското право. Гостите представиха новата законодателна рамка на Европейския парламент, която защитава труда на творците. Предвижда се разширяване на ангажиментите към плащане на авторски права и от цифровите платформи. Генералният директор на Международната конфедерация на дружествата на авторите и композиторите Гади Орон и генералната директорка на Европейската група на дружествата на композитори и автори Вероник Деброс изразиха увереност, че българската държава ще подкрепи творческия сектор. Деброс изрази възхищението си изложбата на тракийските съкровища в Лувъра и надеждата, че страната ни по същия начин ще защитава съвременните творчески индустрии. Данаил Кирилов и Вежди Рашидов увериха гостите, че България има амбицията да приложи в законодателството си всички изисквания на ЕС за защита на авторски права.", "date": "2018.02.15", "title": "И цифровите платформи ще плащат авторски права"}
{"url": "https://www.24chasa.bg/novini/article/6718698", "text": "Руският медиен регулатор \"Роскомнадзор\" блокира достъпа до уебсайта на опозиционния водач Алексей Навални, предадоха световните агенции. Службата поиска Навални да премахне видео, в което се твърди, че вицепремиерът Сергей Приходко се ползва с щедрото гостоприемство на олигарха Олег Дерипаска. Навални отказа да се подчини на съдебна заповед, заплашваща, че ресурсите му в интернет ще бъдат закрити, и я обжалва, припомня Асошиейтед прес. \"Роскомнадзор\" блокира сайта http://navalny.com по настояване на /руския олигарх Олег/ Дерипаска, съобщи Навални в Туитър. Сайтът все още е достъпен чрез някои доставчици на интернет, но това е временно, допълни той, цитиран от Франс прес. След като сайтът беше блокиран, видеото от разследването все още можеше да се види в ЮТюб, предаде БТА. След появата на видеоклипа Дерипаска изиска цялата информация, свързана с личния му живот, и по-специално видеозапис, на който той е на яхтата си заедно с човек, приличащ на Приходко, да бъдат премахнати от интернет и медиите, отразили аферата. Навални, превърнал борбата с корупцията в свой лайтмотив, писа, че в събота е получил предупреждение от \"Роскомнадзор\", приканващо го да премахне цялото съдържание на блога си, регистриран като \"сайт, съдържащ сведения, чието разпространяване в Русия е забранено\". Контролният орган потвърди пред руски осведомителни агенции, че съдебно решение го е задължило да вземе мерки за блокиране на достъпа до информацията, разпространявана от сайта на Навални.", "date": "2018.02.15", "title": "Русия блокира уебсайта на опозиционера Алексей Навални"}
{"url": "https://www.24chasa.bg/novini/article/6717478", "text": "    Софийският университет е номер 1 в професионалното направление Икономика според седмото издание на Рейтинговата система на висшите училища. Следват го Американският университет в Благоевград и Университетът за национално и световно стопанство. Рейтинговата система сравнява представянето на 51 висши училища в рамките на 52 професионални направления на основата на десетки показатели, измерващи аспекти на учебния процес, научната дейност, учебната среда, предлаганите социално-битови и административни услуги, престижа и регионалната значимост на университетите, както и реализацията на завършилите на пазара на труда. За формиране на индикаторите в стандартизираните класации в рейтинговата система за 2017 г. е използвана информация от различни източници, включително от висшите училища, Националната агенция за оценяване и акредитация, модула АдминУни в информационната система на образованието, Националния осигурителен институт, както и международните библиографски бази данни Scopus и Web of Science. Интересна е картината по показателя “реализация на пазара на труда” в направлението Икономика. Рейтингът показва, че безработицата сред завършилите това професионално направление в Софийския университет е едва 1,52%, в Американския още по-малко - 1,01%, в УНСС 2,6%, а в Техническия университет в Габрово пък - 7,42%. Шарено е и по показател “осигурителен доход на завършилите”. В Софийския университет сумата е 1816,03 лв., в Американския - 1862 лв., в УНСС - 1408,75 лв. Осигурителният доход на завършилите Икономическия университет във Варна пък е 934,37 лв. За сравнение абсолвентите на Русенския университет “Ангел Кънчев” вземат 854,74 лв., а на Техническия университет в Габрово - 778,39 лв. ( .) 18,43% от дипломиралите се в това професионално направление работят като стопански и административни специалисти. Това показва справка за най-често заемани длъжности и професии от завършилите през последните 5 години в рейтинга. 17,62% са станали стопански и административни приложни специалисти. 8,61% работят като продавачи, а най-масово (55,35%) попадат в графата за работа “друго”. В топ 5 от университетите от професионалното направление “Икономика” (Софийския, Американския, УНСС, Висшето училище по застраховане и финанси - София и в Нов български университет) няма работещи като продавачи, показва още рейтинговата система. И през 2017 година професионалното направление “Икономика” е най-масовото в българското висше образование - неизмченен тренд през последните години. Обучение по специалности в това направление се предлага в 26 от общо 51 висши училища, а броят на студентите в направлението е над 47 000. Все пак през последната година в направлението се забелязва спад с около 5000 студенти, което, за сравнение, е приблизително колкото всички студенти в направление “Туризъм”. Освен това се наблюдават съществени различия в средните нива на осигурителния доход, безработицата и приложението на придобитото висше образование сред завършилите през последните 5 години в зависимост от висшето училище, в което са получили образованието си. При анализа на данните на водещите три университета в направлението трябва да се има предвид, че докато в Американския университет м Благоевград и в Софийския университет в “Икономика” са обучават сумарно около 400 студенти, то в УНСС учат над 16 000 студенти в 50 специалности за придобиване на степен “бакалавър” и в други над 80 специалности за обучение на магистри. Тази разлика в броя обучаеми и в различния обем застъпени специалности до известна степен може да обясни и наблюдаваните различия в реализацията сред завършилите. Университетът за национално и световно стопанство продължава да бъде най-разпознаваемото висше училище за подготовка на кадри по направление “Икономика”. Българската рейтингова система на университетите е описана за пореден път като иновативна и успешна в нова книга - “Global Rankings and the Geopolitics of Higher Education”. За българският рейтинг е разказано като “успешен”, “иновативен” и като “първи” от така наречената “трета вълна на национални рейтинги” в света. Седмото издание на рейтинговата система на висшите училища у нас бе представена неотдавна в Министерството на образованието и науката. “24 часа” ви представя класацията по професионални направления. Днес вижте каква е картината в направление “Икономика”.", "date": "2018.02.15", "title": "Най-добрите университети в България: Къде да учим икономика"}
{"url": "https://www.24chasa.bg/novini/article/6718701", "text": "Условна присъда с 3 години изпитателен срок и 100 лв. глоба отнесе 38-годишният Васил Василев от Белослав, опитал да подкупи гранични полицаи. Делото срещу него се гледа по бързата процедура във Варненския районен съд само седмица след задържането му. На 1 февруари 2018 г. служители на Граничното полицейско управление при Регионалната дирекция „Гранична полиция“ в Бургас извършили проверка на автомобил, след като установили, че колата е със стикер на задължителната застраховка „Гражданска отговорност“ с изтекъл срок. При последвалото искане на документите на шофьора, Васил сам заявил, че никога не е притежавал шофьорска книжка. Граничните полицаи повикали екип на Четвърто РУ на МВР, за да бъдат съставени актове за административни нарушения. В това време мъжът обяснил на униформените, че искал да ги почерпи, да им плати колкото трябва, само да не му пишат акт. Полицаите му казали, че няма как да стане, тогава той хвърлил банкнота от 50 лв. в патрулката и осъмнал в ареста.", "date": "2018.02.15", "title": "Условна присъда за жител на Белослав, подхвърлил 50 лв. подкуп на полицаи"}
{"url": "https://www.24chasa.bg/novini/article/6718735", "text": "Дружествата в областта на социалните медии трябва да положат повече усилия, за да изпълнят исканията, отправени през март миналата година от Европейската комисия и органите за защита на потребителите на държавите членки, за спазване на правилата на ЕС за защита на потребителите, съобщи ЕК. Промените, които са направили Facebook, Twitter и Google +, за да приведат своите условия за ползване в съответствие с правилата на ЕС за защита на потребителите, бяха публикувани днес. От тези промени ще се възползват вече повече от четвърт милиард потребители в ЕС, които използват социални медии. Гражданите няма повече да бъдат принуждавани да се отказват от задължителни права, като например правото да върнат покупка, направена онлайн; те ще могат да подават жалбите си в Европа, а не в Калифорния; и платформите, подобно на доставчиците на офлайн услуги, ще поемат своя справедлив дял от отговорност към потребителите в ЕС. Промените обаче само частично отговарят на изискванията съгласно правото на ЕС за защита на потребителите, предаде БТА. Докато последните предложения на Google изглеждат в съответствие с исканията, отправени от органите за защита на потребителите, Facebook и в по-голяма степен Twitter само частично са разрешили важни въпроси във връзка с отговорността им и начина на уведомяване на потребителите относно евентуално премахване на съдържание или прекратяване на договор. Що се отнася до процедурата за \"уведомяване и действие\", която органите за защита на потребителите използват, за да съобщят за наличието на незаконно съдържание и да поискат премахването му, промените, въведени от някои дружества, са недостатъчни.", "date": "2018.02.15", "title": "ЕК: Социалните медии да положат повече усилия за защита на потребителите"}
{"url": "https://www.24chasa.bg/novini/article/6718730", "text": "Деян Тасков - подсъдим за прокарване в обръщение на подправени банкноти и държане на наркотични вещества се призна за виновен, отказа делото срещу него да се разглежда по общия ред и сключи споразумение с Окръжната прокуратура в Търговище, което днес Търговищкият окръжен съд одобри. Със споразумението Тасков /32 г./ прие да изтърпява общо наказание лишаване от свобода за двете престъпления 1 година и 5 месеца при строг режим, съобщават от Апелативната прокуратура във Варна. На 19 януари м.г. в игрална зала в Търговище Деян се опитал да плати с две банкноти по 20 евро, за които знаел, че са подправени. На следващия ден в автомобила му били намерени близо 6 грама амфетамин и 2,33 грама метамфетамини. Подсъдимият стана известен и с това, че негова близка се опита да му достави на два пъти в ареста колети с хероин, прикрит в хранителни продукти. Споразумението, което бе одобрено от Търговищкия окръжен съд, е окончателно, не подлежи на обжалване и влиза в сила веднага, уточняват от институцията.", "date": "2018.02.15", "title": "Осъдиха мъж за обръщение на подправени пари и държане на наркотици"}
{"url": "https://www.24chasa.bg/novini/article/6718769", "text": "През тези години, ако има област, в която ЕС и нейните страни членки говорят в един глас и действат заедно, това е външната политика и политиката на сигурност, посочи пред журналисти върховният представител на Европейския съюз по въпросите на външните работи и политиката на сигурност Федерика Могерини преди началото на неформалната среща на министрите на външните работи в НДК в София. Според нея, ако не е бил ЕС с неговата хуманитарна, димпломатическа, политическа работа, ситуацията в много части на света е щяла да бъде много по-лоша. Тя каза, че е задоволена от нивото на единство, което доказват страните членки в областта на външната политика и политиката на сигурност, предаде БТА. Могерини коментира и дневния ред на неформалната среща на външните министри и посочи, че първата точка в дневния ред са Западните Балкани. Министрите ще имат възможност да обсъдят стратегията, приета миналата седмица, и да видим как да работим, за да засилим европейската перспектива за региона, посочи Могерини. Сред темите на неформалната среща на външните министри е и Сирия. Могерини припомни, че се подготвя конференция за бъдещето на Сирия и региона и отбеляза, че хуманитарната ситуация там все още е драматична. Друга тема днес е КНДР. Могерини отбеляза, че се наблюдават окуражителни стъпки по време на Олимпийските игри.", "date": "2018.02.15", "title": "Могерини: ЕС и страните членки говорят в един глас в сферата на външната политика и сигурността"}
{"url": "https://www.24chasa.bg/novini/article/6718793", "text": "15-годишната Роза Славчева от село Лехчево, която бе обявена за издирване, се е върнала в дома си, съобщиха за „Фокус“ – Видин от кметството в селото.  Роза е заявила на родителите си, че е избягала, за да се омъжи. Случаят е характерен за ромските махали в област Монтана, където често непълнолетни момичета напускат домовете си, за да се оженят. Някои от тях стават майки на 15-16 години. По данни на РД „Социално подпомагане“ в областта непълнолетните майки са около 50.", "date": "2018.02.15", "title": "Издирваното момиче от Лехчево се върна, избягало, за да се омъжи"}
{"url": "https://www.24chasa.bg/novini/article/6718807", "text": "Спалнята на   се превърна в терен за първото „пижамено“ парти за рожден ден на сутрешното шоу   за първи път посрещаха звездните си гости… у дома. Любима реплика от празничния ефир стана признанието на телевизионния водещ  , че семейството му фактически вече 16 години живее с  , а „радиото е като пясъка. Влиза навсякъде.“ Смешките и забавни истории от матрака не спряха цяла сутрин, а гостите се забавляваха наравно със слушателите на БГ Радио. Всички бяха облечени с пижами, само   беше …по татуси, а   обяви, че според него, реално Стартер вече 16 години не ходят на работа: „Това, което правите е толкова хубаво, че не може да бъде работа!“. За да отпразнуват 16-тия рожден ден на най-забавното сутрешно шоу в ефира, към любимите водещи на  , се присъединиха и любими български изпълнители, артисти, водещи, журналисти и известни личности като Ралица Паскалева, Деси Бакърджиева, Петър Бакърджиев, Румен Бахов, Спас Кьосев, фитнес инструкторът Румен Спецов, Орлин Павлов, Башар Рахал, Прея, Pavell & Venci Venc‘, Пламен и Иво, Наско Михайлов, Михаела Маринова, Наско и Славчо от Б. Т. Р., Ирен Леви и много други. Всички гости носеха, освен празнично настроение и много подаръци за усмихнатите домакини на купона -  . Настроението се покачи и по време на дебата на тема . Победител реално излезе Симо, но всички се обединиха около заключението, че печели този, който прави секс. Като всеки класически рожден ден и този - завърши с торта и с обещанието, че забавленията по  ще продължат всеки ден в ефир.", "date": "2018.02.15", "title": "СТАРТЕР стана на 16 години по пижами!"}
{"url": "https://www.24chasa.bg/novini/article/6718804", "text": "Държавният секретар на САЩ Рекс Тилърсън призова ливанската групировка Хизбула да прекрати операциите си в чужбина, за да помогне за намаляване на напрежението в района, предаде Асошиейтед прес. Недопустимо е милиция като Хизбула да действа извън правомощията на ливанското правителство, заяви Тилърсън на обща пресконференция в Бейрут с ливанския премиер Саад Харири - съюзник на Запада, който е в конфронтация с Хизбула, предаде \"Фокус\". Преди това американският държавен секретар се срещна в Бейрут с ключови съюзници на подкрепяната от Иран групировка, като ливанския президент Мишел Аун и председателя на парламента Набих Бери. Тилърсън отбеляза, че присъствието на Хизбула в Сирия е удължило кръвопролитията в страната и заплашва сигурността на Ливан. Той предупреди, че увеличаващият се арсенал на Хизбула застрашава Ливан и района, посочват Ройтерс и ТАСС.", "date": "2018.02.15", "title": "Тилърсън призова Хизбула да спре с ударите си в чужбина"}
{"url": "https://www.24chasa.bg/novini/article/6718803", "text": "Промененият закон за Института за национална памет в Полша, който предвижда наказателна отговорност за публични твърдения за съучастие на полския народ в Холокоста, е изпратен за разглеждане в Конституционния съд. Това съобщи днес Кшищоф Лапински, говорител на полския президент Анджей Дуда, предаде ТАСС. Висшите магистрати трябва да проучат дали внесените промени в закона са в съответствие с конституцията и в частност дали ограничават свободата на словото и изразяване на мнение. \"Според президента постановките на закона трябва да бъдат толкова точни, че всеки гражданин, след като ги прочете, да няма никакви съмнения какво поведение ще доведе до наказание и какво - не\", съобщи президентската канцелария. Въпреки съмненията си в конституционната съобразност на променения закон президентът Дуда вече го подписа и вчера той бе официално публикуван, за да влезе в сила след 14 дни, предава БТА.  Законодателните промени предвиждат до три години затвор за публично разпространяване на идеи за вината на полския народ или държава за избиването на евреи по време на Втората световна война. Наказания ще има за изказвания, внушаващи, че те са били съучастници в престъпленията на Третия райх, както и за използването на словосъчетанието \"полски концлагери\". Наказателна отговорност ще се носи и за пропаганда в Полша на идеологията на украинския националист Степан Бандера и за отричане на геноцида срещу поляци в областта Волин. Обновяването на закона обтегна отношенията на Полша с Украйна и Израел, припомни ТАСС. Маршалът (председателят) на полския Сенат Станислав Карчевски призова поляците в чужбина да съобщават на властите във Варшава за всякакви изявление, които смятат за \"антиполски\" и накърняващи \"доброто име на Полша\", съобщи Асошиейтед прес. Писмото на Карчевски, публикувано днес на сайта на горната камара на полския парламент, е било разпратено до полски организации по света.", "date": "2018.02.15", "title": "Полският президент прати за разглеждане в съда спорния закон за Холокоста"}
{"url": "https://www.24chasa.bg/novini/article/6718805", "text": "Окръжният съд в Добрич наказа 42-годишен мъж за пране на пари, придобити от сводничество, съобщи пресцентърът на институцията. Мирослав М. е признат за виновен, че в периода 2009-2011 година, в условията на продължавано престъпление, във варненското село Кипра, както и във Франция и Германия, е извършвал финансови операции и сделки с имущество на стойност 23 558 лева, за които е знаел, че са придобити от него чрез тежко умишлено престъпление - трафик на жени през границата с цел да бъдат използвани за проституция. За извършеното деяние мъжът е осъден да плати в полза на държавата цялата придобита от престъплението сума, както и на лишаване от свобода за срок от две години и шест месеца, посочват от пресцентъра. Окръжният съд обаче е счел, че са налице основания да групира ефективната присъда с друга - 4 години \"лишаване от свобода\", наложена на мъжа във Франция, и определя общото наказание в размера на по-тежката санкция. Мирослав М. е бил осъден в Страсбург за това, че през 2010-2011 година, заедно с още петима българи, на територията на цяла Франция е подпомагал, насърчавал и улеснявал проституцията на няколко млади жени. Подсъдимият вече е излежал изцяло присъдата си във Франция, като така на практика изтърпява и наложеното му от Добричкия окръжен съд общо наказание. Мирослав М. е последният от общо седем обвиняеми за пране на пари, посочват от съда. Останалите се признаха за виновни и Добричкият окръжен съд вече одобри сключените между тях и прокуратурата споразумения.", "date": "2018.02.15", "title": "Осъдиха мъж за пране на пари, придобити от сводничество"}
{"url": "https://www.24chasa.bg/novini/article/6718811", "text": "Президентът на САЩ Доналд Тръмп нареди националните знамена пред посолствата, правителствените сгради и военните бази на страната да бъдат спуснати наполовина в четвъртък,  , предава AFP. В официално свое заявление Тръмп нареди мярката „като знак на дълбоко уважение към жертвите от ужасния акт на насилие, извършен на 14 февруари 2018 г., предаде\" Фокус\". „Нацията ни скърби с тези, които са загубили своите любими в стрелбата в гимназия „Марджъри Стоунман Дъглас“ в Паркланд, Флорида“, пише в заявлението.", "date": "2018.02.15", "title": "Доналд Тръмп обяви траур след стрелбата в училището във Флорида"}
{"url": "https://www.24chasa.bg/novini/article/6718855", "text": "Временно движението по АМ \"Марица\" при км 61(района на с. Поляно) в посока Харманли е ограничено, поради аварирал тежкотоварен автомобил, съобщиха от пресцентъра на АПИ. Движението по направлението Хасково - Харманли се осъществява по обходен маршрут: п.в. \"Димитровград\" по път I - 5 Димитровград - Хасково до п.в. \"Хасково\" - п.в. \"Хасково\" до гр. Харманли по I - 8 Хасково - Харманли/ - от гр. Харманли до АМ \"Марица\".", "date": "2018.02.15", "title": "Аварирал ТИР ограничава движението по АМ\" Марица\""}
{"url": "https://www.24chasa.bg/novini/article/6715261", "text": "10 са стъпките, които трябва да извърви предприемач, който иска да притежава стартъп. Има препоръчителен алгоритъм, но не и универсална формула как се създава такава компания. Стартъп се наричат фирми, които са в началото, могат да нараснат бързо и да достигнат до големи мащаби. Или тези, които търсят самоиздържащ се бизнес модел, обяснява Милен Иванов от акселератора за стартиращи компании Founder Institute. Стартъп не е да направиш магазин, кафене или да извадиш щанд и да продаваш, въпреки че това пак е стартиращ бизнес, казва той. Отличително било, че това са компании, които експериментират и правят иновации, за да намерят себе си на пазара. Неговите наблюдения обаче сочат, че рядко идеите на предприемачите са наистина оригинални. Обикновено те били комбинация от мъдрости, трикове и техники на стари идеи. Това, което ги прави иновативни, е, че се прилагат по различен метод и в друга индустрия. “Не е задължително човек да открие нещо коренно ново, но е желателно. Това ще го направи победител. Ако правиш същото като всички останали, е трудно да се отличиш”, твърди експертът. Иновациите са на различни нива - продукт, екип или процес. Ако някой иска да стартира бизнес, може само да копира нещо, което работи на голям пазар, и да го направи в България. Всеки предприемач носи отговорността или е обект на защита на интелектуална собственост. Ако ситуацията е такава, е възможно да се купи чуждото хрумване или да се плати лицензионна такса и да се действа на пазар с по-различни потребности или мащаби спрямо този, на който е заработила първоначално идеята. “България е с малки мащаби и трудно може да се посочат примери човек да е откраднал и да е станал проблем. Може и да се е случвало, но да не е забелязано”, казва Иванов. Според него, ако някой тук има нова и оригинална идея, той я реализира на по-голям пазар. Оказва се обаче, че да ти хрумне нещо, е най-малкият препъникамък по пътя на човека със стартъп. Това, което се лицензира, е марка или технология и код. Може и определен тип приложение. А идеята била със стойност, близка до нула, оценява се реализацията. След като се избистри хрумването, се пристъпва към проверка на това дали то решава реален проблем в реална ситуация. “Хората често измислят готини неща, които им се струват секси. Понякога обаче те не са приложими”, казва Иванов. Трябва да се съобрази и колко хора ще имат нужда от откритието и готови ли са те да платят за него. Също и дали имат желание да го ползват. Именно това било от решаващо значение, тъй като често се случвало продукт да излезе на пазара, но да не намира потребители. Важно е да се изчисли и колко може да струва, какви са разходите и дали ще може създателят да има печалба. Тези, които правят стартъп, за да решат конкретен проблем, били по-успешни. Но има риск бъдещият бизнесмен да си мисли, че даден проблем е значим, а да се окаже, че другите хора не споделят този възглед. Всичко тръгва като лично преживяване или като проблясък и откритие, но трябва След това идва ред и на решението за събиране на екип - дали предприемачът ще е сам, или се нуждае от помощ. Добре е да се помисли и дали има нужда от ментор. Не е задължително, но със сигурност пътят ще е по-лесен, защото не давал правилното решение, но задавал правилните въпроси. Това спестявало време, разочарование и средства. Все пак предприемачът носи отговорността и върши работата, а не някой вместо него. Добре е да се изпробва идеята в т. нар. акселератори. Така се тества нейната приложимост, изграждат се и умения по презентиране, маркетинг, създавне на бизнес план и наемане на хора. В много от случаите първият опит за стартъп не е успешен, а всъщност добра идея се появявала при трети или четвърти опит. Финансирането може да е различно - грантове или европейска програма. Може да се отиде до фонд за рисково дялово финансиране например. Те може да помогнат, когато фирмата вече се е развила, или да дадат пари още в самото начало. Има и т.нар. бизнес ангели - това са инвеститори, които участват със собствени средства срещу дял от компанията. Помагат и с контакти и съвети срещу 20-30% от комапнията. Съществуват и т.нар. публични платформи за финансиране. При тях се публикува описание на идеята, при възможност се предоставя и прототип, ако ще се произвежда някакво устройство или уред. И след това остава само да се стискат палци повече участници в платформата да харесат идеята и да застанат зад нея с финансиране. Разбира се, може да се прибегне и до класическия вариант с банков кредит. Спънката при него е, че които една нова компания трудно предоставя. Въпреки това напоследък набират все повече скорост различни банкови продукти, насочени към стартиращите компании. Не е задължително стартъпът да бъде продаден, зависи от целта на създателя му. Компанията може да донесе пари и човек да се чувства щастлив, докато я управлява. А може и да бъде продадена на голяма компания, която иска да използва дадена технология в дейността си или да предложи допълнителна услуга на клиентите си. Според Никола Янев - маркетинг директор на фонда за рисково инвестиране Eleven, нуждата от финансиране идва в различни моменти, които зависят от спецификите на индустрията, в която се намира компанията. “Това, което винаги съветваме стартиращите предприемачи, е преди да търсят финансиране, да постигнат начални резултати с прототип на своя продукт и разговори с потенциални клиенти”, обяснява той. Така се получавала обратна връзка от бъдещи клиенти или първи версии на продукта. “Но за нас е важно да видим, че екипът е работил предварително по идеята и напредъкът не зависи само от наличието на финансиране”, казва той. И добавя, че да стартираш без фонд или ангел почти винаги става в първите месеци, дори и години от живота на стартъпа. Той казва, че има разлики между традиционния бизнес и стартъпа. Вторият е създаден, за да търси бизнес модел с потенциал за бърз ръст. Обикновено това означава един продукт или услуга да може да бъде продаван с малко допълнителни разходи на много на брой клиенти. “Именно затова повечето стартъпи са софтуерни или други IT компании”, казва експертът. Нито пък било задължително стартъпът да се занимава с технологии или да привлече рискови инвестиции от фондове като Eleven. Там подкрепяли не толкова конкретни идеи, а по-скоро силни екипи, които познават даден сектор и проблемите на клиентите в него. “Основното важно за нас тук е компанията да решава значимо предизвикателство за дадената индустрия чрез софтуерно или хардуерно технологично решение. Не поставяме фокус в определени сфери и оставаме отворени. Все пак имаме известно предпочитание към проекти, които са ориентирани по-скоро към бизнес клиенти (B2B), отколкото към крайните потребители (B2C)”, признава той. Фондът има опит с над 4000 апликации след лични срещи с над 1000 екипа. “Успешният предприемач за нас е смел и амбициозен със силни морални принципи и ценности. Екипите, които подкрепяме, имат силна визия и работят за едно по-добро бъдеще на света или в частност индустрията, в която решават проблем”, казват оттам.", "date": "2018.02.15", "title": "TrendY: Ангели и фондове помагат на стартъпи"}
{"url": "https://www.24chasa.bg/novini/article/6718913", "text": "Сътрудничество в сектора на фуражната промишленост и конкретни възможности за инвестиции в съвместен завод за фуражи в България. Това обсъдиха министърът на земеделието, храните и горите Румен Порожанов и министърът на околната среда, водите и земеделието на Кралство Саудитска Арабия Абдулрахман ал Фадли, който е на посещение у нас, съобщиха от пресцентъра на земеделското министерство. „Радвам се, че съм В България, дошло е времето да заздравим нашите отношения със сътрудничество и в сектор „Земеделие“, заяви министър Абдулрахман ал Фадли. Целта е да се обменят опит, информация и технологии, които да повишат земеделското производство, както в Саудитска Арабия, така и в България. „Нашият стил е да бъдем много делови и оперативни, затова ви предлагаме конкретни идеи за обсъждане“, каза министър Румен Порожанов. Освен сътрудничество в сектора на производството и търговията с фуражи беше дискутирана и възможността за износ на български пчелен мед за Кралство Саудитска Арабия. Министър ал Фадли покани България и родни фирми да участват в селскостопанско изложение през октомври, на което да бъдат представени качествените български млечни и месни продукти, мед, плодове и зеленчуци. „От 45 години в Саудитска Арабия наричаме саламуреното сирене българско“, каза още Абдулрахман ал Фадли. След срещата на двамата министри представители на най-големите браншови организации на производителите и преработвателите у нас представиха възможностите на секторите си за сътрудничество със Саудитска Арабия.", "date": "2018.02.15", "title": "Порожанов обсъди със саудитски министър инвестиции във фуражен завод"}
{"url": "https://www.24chasa.bg/novini/article/6718343", "text": "Германската полиция разследва случай на тормоз с непоискани доставки на пица в адвокатска кантора, предаде Асошиейтед прес. Властите издирват злосторник, който атакува местен адвокат, като поръчва купища пица на адреса му, предаде БТА. Ядосаният потърпевш повдига обвинения през януари, но каза, че няма идея кой стои зад номера. Според в. \"Рур нахрихтен\" Гуидо Гроле е получил над 100 пици. \"Толкова е дразнещо, че вече дори не мога да си върша работата\", каза мъжът пред изданието. Той добави, че понякога известията за първите доставки за деня се появяват на телефона му, докато си взима сутрешния душ. Напоследък обаче вкусовете на анонимния купувач са се променили - той поръчва също суши, наденички и гръцка кухня.", "date": "2018.02.15", "title": "Издирват злосторник, затрупал със 100 пици адвокатска кантора в Германия"}
{"url": "https://www.24chasa.bg/novini/article/6718347", "text": "Жена и дете са блъснати от кола на пешеходна пътека във Варна, докато пресичат на зелен светофар. Инцидентът е станал на 14 февруари, около 19:45 часа на бул. „Сливница”. Пострадалата 40-годишна пешеходка е с комоцио, а детето – с травми. Зад волана на автомобила „Опел” е бил 66-годишен водач, предава  .  Още една пешеходка е пострадала по същото време, но на улица „Вяра”. 58-годишната жена е настанена в болница с фрактури и травми, след като е била пометена от „Ауди”. Още два души са ранени при пътни инциденти през изминалото денонощие. В болница с фрактури на ребрата е постъпила и 73-годишна пътничка в автобус на градския транспорт. Тя е паднала, след като шофьорът набил рязко спирачки.", "date": "2018.02.15", "title": "Блъснаха жена и дете на зебра във Варна"}
{"url": "https://www.24chasa.bg/novini/article/6718357", "text": "Бившият гръцки премиер Андонис Самарас е внесъл жалба в съда срещу настоящия министър-председател Алексис Ципрас, тъй като смята, че корупционният скандал с швейцарския фармацевтичен гигант \"Новартис\", по който сега тече разследване, е \"една жалка машинация, скалъпена от него\", съобщава в. \"Катимерини\". Скандалът предизвика остра поляризация в Гърция, тъй като в съдебната преписка за него има данни, че са замесени общо десет политици - двама бивши премиери, в това число Самарас, и осем бивши министри, за които се твърди, че са взимали подкупи, за да рекламират продажбите на лекарствата на швейцарската компания, предаде БТА. Самарас смята, че този скандал е \"лошо скалъпен\" и че ще рухне от само себе си, тъй като обвиненията по него са преди всичко клевети. Скандалът бе набързо заформен и това стана ден след огромния митинг в Атина за името на Македония. Това се случва в момент, когато Гърция е изправена пред големи предизвикателства и заплахи, а авторите на този скандал се опитват с лъжи да преборят своите опоненти, разединявайки гръцкия народ, посочва бившият гръцки премиер в своята жалба до съда.", "date": "2018.02.15", "title": "Бившият гръцки премиер съди Ципрас за скандала с \"Новартис\""}
{"url": "https://www.24chasa.bg/novini/article/6718377", "text": "Испански и португалски учени идентифицираха 187 гени, които могат да покажат с точност до час времето на смъртта на човек, съобщи в. \"Дейли мейл\". Изследването на екипа от Центъра за геномно регулиране в Барселона изследваха гените на 129 трупа. Специалистите твърдят, че са определили часа на настъпването на смъртта с точност до максимум 63,75 минути. Те обаче предупредиха, че не са тествали дали откритието им работи след 24-ия час, предаде БТА. \"Установихме, че много гени се променят в относително кратки интервали след като човек издъхне по специфичен за тъканите начин\", каза ръководителят на изследването доктор Педро Ферейра от университета в Порто, Португалия. Проучването се фокусира върху генната експресия - процес, при който унаследяемата информация от гените се трансформира във функционален продукт, като протеин. Авторите публикуваха труда си в сп. \"Нейчър комюникейшънс\".", "date": "2018.02.15", "title": "Гените могат да издадат времето на смъртта с точност до час"}
{"url": "https://www.24chasa.bg/novini/article/6718383", "text": "БСП застава зад Валери Жаблянов и няма да иска оставката му. Това става ясно след продължило над 2 часа заседание на Изпълнителното бюро на партията и ръководството на парламентарната група. БСП не подкрепя исканата от ГЕРБ оставка, няма основание за нея и в правилника на Народното събрание, заяви заместник-председателят на партията Кирил Добрев. И цитира позиция на БСП от 1991 г.: „Като приема политическата отговорност на своята предшественичка за допуснатите от нея грешки и деформации, БСП се извинява на всички граждани на страната, включително и на партийните членове, които през този период бяха незаконно, необосновано или несправедливо репресирани, тероризирани или унижавани.” Досега не е имало партиен орган, който да преразгледа или да направи друга позиция, обясни Добрев.", "date": "2018.02.15", "title": "БСП застана зад Жаблянов, няма да има оставка"}
{"url": "https://www.24chasa.bg/novini/article/6718395", "text": "България счита, че бъдещето на страните от Западните Балкани е в ЕС, но едва тогава, когато те са готови за това. Това каза министърът на външните работи Екатерина Захариева преди началото на неформалната среща на министрите на външните работи „Гимних“, която е част от календара на Българското председателство на Съвета на ЕС, предаде  „Фокус“. „Много съм радостна, че днес ще посрещна моите колеги в София – в този красив град. Имаме много важен дневен ред, който ще започне със Западните Балкани – един от най-важните приоритети на Българското председателство и тяхната перспектива. В контекста на стратегията на ЕК, която излезе на 6 февруари, ще имаме възможност да я обсъдим и да начертаем бъдещето пред нашите приятели от страните от Западните Балкани. България счита, че тази стратегия е много своевременна, всеобхватна и обективна и дава големи възможности за 6-те свети на действие, които се начертават в нея. Ние сме директен съсед на тези страни и като такъв, споделяйки добрите и лошите моменти в миналото, считаме, че нашето бъдеще е заедно в Европейския съюз, но тогава, когато те са готови. Демократичните, проспериращи и сигурни Западни Балкани са важни не само за страните тук, но и за ЕС.Също така ще обсъдим и ситуацията в Сирия в контекста на последните развития там и в контекста на конференцията, която ще се организира през април в Брюксел. Ще завършим днешния дневен ред със Северна Корея – забелязваме позитивни сигнали в диалога между Северна и Южна Корея и се надяваме те да продължат и след Олимпийските игри“, каза още министърът. Захариева коментира и казуса с името на Македония. “Днес ще се видя с министъра на външните работи на Гърция, но позицията на България е ясна – това е двустранен въпрос между Скопие и Атина. Решението за името е важно за целия ЕС и се надяваме то да не създаде нови проблеми. Убедена съм, че моите колеги ще вземат най-доброто решение“, обясни тя.", "date": "2018.02.15", "title": "Захариева: Бъдещето на страните от Западните Балкани е в ЕС"}
{"url": "https://www.24chasa.bg/novini/article/6718424", "text": "Налице е единодушие в разбирането на Вашингтон и Брюксел, че „общата отбрана е мисия на НАТО и само на НАТО“. Това заяви американският министър на отбраната Джеймс Матис в четвъртък след разговорите за новия пакт за отбрана, предава AFP. „Има ясно разбиране, че в писмените документи на ЕС трябва да се посочи, че общата отбрана е мисия на НАТО и само на НАТО\", заяви Матис на пресконференция в Брюксел, предава \"Фокус\".", "date": "2018.02.15", "title": "Джеймс Матис: ЕС е съгласен, че общата отбрана е мисия само на НАТО"}
{"url": "https://www.24chasa.bg/novini/article/6718443", "text": "Министърът на околната среда и водите Нено Димов подписа договор за проектиране и изграждане на четири инсталации за преработка на отпадъците за общините Пазарджик, Батак, Белово, Брацигово, Лесичово, Пещера и Септември. Това съобщиха от Министерството на околната среда и водите. Проектът включва три инсталации за компостиране на разделно събрани зелени и/или биоразградими отпадъци и една инсталация за предварително третиране на смесено събрани битови отпадъци. Съоръженията ще обслужват над 170 000 жители. Трите компостиращи инсталации за разделно събрани зелени и биоразградими отпадъци са с общ капацитет 12 598 тона годишно. Към площадката на съоръжението в Белово ще бъде изградена довеждаща инфраструктура. По проекта се планира изграждането на инсталация за предварително третиране на смесено събрани битови отпадъци, генерирани на територията на седемте общини. Инсталацията е с капацитет до 43 000 тона годишно и ще бъде разположена в с. Алеко Константиново, община Пазарджик. Общият размер на инвестицията е 19,7 млн. лв. Оперативна програма \"Околна среда 2014-2020\" осигурява безвъзмездна финансова помощ в размер на 14 млн. лв. Срокът за изпълнение на проекта е 30 месеца.", "date": "2018.02.15", "title": "Изграждат 4 нови инсталации за преработка на отпадъци след договор със 7 общини"}
{"url": "https://www.24chasa.bg/novini/article/6718450", "text": "Блъснатите на автобусна спирка в търговищкия квартал \"Въбел\" граждани са с фрактури на крайници. Прегледани са в Областната болница, където е установено, че жената е с фрактура на подбедрица, а мъжът - на тазобедрена става и три ребра. Няма пряка опасност за живота им, информират от ОД на МВР. Двамата са настанени за лечение и наблюдение в хирургичното отделение на МБАЛ. , пътуващ в посока Търговище-Попово, на пътен участък с единична непрекъсната линия е предприел изпреварване на движещия се пред него лек автомобил \"Опел Мерива\", управляван от Е.Д. /62 г./ от Търговище. Шофьорът с \"Опел\"-а е извършвал завой наляво, за да паркира в гараж, но е бил блъснат от другия водач, чиято кола вследствие на удара се е отклонила вляво от пътното платно и се е блъснала в спирка на градския транспорт. На спирката са били 78-годишна жена и 91-годишен мъж, и двамата от Търговище, уточняват от ОД на МВР. Пострадалите граждани са откарани в лечебното заведение. Случаят се разследва в досъдебно производство.", "date": "2018.02.15", "title": "Блъснатите на автобусна спирка в Търговище са с фрактури на крайниците"}
{"url": "https://www.24chasa.bg/novini/article/6718407", "text": "Трима са извършителите на обира в  Морска гара Бургас, научи \"24 часа\". Двама са влезли в безмитния магазин на гарата, успявайки да отворят плъзгащата се врата без да я разбиват, а третият ги чакал в наблизо паркиран автомобил. Апашите дори не обезвредили СОТ-а, но се изтеглили от пристанището минута след като той се задействал, разкриха осведомени. Крадците са разполагали с точна информация къде се намира металната каса с парите, в която имало около 6000 лв.  Ударът е извършен малко след 22 часа на 14 февруари. Полицията е иззела записи от охранителни камери, монтирани на самия безмитен магазин и в района. Днес по обед служители на фри шопа смениха механизма на външната врата и магазинът отвори за клиенти, видя екип на \"24 часа\".", "date": "2018.02.15", "title": "Трима извършили обира на Морска гара в Бургас, измъкнали се за минута"}
{"url": "https://www.24chasa.bg/novini/article/6718470", "text": "Мтел демонстрира 5G технология за първи път в България. Тя ще предостави много по-бърза скорост на интернет в мобилните мрежи от над 10 Gbps. Събитието беше проведено в \"София Тех парк\". Бяха проведени няколко демонстрации. Чрез високоскоростен тест на 5G беше измерена скорост над 2 Gbps, която е с над 10 пъти по-високаот тази при 4G. Демонстрация на виртуална реалност представи стрийминг на съдържание с 4K резолюция без забавяне на скоростта. Три робота, които балансират топка върху равна повърхност, показаха ниското закъснение при 5G мрежата, което е само 1 милисекунда - 15 пъти по-малко от сегашната технология. \"5G технологията ще позволи всичко да се случва веднага, с едно натискане на копчето - човек ще може да управлява роботи, да връзва 10 хил. устройства, които са включени към мрежата, да използва интернет на нещата, автономни автомоболи\", обясни Тодор Ташев, главен технически директор. Технологията ще бъде внедрена веднага след като необходимите устройства, които да я поддържат, и необходимите честоти са налични.", "date": "2018.02.15", "title": "5G технология беше представена за първи път в България от Мтел"}
{"url": "https://www.24chasa.bg/novini/article/6718496", "text": "Съвместни проверки и принудително изземане на средствата от касите на търговски обекти извършиха публични изпълнители и инспектори по приходите от отдел Оперативни проверки на ТД на НАП София на територията на София, Боровец, Банско и други населени места в област Благоевград. Мерките са насочени към фирми с просрочени публични задължения, за които НАП има данни, че осъществяват дейност и реализират обороти, а същевременно имат образувани изпълнителни дела и не обслужват доброволно натрупаните задължения. Във вчерашния ден контролни и принудителни мерки бяха проведени в 51 търговски обекти, разположени на ключови търговски улици в София, за които имаше данни както за просрочени задължения, така и за реализиране на големи обороти. В рамките на два часа екипите на ТД на НАП София успяха да съберат над 39 000 лева. Всички търговци са направили доброволно внасяне на намерените в касите средства. Принудително са иззети средствата само от един търговски обект, където не е оказано съдействие на органите по приходите. Ден по-рано в резултат на такива действия от 18 обекта в Банско, Добринище, Разлог и село Баня са събрани над 35 000 лв. а една от фирмите, в резултат на контролните и принудителни мерки, е погасила целият си просрочен дълг в размер на над 195 000 лева. В Боровец от 20 обекта са събрани над 14 800 лв., а от обекти в Сандански и Петрич сумите са над 29 000 лв. Съвместните проверки, при които се извършва принудително изземане на средства от касите на фирми или търговски обекти, са постоянна мярка на НАП спрямо некоректни задължени лица, като със събраните средства се погасяват частично или изцяло натрупаните задължения. Част от обектите се поставят под постоянно наблюдение от инспекторите от отдел „Оперативни проверки“, за да се избегне некоректното извеждане на пари от касите. Наблюдението позволява средствата от продажби периодично да се изземват от публичните изпълнители на ТД на НАП София. При осъществяване на наблюденията, както и при самите проверки и изземвания, инспекторите констатират и други нарушения от страна на фирмите, за които се предприемат съответните мерки. Продължава засиления контрол и в зимните курорти и околните населени места. Само за няколко часа в град Якоруда инспекторите от отдел Оперативни проверки на ТД на НАП София са констатирали нарушения в 14 от проверените 20 обекта. В седем от тях е липсвало фискално устройство, а в останалите не е издаден фискален бон при извършената контролна покупка. На всички обекти нарушители ще бъде наложена принудителната административна мярка „Запечатване“. От НАП напомнят, че засилените мерки в зимните курорти не намаляват вниманието на инспекторите към търговските обекти в останалите населени места. Ежедневно служителите на столичната дирекция на агенцията извършват стотици проверки на териториите на областите София, София област, Перник, Кюстендил и Благоевград, където се следи за спазване на данъчното и осигурително законодателство.", "date": "2018.02.15", "title": "НАП иззе 300 хил. лв от касите на търговци в зимните курорти"}
{"url": "https://www.24chasa.bg/novini/article/6718489", "text": "Турските въоръжени сили са неутрализирали 1528 терористи по време на операцията \"Маслинова клонка\" в района на град Африн, Северна Сирия, съобщи днес генералният щаб на турската армия, цитиран от ТАСС. В рамките на операцията в Африн на 15 февруари 2018 г. турските въоръжени сили убиха още 43 терористи от отрядите на Силите за защита на народа (СЗН), Кюрдската работническа партия (ПКК), Партията на демократичния съюз (ПДС) и екстремистката групировка \"Ислямска държава\", предаде БТА. От началото на операцията до момента са били неутрализирани общо 1528 терористи, се казва в изявлението на генералния щаб на турската армия. Офанзивата на турските въоръжени сили \"Маслинова клонка\" започна на 20 януари.", "date": "2018.02.15", "title": "Неутрализираха 1528 терористи по време \nна операцията \"Маслинова клонка\""}
{"url": "https://www.24chasa.bg/novini/article/6715277", "text": "Система за управление на трафика, на превозните средства, информационни табла на спирките за градски транспорт - част от стъпките, които София вече е изминала по пътя към “умен град”. Почти на 200 кръстовища в столицата имат система за управление на трафика. Голяма част от тях са с датчици, които отчитат натовареността на движението. Те са монтирани в асфалта и изпращат сигнали до контролера, който преценява колко време да държи зелена светлина. Мигащото зелено също е част от системата за управление на трафика - предупреждава, че предстои смяна на сигнала. Бутоните на пешеходните светофари осигуряват възможно най-дълго зелен сигнал за преминаващите, независимо от информацията, която датчиците на колите дават. Неслучайно първите усилия, които общината полага, за да превърне София в умен град, са свързани с транспорта и пътищата. На въпроса кое е най-важното нещо, което искате да бъде направено в града ви, 50% от хората по света посочват първо транспорта. Веднага след това е сигурността. Затова това са двете основни насоки, върху които се е фокусирала компанията “Телелинк”. Тя разработва проект за умен град в столицата с партньорството на Ел Джи и корейска компания, чиито собственик е общината в Сеул. Всички решения ще бъдат “Ейжър”. “Това дава няколко аспекта на гаранция на сигурността на данните, за практичното им използване и за възможност за надграждане”, разказват собственикът на “Телелинк” Любомир Минчев и ръководителят на отдел “Интелигентни системи” Стефан Малиновски. Билетчето за градски транспорт например ще се купува чрез приложение за смартфон. Ще има информация и кога ще дойде автобусът. Хората, които не работят със смартфони, ще си вземат хартиено билетче с QR код, който се чете от същите валидатори, които ще разчитат билета и от екрана на телефона. Технологията ще предоставя данни на общината колко са пътуващите и колко са платили билет. Статистиката показва, чи при въвеждането на подобна система приходите от билети скача до 20%. До края на 2018 г. “Телелинк” ще реализира проект, който ще Той включва поставянето на валидатори и машини за билети в превозните средства и извън тях. Ще може да се плаща с монети, банкноти, чрез приложение за телефон или NFC технология. В част от превозните средства ще има система за видеонаблюдение. Билетната система ще е вързана към друга за управление на трафика и електронните табла. Проектът включва и видеонаблюдение на кръстовища в града с интелигентна система за превенция на задръствания, изграждане на контролен център, подмяна на светофарните уредби, внедряване на система за управление и контрол на трафика, система за предоставяне на приоритет на автобусите. За другото основно направление - сигурността, “Телелинк” залага основно на камерите. Те дават информация и за трафика на кръстовищата, чрез която да се регулират светофарите. Те ще бъдат свързани с информационния поток от самите превозни средства - така ще се намали спирането и тръгването, което е главната причина за износването на пътните настилки. Фирмата разработва и решения, насочени към паркирането в града. Те са базират на системата LoRa и технологията NFC. В асфалта се вграждат пасивни устройства и когато кола паркира върху тях, сензорът отчита, че мястото е заето. Ще се използват и камери, които показват къде има празни места и дали има достатъчно място за паркиране на автомобила. “Можем да се интегрираме с вече разработени системи, например за велосипедите. Ще се опитаме да направим така, че нашата платформа да взаимодейства с други, и в един момент всичко, което е създадено в града, да бъде интегрирано”, обяснява Минчев. Интелигентна система в София вече има изградена и от БТК. Технологията използва сензори, които не консумират голямо количество енергия и може да издържат по 10 г. Мрежата може да бъде използвана за интелигентните системи за паркиране, сензори за качеството на въздуха, управление на контейнерите за смет, дистанционното отчитане на всякакви измервателни уреди за бита и други. “Инвестираме, за да бъдем активен участник в изграждането на нов, по-добър начин на живот и устойчивото развитие на градовете ни”, казва изпълнителният директор на БТК Атанас Добрев.", "date": "2018.02.15", "title": "В София и Стара Загора ще купуват билет за автобус през GSM, кофи ще казват, че са пълни"}
{"url": "https://www.24chasa.bg/novini/article/6718539", "text": "Лек автомобил е изгорял в с. Арбанаси. Това съобщиха за  „Фокус“  от Регионална дирекция „Пожарна безопасност и защита на населението“. Сигналът за пожар на ул. “Света Богородица“ е получен в 09.49 часа. На място е изпратен екип на Районната служба във Велико Търново с два противопожарни автомобила и шестима пожарникари. Пламъците засегнали и намиращата се в близост сграда, от която са унищожени 15 кв. м. покривна конструкция, 8 дървени прозорци и са опушени 150 кв. м. стени. Причините са инцидента са в процес на установяване.", "date": "2018.02.15", "title": "Кола изгоря в с. Арбанаси, пожарът засегна и намираща се в близост сграда"}
{"url": "https://www.24chasa.bg/novini/article/6718453", "text": "Боеприпаси са били открити в къща в Приморско, в която призори на 14 февруари е арестуван мъж, заподозрян във връзка с убийството на данъчния шеф Ивайло Стаменов, научи 24 часа. Адресът е бил атакуван от спецполицаи около 6 ч. сутринта. В акцията на ГДБОП са участвали и служители на ОД МВР Бургас.  Веднага след задържането му мъжът е откаран в спецпрокуратурата в столицата. Става дума за 36-годишния Динко И. от Приморско, казаха хора от морския град. Той бил внук на бившия общински съветник Иван Леонов, който сега отглеждал животни в покрайнините на Приморско. Паралелно с този арест са проверени още няколко адреса в Приморско. За няколко часа са били задържани двама братя близнаци, за които имало данни, че са близки до арестувания  мъж, довериха запознати. Също рано сутринта на 14 февруари полиция е атакувала и няколко адреса в Бургас, които се намират на територията на Пето РУП. В някои от тях били открити наркотици.  От Областната дирекция на МВР обаче отказват информация по случая. Килър стреля по данъчния шеф Ивайло Стаменов на 18 декември в центъра на София. Шефът на Фискален контрол в НАП почина в болница няколко дни по-късно. Източници от прокуратурата и полицията в София не отричат за арести, но и не потвърждават връзка с убийството на Иво Стаменов.", "date": "2018.02.15", "title": "Боеприпаси открити у арестуван в  Приморско,  може да е свързан с убития данъчен (Обновена)"}
{"url": "https://www.24chasa.bg/novini/article/6718078", "text": "Последната и третата спирка на обиколката в района на държавния секретар на САЩ Рекс Тилерсон е Анкара, пише вестник „Джумхуриет”. Утре започва двудневното му посещение в Турция. Най-напред ще бъде приет от президента Реджеп Тайип Ердоган, а след това ще разговаря с неговия колега - външния министър на Турция Мевлют Чавушоглу. Най-интригуващият въпрос е дали сред срещите със съветника по въпросите на националната сигурност на САЩ Хърбърт Макмастър и с министъра на отбраната Джеймс Матис, Тилерсон идва в Турция с някакво ново предложение за „ремонт” на двустранните връзки. Очакванията на Анкара са за „конкретни стъпки”, предава \"Фокус\".  „Турция е важен съюзник на Америка в НАТО. В района за нас все още е и важен партньор. Нужно е да намерим път да продължаваме да работим в същата посока. Свързани сме със същите резултати и по въпроса за Сирия. Много добре знаем ,че подобно на нейното обкръжение, Турция е изправена пред заплахи, произтичащи от Ирак и от Сирия. Надяваме се да проведем разговори какво сътрудничество можем да осъществим, така че да намалим тези заплахи срещу Турция. Според мен, това, което ще осигури най-голяма полза за Турция, е мирният процес на преговорите в Женева. Именно в неговите рамки може да се постигне стабилност в Сирия.”, посочва още Рекс Тилерсон, цитиран от „Джумхуриет”.", "date": "2018.02.15", "title": "Тилърсън:  Турция е важен съюзник на САЩ в НАТО и важен наш партньор в района"}
{"url": "https://www.24chasa.bg/novini/article/6718086", "text": "\"Валери Жаблянов не трябва да се оттегля. Не би трябвало да му бъде искана оставката.\" Това заяви депутатът от БСП Александър Симов по повод исканата оставка на колегата му Валери Жаблянов от страна на ГЕРБ по-рано. \"Започвам да си мисля кое лице на ГЕРБ е истинското - това, с което вчера ни обявиха, че историята е баланс, че преди 1944 година също има насилие, което трябва да се осъди. Или днешните им изцепки и изявления, в които сатанизираме комунизма\", допълни още Симов.", "date": "2018.02.15", "title": "Симов: Валери Жаблянов не трябва да се оттегля"}
{"url": "https://www.24chasa.bg/novini/article/6718082", "text": "Агенцията по заетостта отчита 237 322 регистрирани безработни през януари. Това съобщиха от агенцията. Това е най-ниската численост през първия месец на годината от въвеждането на административната статистика на Агенцията по заетостта през 2004 г. досега. Равнището на регистрираната безработица през януари е 7.2 на сто. Сравнението с предходния месец отчита минимално нарастване от 0.1 процентни пункта, докато годишният паралел показва значително намаление от 1.0 процентен пункт. По данни на Агенцията по заетостта през първия месец на годината безработицата традиционно нараства, поради характерната за сезона по-слаба икономическа активност. Новорегистрираните безработни през януари са 30 446. От тях 900 са били неактивни - не са били нито заети, нито учащи и не са търсили работа. Освен към безработни, услугите, предоставяни в бюрата по труда, са насочени също към заети, учащи и пенсионери, като 434 от тях са били регистрирани като търсещи работа през месеца. Месечните данни показват, че на работа през януари са постъпили 17 270 лица. Значителен е делът на устроените в реалната икономика - над 85 на сто от общо постъпилите на работа. В резултат на изпълнение на активните мерки за насърчаване на заетостта, през месеца в субсидирана заетост са включени общо 2 358 лица.", "date": "2018.02.15", "title": "Най-малко регистрирани безработни през този януари за последните 15 години"}
{"url": "https://www.24chasa.bg/novini/article/6718083", "text": "Вече няколко дипломатически представителства в руската столица Москва са получили пликове, съдържащи бях прах, съобщиха за РИА Новости от Главното управление на Министерството на вътрешните работи. Полицията е иззела съдържанието на пликовете за изследване. След проверката е установено, че прахът не е опасен, предаде \"Фокус\". Не се уточнява посолствата на кои страни са получили пратката. Според източник на агенцията една от мисиите, до която е изпратен такъв плик, е тази на Нидерландия. РИА Новости напомня, че през последните дни подобни инциденти имаше и в други държави.", "date": "2018.02.15", "title": "Няколко посолства в Русия получиха пликове с бял прах"}
{"url": "https://www.24chasa.bg/novini/article/6718100", "text": "Това не е първият гаф на Валери Жаблянов, той се превърна в говорител на сръбската теза по Договора за добросъседство с Македония. Това заяви зам.-шефът на депутатите от \"Обединени патриоти\" Искрен Веселинов пред журналисти в парламента по повод исканата оставка на депутата от БСП Валери Жаблянов. \"Той привеждаше същите доводи против договора, които привеждаха в Скопие просръбските партии. Имаше изказвания, които приравняваха участието на България в Първата световна война с участието в някаква империалистическа война\", заяви Веселинов. По думите му това са тези от ранните години на БКП, които са \"неадекватни\" спрямо съвременното развитие на страната и историческата истина. \"Не мога да приема, че в малка България е трябвало да бъдат избити 200 пъти повече хора, отколкото в Хитлеристка Германия. Тезата за \"Народния съд\" като нещо много рутинно не е правилна\", категоричен бе той.", "date": "2018.02.15", "title": "Искрен Веселинов: Това не е първият гаф на Валери Жаблянов"}
{"url": "https://www.24chasa.bg/novini/article/6718104", "text": "На извънредно заседание се събраха червените депутати и ръководството на БСП заради Валери Жаблянов. То обаче се провежда на \"Позитано\", а не в парламента, както се прави обикновено в работен за НС ден. Заседанието се наложи заради гафа на Жаблянов, който вкара изречение за това, че Народният съд е бил необходим в позиция срещу \"Луковмарш\" от името на Изпълнителното бюро на партията до премиера. Оказа се, че това не е било съгласувано и след гръмналия скандал изречението беше изтрито. Самият Жаблянов обяви, че не вижда основание да подава оставка.", "date": "2018.02.15", "title": "БСП се събра извънредно заради Жаблянов"}
{"url": "https://www.24chasa.bg/novini/article/6718111", "text": "Патриарх Неофит пристигна в село Байлово за погребението на дядо Добри, който почина в понеделник. Десетки свещенослужители и стотици миряни са в храма на селото, за да се простят с добрия старец. Той ще бъде погребан в двора на църквата точно до постройката, в която е живял в последните години от живота си.  \"Той не искаше да го възхваляваме, а да запали в нас вярата в Господ\", каза духовник след опелото.  Очаквайте подробности! ", "date": "2018.02.15", "title": "Патриарх Неофит пристигна за погребението на дядо Добри в Байлово (Снимки)"}
{"url": "https://www.24chasa.bg/novini/article/6718052", "text": "Даваме кмета на Златица Магдалена Иванова на прокурор за нарушения, обяви Антон Тодоров от ГЕРБ. И показа снимка как последната усвоила пари за изграждане на хранителен комплекс не по предназначение, докато децата трябвало да ходят на студа с километри, за да се нахранят. \"През 2014г. е извършена инспекция на община Златица и на кметицата от БСП. По времето на управлението на Орешарски са отпуснати над 2 млн. В края на 2014г. този доклад излиза със своите констатации, които за мен са меко казани потресаващи\", заяви народният представител от ГЕРБ Александър Иванов. \"Кметицата на БСП не е провела такава процедура, констатирано е като нарушение и е известно становището на комисията, че това е нарушение на закона. Вие сами разбирате, че това е меко казано притеснително\", допълни той.  \"БСП управлява в 33 общини. В тези общини от година и половина се носят писъци на огнетеното население. Благодаря на бога, че управляват само в 33 общини\", заяви Антон Тодоров. \"Парите, които трябва да бъдат похарчени за парно, за закуска, са похарчени за нещо друго, няма ги. В резултат на тия данни ние внасяме сигнал в Прокуратурата\", каза още той. \"Тези нарушения трябва да бъдат разследвани от прокуратурата. Ако някой погледне доклада и каже, че не вижда нарушение, аз няма да споря с него. Ние просто се запознахме с данните от този доклад, нека Прокуратурата се самосезира и разследва\", заяви Александър Иванов.", "date": "2018.02.15", "title": "ГЕРБ дава кметицата на Златица на прокурор (Видео, обновена)"}
{"url": "https://www.24chasa.bg/novini/article/6718098", "text": "Сейф с пари е бил задигнат от безмитния магазин, който се намира на Морска гара Бургас, научи 24 часа. В касата е имало около 6000 лв., разкриха осведомени. Въпреки че фри шопът е имал СОТ, той е бил обезвреден от бандитите. Полиция извършва оглед на мястото, иззети са охранителни камери, монтирани в района на Морската гара. Очаквайте подробности.", "date": "2018.02.15", "title": "Първо в 24 часа: Задигнаха сейф с 6000 лв. от Морската гара в Бургас"}
{"url": "https://www.24chasa.bg/novini/article/6718135", "text": "Днес е поредният патриотичен ден за България, защото защитихме обикновените българи и отхвърлихме ветото на президента. БСП се опитва да превърне България в ТКЗС с председател президента. Това заяви на брифинг в парламента Валентин Касабов от Обединени патриоти във връзка с преодоляното по-ра о президентско вето на Закона за посевния и посадъчния материал. \"Много съм доволен от това, което постигнахме като група Обединени патриоти\", заяви вносителят на текстовете Йордан Апостолов. Според неговите предложения, се улеснява застрояването на земеделски земи, промяната на предназначението им, урежда се и въпросът с платените за това такси. \"Днес преодоляхме безумна теза, приложена във ветото, че нарушаваме члена на Конституцията, но без да има обоснованост\", каза Апостолов. Според него с е постигнат успех, който касае хиляди предприемачи. Той заяви, че текстовете са законови. \"На наша страна беше справедливостта\", каза Апостолов.", "date": "2018.02.15", "title": "Депутат: БСП се опитва да превърне България  в ТКЗС с председател президента"}
{"url": "https://www.24chasa.bg/novini/article/6718155", "text": "Борбата с езика на омразата изисква да правиш добро, а не просто да говориш за него. Това каза кметът на София Йорданка Фандъкова по време на международния форум \"София казва \"Не\" на словото на омразата и на екстремизма\", който е организиран в Аулата на Софийския университет \"Св.Климент Охридски\", предаде БТА.  Тя посочи, че Столичната община подкрепя всички добри идеи, които са насочени към послания за толерантност и за повече взаимно уважение. Години наред Столичната община в мое лице не съгласува провеждането на шествието на Луков марш и издава заповеди за забрана, която да даде възможност на органите на реда да реагират адекватно, каза още кметът на столицата. Тя допълни, че през 2017 г., когато са постъпили уведомленията за тазгодишното събитие е издала две заповеди за забрана, но те са били обжалвани и в съда са били отменени. Фандъкова допълни, че въпреки всичко това събитието няма съгласуване, освен поднасянето на цветя на паметната плоча. Това трябва да говори за ясната позиция, че подобни събития нямат място в нашия град, отбеляза Фандъкова. Тя посочи, че не е важно само да забраниш подобно събитие, а е важно да можеш да подкрепиш дейности, които са свързани с обратното - със защита на ценности като толерантност и взаимно уважение. Заместник-министърът на образованието Деница Сачева посочи, че е особено важно гражданското образование. Министерството на образованието и науката през следващите години ще реализира проекти с обучение на учители по гражданско образование и демократична култура и по интеркултурно образование, ще бъде оказана и финансова подкрепа за пилотно въвеждане на образование за демократично гражданство и интеркултурно образование като допълнителна подготовка във факултативни часове, допълни тя. Заместник-министърът на външните работи Георг Георгиев отбеляза, че това, което българското правителство направи в последните няколко месеца чрез приемането на работната дефиниция за антисемитизъм и определянето на национален координатор за борба с антисемитизма, бе да даде гаранцията на страната ни за това, че на най-високо ниво ще се противопостави на всички прояви на нетолерантност, нетърпимост и опити чуждото достойнство и свобода да бъдат накърнени и ограничени. По думите му българското общество ще устои на провокациите и опитите за пробив на българския етнически модел. Той напомни, че не трябва да забравяме, че в стремежа си да заклеймим един тоталитарен, диктаторски режим, не бива да оправдаваме друг, защото те в някакъв момент на историята са коствали живота на много хора.", "date": "2018.02.15", "title": "Фандъкова: Борбата с езика на омразата изисква да правиш добро"}
{"url": "https://www.24chasa.bg/novini/article/6718162", "text": "Две просещи малолетни деца в Трън са поставени под закрила в семейна среда със съдействието на отдел \"Закрила на детето\", съобщиха от общината. Социални работници, представители на Местната комисия за борба срещу противообществените прояви на малолетни и непълнолетни и полицейски служители, е имала девет акции за търсене на просещи деца през миналата година. След грижата за двамата малолетни просяци подобни случаи не са констатирани, предаде БТА. Комисията при община Трън работи с 25 деца, всички са от ромския етнос. Няма получена информация от Трънски районен съд за условно осъдени непълнолетни. В община Трън не са регистрирани малолетни и непълнолетни, споделящи екстремистки идеи, или принадлежащи към радикални и екстремистки групи. Не са установени малолетни и непълнолетни, извършили противообществени прояви и насилие, мотивирани от расова, верска и етническа омраза, уточняват още от общината.", "date": "2018.02.15", "title": "Поставиха под закрила в семейна среда просещи малолетни деца от Трън"}
{"url": "https://www.24chasa.bg/novini/article/6718165", "text": "Служители на ОДМВР – Габрово разкриха лаборатория за производство на синтетични наркотици. Иззети са метамфетамин, марихуана, прекурсори за производството на синтетични наркотични вещества и др. Това съобщиха от пресцентъра на МВР. Полицейските действия стартирали на 12 февруари от служители на сектор „Противодействие на криминалната престъпност“ при областната дирекция и колегите им от РУ-Габрово. В частен имот, в землището на с. Чукили, криминалистите задържали трима 30-годишни мъже от Габрово, непосредствено след осъществен процес по производство на синтетични наркотични вещества. Мъжете са заловени, докато напускали имота с лек автомобил „Хонда“. У тримата са намерени и иззети общо 189 грама метамфетамин. Водачът на автомобила бил тестван за употреба на наркотични вещества – техническото средство отчело положителен резултат за метамфетамин. В хода на процесуално – следствените действия в имота полицаите иззели туби с химически вещества, необходими за производството на синтетични наркотични вещества, колби, нивомери, помпи, термометри, защитни маски и облекла и др. Допълнително било установено, че единият от мъжете и 25-годишна жена от Габрово държат наркотици в жилището й. Намерени и иззети са 3,905 грама метамфетамин и 187 грама марихуана. За случая е уведомена Окръжната прокуратура - Габрово. По случая е образувано досъдебно производство. Двама от мъжете и жената са задържани с полицейска мярка за 24 часа, а на третия – ползвател на частния имот, с прокурорско постановление е задържан за 72 часа. Работата по цялостното изясняване и документиране на случая продължава.", "date": "2018.02.15", "title": "Разкриха лаборатория за производство на синтетични наркотици в Габрово"}
{"url": "https://www.24chasa.bg/novini/article/6718202", "text": "Великобритания обвини днес Русия за кибератака, засегнала компании в Европа миналата година, предаде Ройтерс. Извършената през юни атака \"НеПетя\" започна в Украйна, където парализира компютри на държавни учреждения и фирми, след което се разпространи на други места по света, като доведе до спиране на работата на пристанища, заводи и офиси. Британското външно министерство каза, че атаката е дошла от руската армия. \"Решението открито да се каже кой е отговорен за този случай подчертава, че Великобритания и нейните съюзници няма да търпят злонамерена кибердейност\", заяви ведомството. Според него \"атаката е била прикрита като престъпно начинание, но целта й е била главно да нанесе щети\". \"Основните цели бяха украинския финансов, енергиен и правителствен сектор. Нейният безразборен замисъл доведе до по-нататъшното й разпространение, засягайки други европейски и руски сфери на дейност\", каза министерството, предаде БТА. По-рано Русия отрече да стои зад атаката, причинила загуби за стотици милиони долари. Сред засегнатите бяха базираната във Великобритания компания \"Рекит Бенкизер\" и датската \"АП Мьолер-Мерск\". Британският министър на отбраната Гавин Уилямсън каза, че атаката е част от нова ера на военни действия и Великобритания трябва да е готова да отговори.", "date": "2018.02.15", "title": "Великобритания обвини Русия за кибератака и каза, че няма да търпи подобни действия"}
{"url": "https://www.24chasa.bg/novini/article/6718195", "text": "Държавният глава на Руската федерация Владимир Путин не е приемал решение за засекретяване на информацията за загиналите руски граждани в Сирия. Това увери говорителят на Кремъл Дмитрий Песков, предава TACC. „Не, президентът не е взимал решение. Всичко, което можем да кажем по тази тема, вече е казано, няма какво да добавим“, категоричен бе Песков. По-рано тази седмица във връзка със съобщения за множество убийства на руски войници в Сирия Песков призова средствата за масова информация да не попадат „в плен на изкривените данни“, предава \"Фокус\".  „Призоваваме да се ръководите от грешна информация – преднамерено или не, и все така сериозно да подхождате към предаване на потенциално важни събития, за да не попадате в плен на изкривените данни“, бяха думите, с които Песков се обърна в сряда към журналистите.", "date": "2018.02.15", "title": "Кремъл: Путин не е решавал да засекрети информация за загиналите руски граждани в Сирия"}
{"url": "https://www.24chasa.bg/novini/article/6718243", "text": "Гранични полицаи от ГКПП Аерогара София задържаха вчера 27-годишния Г.П. от Ботевград, който се опитал да напусне страната, съобщиха от пресцентъра на Гранична полиция.  Той ограбил на 13 февруари своя съгражданка, издърпвайки златното й колие. След доброто взаимодействие на служителите от Националния координационен център на ГДГП и криминалистите от ОДМВР София, извършителят на престъплението е локализиран и задържан на ГКПП Аерогара София при опит да напусне страната с полет за Лондон. Г. П. е предаден на РУП Ботевград. Откраднатата вещ е намерена и иззета, а пълното документиране на случая продължава под наблюдението на районната прокуратура.", "date": "2018.02.15", "title": "Задържаха 27-годишен на летище София, откраднал златно колие от жена"}
{"url": "https://www.24chasa.bg/novini/article/6718242", "text": "Русия твърдо отрича  , заяви днес говорителят на Кремъл Дмитрий Песков, цитиран от Ройтерс. Според Песков твърденията са безпочвени и са част от \"русофобска\" кампания, провеждана в някои западни страни. Великобритания обвини Русия по-рано днес за кибератаката, засегнала компании в Европа.", "date": "2018.02.15", "title": "Русия: Британските твърдения, че стоим зад кибератака, са безпочвени"}
{"url": "https://www.24chasa.bg/novini/article/6718267", "text": "Парламентът прие единодушно на първо четене с 96 гласа \"за\" промени в Закона за лекарствените продукти в хуманната медицина. С измененията, предложени от правителството, се въвеждат мерки за наблюдение на лекарствените продукти, включени в Позитивния лекарствен списък, и за ограничаване на износа им при наличие на липса или недостиг на територията на страната. Предвижда се създаване на Експертен съвет към Изпълнителната агенция по лекарствата /ИАЛ/, който да изготвя списък с лекарствени продукти, за които може да се ограничава износът. Списъкът ще се публикува на интернет страницата на агенцията и търговците на едро с лекарствени продукти ще са длъжни да подават уведомление преди извършване на планиран износ на тези медикаменти. Изпълнителната агенция по лекарствата ще изготви и списък на наблюдавани лекарствени продукти, съдържащ лекарствените продукти, за които през последните три месеца са постъпили уведомления за планиран износ. Въвежда се задължение към притежателите на разрешение за употреба да поддържат резерв, в количества до 10 на сто за лекарствените продукти по чл. 217в, ал. 3, изчислен въз основа на потреблението на съответните лекарствени продукти през последните шест месеца. Предвижда се анализът за установяване на липса и недостиг да се извършва при условия и по ред, определени в наредба на министъра на здравеопазването, по предложение на изпълнителния директор на ИАЛ. Въвежда се изискване ИАЛ да изгради специализирана електронна система за събиране и анализиране на информация, за липса и недостиг на лекарствени продукти на територията на страната в срок до четири месеца от влизането в сила на закона. Създава се правна възможност пациенти, които не са включени в клинични изпитания, да получат достъп до лечение, когато липсва терапевтична алтернатива и лекарственият продукт не е разрешен за употреба в друга държава, като тези лекарствени продукти няма да се заплащат с публични средства. Предлага се критериите и редът за извършване на лечение с лекарствен продукт за състрадателна употреба да се определят в наредба на министъра на здравеопазването. И опозицията, и управляващите приветстваха предложените промени в закона, но отбелязаха, че има нужда от прецизиране на текстовете между първо и второ четене.", "date": "2018.02.15", "title": "Приеха на първо четене промени, ограничаващи износа на лекарства"}
{"url": "https://www.24chasa.bg/novini/article/6718279", "text": "Турция изгражда нов наблюдателен пост в зоната за деескалация в сирийската провинция Идлиб, съобщиха турските медии и световните агенции. Постът ще бъде близо до райони, контролирани от сирийското правителство, информира Анадолската агенция. Турски военнослужещи с бронирана техника пристигнаха снощи в района Мааррет ан Нуман в Идлиб, предаде БТА. Новият пост ще бъде шестият от общо 12-те наблюдателни пунктове, които Турция планира да изгради в района. Генералният щаб на въоръжените сили на Турция обяви началото на операцията в Идлиб на 9 октомври.", "date": "2018.02.15", "title": "Турция изгражда нов наблюдателен пост в Идлиб"}
{"url": "https://www.24chasa.bg/novini/article/6718289", "text": "До две години кадастралната карта ще обхване 90% от територията на страната. Това съобщи изпълнителният директор на Агенцията по геодезия, картография и кадастър инж. Михаил Киров в интервю за БНР, предадоха от пресцентъра на МИнистерството на регионалното развитие и благоустройството. „От 2001-ва година до сега кадастрална карта е изработена за близо 4 млн. хектара земи, което е около 36% от общата територия на страната и обхваща около 9 млн. имота“, обясни Киров. Той подчерта, че кадастралната карта е обхванала вече всички областни градове и 111 общински центрове в страната, както и териториите по Черноморието, планинските ни курорти, местата със силно развит пазар на имоти и с голям инвестиционен интерес. Изразходваните средства за изработката на кадастралната карта до момента възлизат на около 96,7 млн. лв., а приходите от услугите, свързани с нея, възлизат на 180 млн. лв. „Очакваме за финализиране на целия процес да бъдат необходими приблизително 70 млн. лв.“, коментира още изпълнителният директор на Агенцията по геодезия, картография и кадастър. Той беше категоричен, че до 2023 г. се очаква да приключи цялата цифровизация на урбанизираната територия на страната. „Само в столицата агенцията вече има 8 изнесени офиса, обслужващи гражданите, което чувствително е намалило опашките от чакащи,“ съобщи Михаил Киров и припомни, че документи могат да се подават в един офис, а да се получат в друг – посочен от заявителя. Киров подчерта, че електронните услуги, предоставяни от АГКК, са с 30% по-евтини от тези подавани на гише и пестят не само средства, но и време на гражданите. „Към момента едва 10% от предоставяните услуги от АГКК се заявяват електронно“, съобщи изпълнителният директор на агенцията и призова общините и гражданите да се възползват от улеснението, което им се предоставя. Киров припомни, че нотариусите също имат електронен достъп до кадастралните данни.", "date": "2018.02.15", "title": "До две години кадастралната карта ще обхване 90% от територията на страната"}
{"url": "https://www.24chasa.bg/novini/article/6718297", "text": "До 15 март предприятията и самоосигуряващите се лица, които са изплатили през 2017 г. доходи на физически лица, посочени в чл. 73, ал. 1 от Закона за данъците върху доходите на физическите лица (ЗДДФЛ), са длъжни да представят в НАП справка по образец за тези доходи, съобщиха от пресцентъра на НАП В справката по чл. 73, ал. 1 от ЗДДФЛ се обявяват изплатените през годината доходи на физически лица от: - друга стопанска дейност (извънтрудови правоотношения, упражняване на свободна професия, за авторски и лицензионни възнаграждения и др. посочени в чл. 29 от ЗДДФЛ); - наем или друго възмездно предоставяне за ползване на права или имущество; - доходи, посочени в чл. 35 от ЗДДФЛ, включително облагаемите парични и предметни награди от игри, от състезания и конкурси, които не са предоставени от работодател или възложител; - доходи, подлежащи на облагане с окончателен данък по реда на глава шеста от ЗДДФЛ, включително доходи от дивиденти и ликвидационни дялове; - доходи от прехвърляне на права и имущество и други доходи, посочени в чл. 73, ал. 1 от ЗДДФЛ. Доходите, които следва да се включат в справката, изчерпателно са описани в номенклатурата за вид на дохода към утвърдения от министъра на финансите образец на справката. От НАП обръщат внимание, че паричните и предметните печалби от игри на случайността, които са освободени от облагане по реда на ЗДДФЛ от 01.01.2017 г., са посочените в чл. 13, ал. 1, т. 20 и 21 от ЗДДФЛ: парични и предметни печалби, получени от участие в хазартни игри, организирани с лиценз, издаден по реда на Закона за хазарта (ЗХ) или съгласно законодателството на друга държава-членка на Европейския съюз (ЕС), или държава-страна по Споразумението за Европейското икономическо пространство (ЕИП); наградите, които се дават във вид на допълнителна игра или предметна печалба с незначителна стойност от развлекателни автомати, по смисъла на ЗХ или съгласно законодателството на друга държава-членка на ЕС, или държава-страна по Споразумението за ЕИП, както и предметните печалби с незначителна стойност от други игри на случайността, извън посочените по-горе хазартни игри. „Предметна печалба с незначителна стойност“ за целите на закона е предметна печалба, чиято пазарна цена е до 30 лв. Всички парични награди от игри на случайността, както и предметните награди с пазарна цена над 30 лв., които не попадат в цитираните по-горе изключения, представляват облагаем доход по чл. 35, т. 2 от ЗДДФЛ и се описват в справката по чл. 73, ал. 1 от ЗДДФЛ. Те трябва да се декларират от физическите лица в годишна данъчна декларация в срок до 30 април на годината, следващата годината на придобиването им. Информацията от справките, които предприятията подават, позволява на приходната администрация да извърши съпоставка на декларираните данни от платците и получателите на доходи. Санкциите за непредставяне на данни за изплатени суми на физически лица, както и за посочване на неверни или непълни данни в справката, са в размер до 250 лева. Глобата се налага за всяко физическо лице, за което не е подадена информация или подадената информация не е коректна. Повече информация за попълването и подаването на справката по чл. 73, ал. 1 от ЗДДФЛ може да се получи на телефона за информация на НАП 0700 18 700 на цената на градски разговор.", "date": "2018.02.15", "title": "Фирмите подават данни за платени доходи на физически лица до 15 март"}
{"url": "https://www.24chasa.bg/novini/article/6718313", "text": "Парламентът прие на първо четене промени в Закона за морските пространства, вътрешните водни пътища и пристанищата на Република България. С измененията се цели да бъдат въведени в българското законодателство изискванията на европейска директива за установяване на рамка за морско пространствено планиране, предаде БТА. Всяка държава членка следва в срок до 31 март 2021 г. да разработи морски пространствен план с обхват и съдържание, определен в националното законодателство. Предвижда се общото ръководството и координацията на дейността по морско пространствено планиране да се осъществява от министъра на регионалното развитие и благоустройството, който отговаря и за изработването и поддържането на Морския пространствен план на Република България. Създава се и Консултативен съвет по въпросите на морското пространствено планиране като помощен орган към министъра на регионалното развитие и благоустройството. Със законопроекта се прецизират текстовете, отнасящи се до развитието и модернизацията на пристанищата за обществен транспорт. Предвидено е генералният план на пристанище за обществен транспорт да е устройствената основа за неговото изграждане и разширяване. Създават се основни законови правила относно инвестиционното проектиране на нови пристанища и на нови специализирани пристанищни обекти, за разширение на съществуващи пристанища и специализирани пристанищни обекти, както и за изграждане на отделни обекти и подобекти в яхтени пристанища, рибарски пристанища и пристанища със специално предназначение, като се отчита спецификата на обектите на инвестиционно проектиране. Въвежда се изискване за задължително използване на корабното оборудване за система за автоматична идентификация от корабите, намиращи се в българските морски пространства и вътрешни водни пътища и създаване на необходимите предпоставки за набиране на достатъчна и актуална информация за тези кораби, необходима за осигуряване на безопасност на корабоплаването и за постигане сигурността на корабите и българските пристанища. Създава се нормативно основание за изработване и приемане на Национален план за търсене и спасяване в района за търсене и спасяване, за който Република България отговаря, както и актуализиране на списъка на ведомствата, отговорни за провеждане на операциите по търсене и спасяване.", "date": "2018.02.15", "title": "Приеха на първо четене законови промени за морското пространствено планиране и модернизацията на пристанищата"}
{"url": "https://www.24chasa.bg/novini/article/6718298", "text": "Упоено бенгалско тигърче откриха в пластмасов контейнер в пощенски офис в Мексико. Пратката е подготвена за изпращане в друга част на страната,  Двумесечната котка е открита от кучетата на федералната полиция, които извършвали рутинна проверка на пощенска служба в град Тлакепага в мексиканския щат Халиско. Обучените кучета чули шумове и движение вътре в пластмасовия контейнер, а офицерите забелязали, че в него има пробити дупки за влизане на въздух. Капакът е добре затворен с лента. Когато полицаите го вдигат, откриват вътре бенгалски тигър. Котката е упоена и лежи върху вестник, без да има храна или вода в контейнера. Пощенската кутия трябва да напусне щата Халиско, за да пътува до щата Куеретаро в централната част на Мексико.", "date": "2018.02.15", "title": "Откриха упоено тигърче без вода и храна в Мексико, опитали се да го пратят по пощата"}
{"url": "https://www.24chasa.bg/novini/article/6718318", "text": "Генералният председател на основната опозиционна Народнорепубликанска партия (НРП) Кемал Кълъчдароглу изненадващо е постъпил на лечение в болницата „Аджъбадем” в Анкара, предаде информационната агенция Догу хабер ажансъ (ДХА), цитирана от \"Фокус\". От централата на НРП съобщават, че причина са проблеми на уринарния тракт. Очаква се в рамките на деня Кемал Кълъчдароглу да напусне болничното заведение, посочва още ДХА.", "date": "2018.02.15", "title": "Откараха спешно в болница лидера на турската опозиция"}
{"url": "https://www.24chasa.bg/novini/article/6718319", "text": "\"Моите аргументи бяха много ясни, те са разбрани от широката българска общественост, но аз не внасям моите вета по преценка дали парламентът ще ги отхвърли, или не. Аз съм длъжен да ги направя там, където виждам, че има несъответствия най-малкото с Конституцията.\" Това каза президентът Румен Радев малко след като парламентът отхвърли ветото му върху промените в Закона за посевния и посадъчния материал, докато бе на посещение в БТА - Българската телеграфна агенция. \"Аз съм изключително поласкан, че премиерът следи с такова огромно внимание хората от моята администрация - не само за тяхното настояще, а даже проявява творчество към тяхното минало. Аз съм горд, че имам интелигентни съветници и секретари и началник кабинет. Но в никакъв случай те не са причината за напрежението между нас, а това са много други неща\". Така президентът Румен Радев коментира критиките на министър-председателя Бойко Борисов към администрацията му.  Вчера в интервю в ефира на bTV премиерът Бойко Борисов не атакува директно държавния глава, но направи сериозни забележки за синхрона между „Дундуков” 1 и „Дондуков” 2 и посочи началника на президентския кабинет Иво Христов като основен виновник за напрежението между институциите. „В президентството има един човек, който пише речите на Радев. Един медиен човек, помня го още от Би Би Ти – телевизията на Пеевски”, заяви тогава Борисов, като допълни, че говори за Христов.  \"Аз съм изключително поласкан, че премиерът следи с такова огромно внимание хората от моята администрация - не само за тяхното настояще, а даже проявява творчество към тяхното минало. Аз съм горд, че имам интелигентни съветници и секретари и началник кабинет. Но в никакъв случай те не са причината за напрежението между нас, а това са много други неща\", каза Радев. По думите му проблемите са в \"пренебрежителното отношение към проблемите на националния суверенитет, скалъпената целенасочена парламентарна комисия за нови изтребители и грубите лъжи покрай нея, прекратената модернизация и разсипията във въоръжените сили, идеите за безкрайни концесии, липсата на прозрачност в собственост в управленски решения, бетонирането на корупцията с новия закон, внасянето на промени и то генерални в законите между първо и второ четене без обществено обсъждане и без съпътстващите становища от ресорните институции, катастрофата в чуждестранните инвестиции, липсата на ефективна политика за развитието на човешкия капитал, мизерните пенсии и заплати след дълги години шумно прокламиране на икономически растеж и финансова стабилност\". \"Това са все неща, която всяват напрежение. Да вземем дори моето отхвърлено вето за мораториума за иновативните лекарства. В същото време бяха разпределени огромни суми, и то в сфери, където явно има доказани немалко проблеми, каквото е санирането. Но споменаването в едно изречение на хора от моята администрация с името на господин Пеевски, аз възприемам като груба манипулация. Както виждате, господин Борисов получи коледен подарък с пълната безрезервна подкрепа от господин Доган. Партията на господин Борисов гласува единодушно внесения от господин Пеевски закон за КТБ. И ако някой наистина смесва в едно изречение хора от моята администрация с името на господин Пеевски дължи отговори на въпроси. Имал ли е срещи и продължава ли да има срещи с господин Пеевски? Имал ли е и продължава ли да има общи бизнес интереси с господин Пеевски? Разпределял ли е и продължава ли да разпределя обществени поръчки в интерес на господин Пеевски?\", каза още президентът.", "date": "2018.02.15", "title": "Заради Иво Христов президентът Радев пита Борисов за Пеевски"}
{"url": "https://www.24chasa.bg/novini/article/6718334", "text": "Най-добрият начин, за да няма поскъпване на тока на свободния пазар, е да се създадат условия за конкурентен и разширен пазар. Всички други мерки ще имат краткосрочен характер, каза на пресконференция на Българския енергиен и минен форум в БТА енергийният експерт Антон Иванов. Според него сега се търсят решения на базата на административни подходи, които имат кратковременен характер на въздействие и след време отново се възстановяват факторите, които водят до повишение на цените. Според експерта конкурентният пазар ще ни изведе до ситуация, при която промишлеността да може да си планира разходите и до това да не ставаме на заложници на опасността при фалит на наши предприятия да се налага внос на ток от чужбина. Антон Иванов напомни, че цената на тока на свободния пазар се формира от три основни групи разходи. Той открои влиянието на цените на съседните борси и допълни, че когато има повишение на цените в региона, такова ще има и у нас. По отношение влиянието на \"добавка за обществото\" експертът посочи, че възможността за намаление на цената в рамките на тази компонента извън пазарните и общи тенденции е доста ограничена. Според Иван Хиновски - председател на Българския енергиен и минен форум, всички дългосрочни договори в сектора би било идеално, ако се предоговорят, като всички централи и част от ВЕИ-тата излязат на борсата и получат право да предлагат електроенергия при конкурентни условия. Според експерта това ще доведе до по-високата им ликвидност, ВЕИ-тата ще предлагат енергия на много ниски цени, но според него това би било риск за някои от големите централи, които ще се принудят да предлагат енергия на по-ниска цена. Пазарът обаче има нужда от такава конкуренция, смята експертът. Според него за бъдещата АЕЦ \"Белене\" най-вероятно ще се искат дългосрочни договори за изкупуване на електроенергията.", "date": "2018.02.15", "title": "Експерти: За да не поскъпва токът, трябват условия за конкурентен и разширен пазар"}
{"url": "https://www.24chasa.bg/novini/article/6718336", "text": "Генералният секретар на НАТО Йенс Столтенберг призова днес за проява на гъвкавост в преговорите за името на Македония. През 2008 г. в Букурещ решихме да поканим Македония в НАТО, веднага щом Скопие реши въпроса за името по общоприемлив начин. Досега не беше възможно постигането на решение. Надявам се настоящите инициативи да доведат до такова решение. Новото правителство в Скопие показа готовност за гъвкавост. Бих бил много внимателен в предположенията дали ще се постигне съгласие, това е открит въпрос от дълги години. Призовавам за гъвкавост, добави Столтенберг. Той съобщи, че е разговарял с министрите на отбраната на Гърция и Турция по повод скорошния инцидент в Егейско море с кораби на двете държави. Призовавам да се запази прекият контакт, за да няма нови инциденти в бъдеще, за да спадне напрежението. Двете държави са ценни съюзници в пакта и бихме искали да направим всичко възможно за избягването на истински проблем, добави генералният секретар. Столтенберг съобщи, че на днешното си заседание министрите на отбраната от НАТО са одобрили началото на подготовката на нова, обучителна, а не бойна мисия на алианса в Ирак. Той отбеляза, че досега международната коалиция срещу \"Ислямска държава\" е освободила 98 процента от завладените територии в Сирия и Ирак, и 7,5 млн. души са били освободени от джихадистите. По повод Афганистан генералният секретар коментира, че там е възможно само политическо решение. Той изрази надеждата талибаните да споделят това виждане. Столтенберг добави, че сътрудничеството с ЕС е стратегически важно. Той съобщи, че е постигнато съгласие двете организации да си сътрудничат за придвижването на военни сили в Европа и в областта на киберзащитата. По повод разноските за отбрана в НАТО Столтенберг поясни, че има напредък, но остава дълъг път до целта за разходи, равни на два процента от БВП. Всички в алианса възнамеряват да увеличат вложенията. Това е добро начало, за първи път имаме годишни планове за отбранителни разходи. Призоваваме държавите, които нямат планове за постигането на целта, да ги изготвят, заяви генералният секретар. Той определи като нещо обичайно това, че Русия все още не е изпратила нов посланик в НАТО. Обичайно е държавите да сменят посланиците си. Понякога това отнема време. Очаквам да разговарям с руския външен министър Сергей Лавров в Мюнхен, включително за Съвета НАТО-Русия. Вярвам, че диалогът винаги е важен, особено сега, когато отношенията са трудни и напрежението е голямо, допълни Столтенберг.", "date": "2018.02.15", "title": "НАТО призова за гъвкавост в преговорите за името на Македония"}
{"url": "https://www.24chasa.bg/novini/article/6718346", "text": "Като държавен глава се радвам, че има такава Българска телеграфна агенция - със своите история, традиции, опит, професионализъм и високи стандарти. С това се обърна президентът Румен Радев към генералния директор на БТА Максим Минчев и неговите колеги. Държавният глава беше гост на редакционния съвет на агенцията по повод 120-годишнината й. \"Можете само да се гордеете, че БТА е сред първите 10 такива агенции в Европа и изобщо в света. Че тя от самото й създаване е държавна агенция, че тогава българската държава е имала мъдростта да прецени голямата сила на информацията, че това е врата на България към света и на света към България. Че за тези 120 години много малко институции в страната са запазили името си едно и също и не са прекъсвали никога своята работа\", обясни президентът Радев. Той сподели опита си от военното дело. \"Когато технологиите се развият, става смяна на тактиката. Днес основният фактор в информацията става скоростта. При вас битката е не за часове и минути, а за секунди\", каза Радев. Той посочи и двата най-важни фактора - обективността и достоверността, по които личи силния професионализъм и високите етични норми. Президентът пожела на екипа на националната агенция да бъде все така упорит и всеотдаен, да работи с високи стандарти и да бъде еталон за качество на журналистика във времената на фалшиви новини, на гръмки заглавия и измислени герои. \"Тези стандарти са стълбовете на качествената журналистика, които се подкопават от политически и икономически натиск. Медиите трябва да служат не на управляващите, а на управляваните - това е призвание, което отдавна изпълнявате\", каза още президентът на журналистите в БТА. Той им пожела да са все така упорити, надъхани и да бъдат еталон за качествена журналистика.", "date": "2018.02.15", "title": "Президентът Радев гост в БТА за 120-годишнината на агенцията"}
{"url": "https://www.24chasa.bg/novini/article/6718515", "text": "Мъж на 42 г. от Попово, убил свой съгражданин, ще лежи 10 години в затвора при строг режим. Такава е присъдата на Окръжния съд в Търговище над Никола Хр.,  До осъдителната присъда се стигна, след като подсъдимият призна изцяло вината си и пожела делото срещу него да се гледа при условията на съкратено съдебно следствие, за да получи наказание за извършеното умишлено убийство, намалено с една трета, уточниха Днес от Апелативната прокуратура във Варна. Съдът уважи частично и гражданските искове на децата на убития. Убийството било извършено в дома на подсъдимия, където Никола живеел заедно с майка си. Жертвата имал връзка с майката и често гостувал в дома им. Във фаталната вечер тримата изпили значително количество алкохол. Между Никола и приятеля на майка му започнал конфликт, прераснал във физическа разправа. 42-годишният мъж нанесъл побой над по-възрастния си гост. Съборил го на леглото и започнал да го души. А.А. починал. Домакинът решил да заличи следите от побоя. Положил тялото на възрастния мъж на леглото, оправил дрехите му така, че да не се виждат следите от душенето. Едва след това - около 3 часа след полунощ, майката му се обадила на спешния телефон и съобщила, че гостуващият им А.А. не се чувствал добре. Пред пристигналите медици от Спешния център тя обяснила, че той е починал от естествена смърт. Тъй като нямало видими следи от насилие по лицето на мъртвия, те възприели обясненията на домакините. Така Никола бил на косъм да се размине с провосъдието. Близките на мъртвия обаче открили следи от насилие по тялото му едва когато започнали да го подготвят за погребението. Поисканата от тях аутопсия показала, че жертвата е със счупена челюст, кръвонасядания и травми по тялото, причинени от нанесен побой. Така Никола Хр. бил уличен като автор на тежкото криминално престъпление и Окръжната прокуратура го обвинила в умишлено убийство - престъпление по член 115 от НК. Присъдата на Търговищкия окръжен съд подлежи на обжалване пред Апелативния съд във Варна, казаха още от прокуратурата.", "date": "2018.02.15", "title": "10 години затвор за мъж, убил приятеля на майка си в Попово (Обновена)"}
{"url": "https://www.24chasa.bg/novini/article/6718569", "text": "България е сред държавите, които се очаква да изпълнят целта вложенията им в отбранителни способности да достигнат два процента от БВП до 2024 г., съобщи пред български журналисти в Брюксел вицепремиерът Красимир Каракачанов. Още на 3 януари българското правителство прие националния план за увеличаване на разходите до два процента от БВП, поясни той. По неговите думи се предвижда всяка година разходите да бъдат повишавани до постигането на тази цел, предаде БТА. Средствата за отбрана не са само заради поетия ангажимент, а са необходими за модернизация на нашите въоръжени сили. Разглеждам този въпрос не само като формален ангажимент, а като възможност с тези средства през следващите години да модернизираме Българската армия, да реализираме проектите за трите вида въоръжени сили и да повишим техните способности. Това за нас е необходимо, тъй като много време целеви разходи за ново въоръжение и техника не са отделяни. Имаше години, в които военните бюджети бяха съкращавани. Това е необходимост за нас, а не само ангажимент към НАТО, коментира Каракачанов. За разлика от много други европейски държави, в България има разбиране по тази тема. Българският народ много добре осъзнава, че в региона, в който живеем, предизвикателствата, за да не кажа заплахите, са много сериозни, за да правим излишни спорове дали трябва да отделяме необходимите средства за отбрана. Някои европейски държави смятат, че отделяните от тях средства за отбрана са достатъчни. Лично аз смятам, че в нашето общество има разбиране. Големият въпрос е как отделяните средства за отбрана да бъдат изразходвани правилно, целенасочено, за да придобиваме максимално нова и модерна техника, и да подобрим максимално способностите на нашите въоръжени сили, допълни той. Вицепремиерът се срещна днес в централата на НАТО с министъра на отбраната на САЩ Джеймс Матис. Това е първата среща на подобно равнище от 2014 г. насам. На срещата Каракачанов е поканил своя колега у нас. Обсъдихме нивото на сътрудничество във военната област, необходимостта от засилване на това сътрудничество и извеждането му на по-високо ниво като комуникация. Това днес бе първата крачка в тази посока. Запознах Матис с нашите програми за модернизация на въоръжените сили, уточни вицепремиерът. Той съобщи, че нашата страна е изразила готовност да участва в бъдещата обучителна операция на НАТО в Ирак.", "date": "2018.02.15", "title": "Каракачанов: България е сред държавите, \nкоито очакват да изпълнят целите на НАТО за вложения в отбраната"}
{"url": "https://www.24chasa.bg/novini/article/6718565", "text": "Дружествата в областта на социалните медии трябва да положат повече усилия, за да изпълнят исканията, отправени през март миналата година от Европейската комисия и органите за защита на потребителите на държавите членки, за спазване на правилата на ЕС за защита на потребителите. Промените, които са направили Facebook, Twitter и Google +, за да приведат своите условия за ползване в съответствие с правилата на ЕС за защита на потребителите, са публикувани днес. Това съобщиха от представителството на Европейската комисия (ЕК) в България.  От тези промени ще се възползват вече повече от четвърт милиард потребители в ЕС, които използват социални медии. Гражданите няма повече да бъдат принуждавани да се отказват от задължителни права, като например правото да върнат покупка, направена онлайн; те ще могат да подават жалбите си в Европа, а не в Калифорния; и платформите, подобно на доставчиците на офлайн услуги, ще поемат своя справедлив дял от отговорност към потребителите в ЕС.  Промените обаче само частично отговарят на изискванията съгласно правото на ЕС за защита на потребителите. Докато последните предложения на Google изглеждат в съответствие с исканията, отправени от органите за защита на потребителите, Facebook и в по-голяма степен Twitter само частично са разрешили важни въпроси във връзка с отговорността им и начина на уведомяване на потребителите относно евентуално премахване на съдържание или прекратяване на договор. Що се отнася до процедурата за „уведомяване и действие“, която органите за защита на потребителите използват, за да съобщят за наличието на незаконно съдържание и да поискат премахването му, промените, въведени от някои дружества, са недостатъчни.", "date": "2018.02.15", "title": "ЕК: Социалните медии да положат повече усилия за защита на потребителите"}
{"url": "https://www.24chasa.bg/novini/article/6718579", "text": "Гръцкият премиер Алексис Ципрас заяви днес, че Гърция няма да търпи никакви предизвикателства към териториалната й цялост,  , предаде Ройтерс. \"Нашето послание е ясно... Гърция няма да позволи, приеме или търпи каквото и да е предизвикателство към териториалната й цялост и суверенните й права\", посочи Ципрас. \"Гърция не е страна, която играе игри\", добави премиерът на среща с министъра на морския флот. Сблъсъкът между двата плавателни съда стана в понеделник вечерта в близост до островите Имия, които Турция нарича Кардак. Всяка от двете страни обвини другата за инцидента. Двойката необитаеми острови доведоха Гърция и Турция до ръба на война през 1996 г. Отбелязвайки, че източната граница на Гърция е също така и граница на Европейския съюз, Ципрас отбеляза: \"Предизвикателствата и агресивната реторика срещу суверенните права на една страна членка на ЕС са насочени срещу целия ЕС\".", "date": "2018.02.15", "title": "Ципрас: Гърция няма да търпи предизвикателства към териториалната й цялост"}
{"url": "https://www.24chasa.bg/novini/article/6718588", "text": "Сферите на сътрудничество между България и Индия и неизползвания потенциал в двустранните контакти обсъдиха вицепрезидентът Илияна Йотова и Нейно Превъзходителство Пуджа Капур на среща на „Дондуков“ 2, съобщиха от прессекратариата на Държавния глава. „През годините са създадени много механизми за двустранно сътрудничество, но те не са изпълнени докрай със съдържание“, отбеляза вицепрезидентът и добави, че за България са много важни икономическите връзки с една от най-бързо развиващите се икономики в света. По думите на Илияна Йотова много по-интензивни могат да бъдат контактите на двете страни в сферата на образованието, здравеопазването, енергетиката и туризма. „България е мястото, където се срещат Азия и Европа“, заяви Н. Пр. Пуджа Капур и сподели прекрасните си впечатления от страната и народа ни. „България може да бъде добър лобист на Индия сред европейските партньори“, посочи вицепрезидентът. Посланикът на Индия отправи покана към вицепрезидента да бъде почетен гост на отбелязването на Международния ден на йогата на 21 юни в София. „Честването на тази дата е чудесен повод да покажем Вашата страна в България“ – с тези думи Илияна Йотова прие поканата.", "date": "2018.02.15", "title": "Индийският посланик у нас: България може да бъде добър лобист на Индия"}
{"url": "https://www.24chasa.bg/novini/article/6718605", "text": "Полският премиер Матеуш Моравецки разкритикува косвено страни като Германия заради малкото средства, които отделят за отбраната, и каза, че те се държат като \"гратисчии\", предаде Франс прес. Това изявление премиерът направи в навечерието на визита в Берлин. \"Кой излага на риск единството на НАТО? Онзи, който казва, че всеки трябва да харчи за отбрана 2 процента от БВП, за да има солидарност между страните, или онзи, който се държи като гратисчия и харчи само 1 процент, но живее под защитния щит, попита Моравецки в интервю за германския в. \"Велт\". Понастоящем Берлин инвестира малко над 1 процент от БВП за отбрана, докато Варшава постигна целта от 2 процента от БВП, поставили си страните членки на алианса, предаде БТА. \"Онзи, който се държи като гратисчия, излага на риск единството на Запада\", допълни полският премиер, който утре ще разговаря с германския канцлер Ангела Меркел. \"Европа досега гледаше много лежерно на въпроса за отбраната и живееше под щита на Pax Americana (Американския мир)\", допълни той. В интервюто полският премиер освен това отново каза, че е против проекта за газопровод \"Северен поток 2\", подкрепян силно от Берлин и предвиждащ газова връзка на Русия с Германия чрез Балтийско море. \"Днес Украйна е относително сигурна, защото контролира коридора за доставка на руски природен газ към Централна Европа\", заяви Моравецки. Ако \"Северен поток 2\" бъде реализиран, природният газ няма да минава през Украйна и тогава Русия може да предизвика ескалация на конфликта в Украйна, дори да атакува цялата територия на тази страна, смята полският премиер. Проектът \"Северен поток 2\" е разработен от руския гигант Газпром и пет европейски компании. Тези пет групи са се ангажирали да финансират всяка по 10 процента от стойността на проекта, оценяван на 9,5 милиарда евро.", "date": "2018.02.15", "title": "Полският премиер разкритикува страните, които харчат малко средства за отбрана"}
{"url": "https://www.24chasa.bg/novini/article/6718617", "text": "Деветнадесетгодишният  , съобщава вестник USA Today. Младежът, който миналата година е бил изключен от учебното заведение заради сбиване, се завърна в гимназията в градчето Паркленд, за да търси отмъщение. Крус е задържан недалеч от дома си, разположен близо до училището, където откри безразборна стрелба. Източник от правоохранителните органи, пожелал анонимност, потвърди, че нападателят е бил разпознат по време на атаката, \"Фокус\" Полицията съобщи, че първоначално Крус е бил отведен в болница заради затруднения с дишането, след което е подложен на разпит в управлението на шерифа на окръг Броуърд, Междувременно бе потвърдено, че при стрелбата са убити 17 души, включително училищен треньор, който се е опитал да предпази учениците си. Общо 14 души са настанени в болница за лечение.", "date": "2018.02.15", "title": "Задържаха стрелеца от Флорида за умишлено убийство на 17 души"}
{"url": "https://www.24chasa.bg/novini/article/6718638", "text": "1000 кг прекурсор за производството на синтетични наркотици (амфетамин/метаамфетамин) задържаха митнически служители от Митница Аерогара София - отдел „Борба с наркотрафика\". Това съобщиха от Агенция \"Митници\". На 1 февруари 2017 г., при извършване на проверка на карго пратка, пристигнала на Летище София от Виетнам през Москва, митническите служители от Митница Аерогара София - отдел „Борба с наркотрафика\" установяват, че четиридесетте колета на пратката, съдържащи бяло прахообразно вещество, са декларирани като химическа субстанция (potassium salicylate), която има легално приложение във фармацията като противовъзпалително средство. С оглед риска от трафик на прекурсори от този регион към страните от ЕС, съгласно правомощията на митническите служители по Закона за митниците, е извършен физически контрол и е взета представителна проба от веществото, която е изпратена за анализ в Централна митническа лаборатория. При извършената лабораторна експертиза е установено, че веществото представлява прекурсор за производство на амфетамин/метамфетамин - вещества, присъстващи в Приложение 1 на Закона за контрол върху наркотичните вещества и прекурсорите. Под надзора и ръководството на Софийска градска прокуратура по случая се провежда досъдебно производство за престъпление по чл. 242 ал.3 от НК.", "date": "2018.02.15", "title": "Задържаха 1 тон прекурсор за производство на наркотици на летище София"}
{"url": "https://www.24chasa.bg/novini/article/6718650", "text": "Районна прокуратура в Русе е внесла в съда обвинителен акт срещу 58-годишен мъж за държане на цигари без бандерол. Това съобщават от прокуратурата. Случаят е от 25 декември миналата година. Обвиняемият се снабдил на изгодна цена с цигари без акцизен бандерол - 408 кутии или 8160 къса. Той скрил тютюневите изделия под пасажерската седалка в автомобила си \"Мерцедес\" и в късния следобед на същия ден тръгнал от Стара Загора за Румъния. На ГКПП \"Дунав мост\" мъжът бил спрян за щателна проверка. При огледа митничарите открили нелегалните цигари, които били на обща стойност 3060 лева. Предстои делото да бъде насрочено за разглеждане от съда.", "date": "2018.02.15", "title": "Съдят русенец, заловен е с над 8000 къса нелегални цигари"}
{"url": "https://www.24chasa.bg/novini/article/6718646", "text": "Лидерът на управляващата южноафриканска партия Сирил Рамапоза бе избран за президент на страната, съобщиха световните агенции, цитирани от БТА. Рамапоза бе вицепрезидент на Джейкъб Зума, а миналата година оглави партията Африкански национален конгрес. На гласуването днес в парламента двете опозиционни партии - \"Борци за икономическа свобода\" и Демократичен алианс, казаха, че бойкотират вота. Депутатите от едната партия дори напуснаха пленарната зала. Джейкъб Зума подаде оставка след години на скандали, опетнили имиджа на управляващата партия. 65-годишният Рамапоза каза в първата си реч като президент, че ще се бори за изкореняване на корупцията и съживяване на икономиката.", "date": "2018.02.15", "title": "Лидерът на управляващата партия избран за президент на Южна Африка"}
{"url": "https://www.24chasa.bg/novini/article/6718658", "text": "На 26 март стартираме с дискусиите за районирането на страната. През 2018 година трябва да вземем експертното, а в края на годината и политическото решение. Това каза министърът на регионалното развитие и благоустройство Николай Нанков на заседание на парламентарната регионална комисия, предаде „Фокус“. „Пред България предстои ново райониране, то не трябва да притеснява гражданите от гледна точка на промяна на граници“, посочи той. „Почти няма страна в ЕС, в която районите за планиране и развитие, да са със имена, свързани с посоките“, коментира Николай Нанков. „През март и април на няколко форума ще бъдат поканени академичната общност, колегите от президентството и неправителствения сектор и ще подложим на дискусия основните варианти за районирането“, обясни регионалният министър. „Районирането не променя по никакъв начин подкрепата на т.нар. „изостанали райони“, каза още той.", "date": "2018.02.15", "title": "Нанков: На 26 март стартираме с дискусиите за районирането на страната"}
{"url": "https://www.24chasa.bg/novini/article/6718669", "text": "В рамките на Срещата на министрите на отбраната на страните-членки на НАТО в Брюксел, днес, 15 февруари, се проведе среща между министъра на отбраната Красимир Каракачанов и Джим Матис, секретар по отбраната на САЩ. По време на разговорите бяха обсъдени актуални въпроси на двустранните отношения. Двете страни заявиха заинтересованост от съществено разширяване и задълбочаване на сътрудничеството по широк кръг от теми, включително и за реализацията на проектите за модернизация на Българската армия. Секретарят по отбраната на САЩ с благодарност прие отправената му покана за посещение в България. Двамата министри разгледаха и водещи теми от дневния ред на Алианса в контекста на очакваните решения на срещата на най-високо равнище на НАТО през юли 2018 г. Отчитайки ролята на България като председател на Съвета на ЕС, министър Каракачанов и министър Матис размениха мнения относно процесите на засилване на европейската отбрана в рамките на ЕС и взаимодействието НАТО – ЕС. Утре, 16 февруари, министърът на отбраната Красимир Каракачанов ще се присъедини към българската делегация, водена от министър-председателя Бойко Борисов, която ще участва в Мюнхенската конференция по сигурността.", "date": "2018.02.15", "title": "Каракачанов се срещна със секретаря по отбраната на САЩ Джим Матис"}
{"url": "https://www.24chasa.bg/novini/article/6718923", "text": "Полицията е разкрила лаборатория за производство на синтетични наркотици в частен имот в габровското село Чукили. Задържани са трима мъже и жена. Това съобщиха днес от ОД на МВР. На 12 февруари служители от сектора за противодействие на криминалната престъпност заловили трима 30-годишни мъже от Габрово непосредствено след като те били произвели синтетични наркотични вещества в частния имот. Мъжете били задържани, докато напускали имота с лек автомобил \"Хонда\". У тях били намерени и иззети общо 189 грама метамфетамин. Водачът на автомобила имал положителна проба за употреба на метамфетамин. При претърсване на имота криминалистите намерили и иззели прекурсори, туби с химически вещества, необходими за производството на синтетични наркотични вещества, колби, нивомери, помпи, термометри, защитни маски и облекла. По-късно полицаите установили, че единият от мъжете и 25-годишна жена от Габрово държат наркотици в жилището на жената. Там били намерени и иззети близо 4 килограма метамфетамин и 187 грама марихуана. Работата по изясняване и документиране на случая продължава под наблюдение на Окръжната прокуратура.", "date": "2018.02.15", "title": "Разкриха лаборатория за производство на синтетични наркотици край Габрово"}
{"url": "https://www.24chasa.bg/novini/article/6718930", "text": "Утре в Агенция „Пътна инфраструктура“ ще бъдат отворени офертите на участниците в обществената поръчка за извършване на строителен надзор при укрепването на свлачището при км 72+300 на път I-6 Радомир - Перник, съобщиха от АПИ. Проектът ще кандидатства за финансиране по приоритетна ос 4 „Превенция и управление на риска от наводнения и свлачища“ на Оперативна програма „Околна среда“ 2014-2020 г. През декември м. г. стартира тръжната процедура за извършването на проучвателно-проектантски работи и укрепване на свлачището при 72-ри км на първокласния път, в местността „Цървеняка“. Целта е да бъдат проучени инженерно-геоложките условия в района на свлачището, причините за активизиране и разработване на техническо решение за трайното възстановяване и укрепване на засегнатия участък, който е с дължина около 25 метра. Основните причини за проявените свлачищни процеси, според становището на експертите, е преовлажняване на откоса в следствие на паднали значителни количества валежи, геоложки строеж и геоморфоложки особености, нерегулиран отток от терените над откоса и др.", "date": "2018.02.15", "title": "Утре отварят офертите за строителен надзор при укрепване на свлачището при 72-ри км на Радомир - Перник"}
{"url": "https://www.24chasa.bg/novini/article/6718935", "text": "Председателят на Народното събрание Цвета Караянчева разговаря с генералния секретар на Парламентарната асамблея на Черноморското икономическо сътрудничество (ПАЧИС) Асаф Хаджиев. В срещата участва и председателят на Комисията по икономическа политика и туризъм и заместник-председател на ПАЧИС Петър Кънев, съобщиха от пресцентъра на Народното събрание.  България отдава голямо значение на участието си в най-развитата и активна Парламентарна асамблея в региона на Черно море и българските парламентаристи се включват дейно в нейната работа, отбеляза на срещата председателят на Народното събрание. Българското председателство на Съвета на ЕС е голямо предизвикателство за страната ни, посочи Цвета Караянчева. Тя информира госта за програмата на неговото парламентарно измерение и изрази благодарност към генералния секретар на ПАЧИС за приетата от него покана да бъде основен говорител на откриващата се утре в София Интерпарламентарната конференция за Общата външна политика и политика за сигурност и Общата политика за сигурност и отбрана. Надявам се от съвместните срещи на парламентаристите от страните от ЕС и тези от региона да произлязат добри идеи, които да реализираме съвместно в бъдеще, добави председателят на Народното събрание. Генералният секретар на ПАЧИС Асаф Хаджиев отбеляза, че България играе важна роля в дейността на Асамблеята и българските парламентаристи винаги правят конструктивни предложения, които са в интерес на сътрудничеството в Черноморския регион. Той отправи покана към председателя на Народното събрание да присъства на срещата на председателите на парламенти на страните-членки на ПАЧИС по повод 25-та годишнина от създаването на Асамблеята през май в Истанбул.", "date": "2018.02.15", "title": "Караянчева: България отдава голямо значение на участието си в ПАЧИС"}
{"url": "https://www.24chasa.bg/novini/article/6718938", "text": "Прессекретарят на руското външно министерство Мария Захарова, коментирайки изказването на българския министър-председател Бойко Борисов за президентските избори в Русия, му предложи да получи руско гражданство и да участва в тях, предава ТАСС, цитирана от \"Фокус\".  Преди няколко седмици българският министър-председател се пошегува в Брюксел, че в света има две неща, които никой не избира: родителите си и президента на Русия. „Борисов има шанс – може да получи руско гражданство и да гласува за президент“, заяви Захарова. „Мечтите се сбъдват“, допълни тя. Президентските избори в Русия ще се състоят на 18 март 2018 година. За поста се борят осем кандидати.", "date": "2018.02.15", "title": "Захарова: Борисов може да получи руско гражданство и да гласува за президент"}
{"url": "https://www.24chasa.bg/novini/article/6718939", "text": "Продължават проверките на Столичния инспекторат на строителни обекти и автосервизи, съобщава пресцентърът на Столичната община, цитиран от БТА. Днес са извършени осем проверки на строителни обекти. На четири обекта в районите \"Студентски\" и \"Лозенец\" са съставени актове. Направени са и пет проверки на автосервизи в районите \"Изгрев\", \"Надежда\" и \"Възраждане\". Инспекторите следят за неправомерно горене на отпадъчни материали и отработено масло, като и за непочистени прилежащи площи. По време на проверката е съставен акт за непочистена прилежаща площ на един от сервизите, се посочва в съобщението.", "date": "2018.02.15", "title": "Съставиха актове на строителни обекти и автосервизи в София за горене на отпадъци"}
{"url": "https://www.24chasa.bg/novini/article/6718966", "text": "„На мен не ми стигна времето, но дано има достатъчно време колегите да направят закон за дарителството и меценатството”, коментира пред   бившият министър на културата Петър Стоянович. „В България има хора с възможности, които трайно финансират театри, галерии и определени творци, но те го правят само заради личната си амбиция или личната си привързаност”, добави той.", "date": "2018.02.15", "title": "Петър Стоянович: Дано има време да се направи закон за меценатството"}
{"url": "https://www.24chasa.bg/novini/article/6718967", "text": "Египетската армия заяви, че е убила 53 екстремистки бойци при голяма антитерористична операция, продължаваща почти седмица, предаде ТАСС. \"Общият резултат от началото на операцията до днес е: 137 цели, поразени от военновъздушните сили, 53 ликвидирани екстремисти и петима пленени\", каза военният говорител Тамер ар Рифаи, предаде БТА. Той добави, че са арестувани 680 човека, свързани с престъпления, издирвани по наказателни дела и заподозрени за поддържане на бойци. Открити са 378 скривалища, складове и опорни пунктове на терористите. В тях са намерени самоделни бомби, експлозиви, автомобили и мотоциклети. Армията заяви, че египетски бойни кораби са наложили пълна морска блокада на Синайския полуостров.", "date": "2018.02.15", "title": "Убиха над 50 екстремисти при антитерористична операция в Египет"}
{"url": "https://www.24chasa.bg/novini/article/6718992", "text": "Във връзка с вчерашното телевизионно интервю на премиера Бойко Борисов по bTV и днешното изявление на президента Румен Радев, депутатът от ДПС Делян Пеевски заяви:  Не познавам началника на кабинета на президента Радев - Иво Христов, като същият никога не е работил за мен. Не приемам замесването на моето име с това на премиера Борисов, по начина, използван от президента Румен Радев, тъй като нямам и никога не съм имал бизнес-интереси или други обвързаности с премиера. Считам, че не е сериозно премиер и президент, от висотата на тяхната позиция, да ме използват в опит за разрешаване на съществуващите между тях, или между техните администрации, проблеми, както и да се упражняват върху името ми, особено с подобна неприемлива за институциите, които представляват, риторика. Каквито и проблеми премиерът и президентът да имат помежду си, лични или институционални, да ги решават занапред като големи момчета, генерали, без да намесват един депутат от опозицията, защото аз нямам никакво отношение към техните спорове за самолети, танкове, търгове или разни комисии. С тези си действия и забъркването на името ми в техните търкания, премиерът и президентът се поставят единствено в услуга на хора като Иво Прокопиев и олигархичните кръгове около него, чиито задкулисни бизнес интерес аз разобличавам през моите медии.", "date": "2018.02.15", "title": "Делян Пеевски: Нямам и никога не съм имал обвързаности с премиера"}
