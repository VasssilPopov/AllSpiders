{"url": "https://www.24chasa.bg/novini/article/7491723", "text": "Френската авиокомпания \"Ер Франс\" (Air France) заяви днес, че ще спре да използва над 200 милиона пластмасови изделия за еднократна употреба при полетите си още в края на 2019 година, съобщават от компанията. Към края на 2019 г. \"Ер Франс\" ще се откаже от 210 милиона пластмасови предмета за еднократна употреба, предава  . При всички полети те ще бъдат заменени от предмети, изработени от биоразградими материали. Вместо 25 милиона пластмасови бъркалки за кафе или чай пък ще се използват дървени, съобщава авиопревозвачът на сайта си. Тези нововъведения ще доведат до ликвидиране на над 1300 тона пластмаса, допълва компанията. От 2015 г. тя спря да използва пластмасови сламки в самолетите си, което е намалило употребяваните пластмасови предмети с 1,3 милиона.", "date": "2019.06.05", "title": "\"Ер Франс\" спира да използва пластмасови съдове за еднократна употреба"}
{"url": "https://www.24chasa.bg/novini/article/7491561", "text": "“Отивам да воювам в Сирия в полза на невинните цивилни граждани там.” Това заявил швейцарецът Кевин Бахли при задържавнето му на ГКПП Капитан Андреево на 11 септември м.г. Той пътувал за град Идлиб, където по това време са останали последните военни сили на “Ислямска държава”. Бахли е бил с пълно бойно снаряжение в джипа си - пистолет “Зиг Зауер” 9 мм, който му е даден от Швейцарската армия за съхранение, ловна пушка “Берета”, ловна карабина с оптика и бойни патрони, над 400 други боеприпаса, лък със стрели, 24 ножа, 3 броя мачете, 2 брадви, военна каска, бронежилетка, бинокъл, уред за нощно виждане, противогаз, маскировъчни бои, лекарства, одеяло, камера, лаптоп. През 2018 г. швейцарецът започнал да търси информация в интернет за войната в Сирия и симпатизирал на терористите. Първо искал да замине като турист, но после решил да пътува сам. Изтеглил на лаптопа си подробно описан маршрут от родния си град Зур в Швейцария до Идлиб. Тръгнал през нощта на 9 срещу 10 септември 2018 г. Написал прощално писмо на баща си. Когато той го прочел, се обадил на службите за сигурност. Същия ден Бахли е обявен за международно издирване. По това време той вече се е настанил в столичен хотел. Арестуван е на 11 септември на ГКПП Капитан Андреево след проверка на документите му. Разследването срещу кандидат-терориста е приключило и започва днес в Специализирания наказателен съд. ", "date": "2019.06.05", "title": "Прощално писмо  до баща му издава  швейцарец, арестуван в България за тероризъм (Обзор)"}
{"url": "https://www.24chasa.bg/novini/article/7491683", "text": "Късно следобед, към 17.40 часа в полицията е получен сигнал за тревожна ситуация в жилищен блок в ж.к. “Дианабад“. Според първоначалната информация, 25-годишна жена, в нестабилно състояние и без дрехи, заплашвала да опожари жилището на третия етаж, където живее и да се хвърли от терасата. Това съобщиха от пресцентъра на МВР. Към мястото са насочени екипи на пожарната и линейка, патрули от Първо РУ-СДВР. След опитите за разговор с нея, от които тя не се е повлияла, младата жена е причинила запалване в дома, което наложило своевременна реакция. Тя е спасена с намесата на екипа пожарникари, разпънали платно, върху което е скочила. Физически невредима, грижите за нея са поети от медицински екип, който ще установи общото й здравословно състояние. Не е открито опасно съдържание в изоставен пакет в района на чешмата в Градската градина, за който бе съобщено в полицията малко след 19 часа и мястото бе временно заградено до пристигането на специализиран екип, който е обезопасил кашона. При проверката, приключила към 19.40 часа са намерени пакетирани изоставени лични вещи.", "date": "2019.06.05", "title": "25-годишна запали дома си и скочи от третия етаж в столичния кв. \"Дианабад\""}
{"url": "https://www.24chasa.bg/novini/article/7491686", "text": "Отчитаме почти отлично изпълнение на Оперативна програма \"Региони в растеж\" 2014-2020 г. с някои идентифицирани рискове. Към днешна дата по програмата, която е най-мащабната за обновяване облика на българските региони, са сключени 587 договора на обща стойност над 2,5 млрд.лв., с което е договорен 86% от бюджета й. 113 от тях вече са успешно приключили. Това съобщи заместник-министърът на регионалното развитие и благоустройството и ръководител на Управляващия орган на ОПРР Деница Николова пред Парламентарната комисия по европейските въпроси и контрол на европейските фондове, цитирана от пресцентъра на МРРБ. По програмата се обновяват 448 обекта на образователната инфраструктура на стойност над 642 млн. лв. Сред тях са 122 детски градини, 308 училища, 5 обединени детски комплекса, 13 университета. \"Това е огромна подкрепа в реализацията на основния приоритет на правителството за модернизация на българското образование и подобряване на качеството\", коментира Николова. Със 121 млн.лв. лв. се реновират 542 социални жилища. Над 53,4 млн.лв. са фокусирани в обновяване на 66 сгради на общинската и държавната администрация. По програмата се санират и обновяват 37 Районни и Гранични полицейски управления, в които се влагат почти 17 млн. лв. Над 9,4 млн. лв. се инвестират в ремонта на 26 Районни служби \"Пожарна безопасност и защита на населението\". С мерки за енергийна ефективност се обновяват и 602 жилищни сгради, като инвестицията надхвърля 142, 6 млн. лв. Зам.-министър Деница Николова отчете още, че с над 434 млн. лв. от програмата се реализират над 333 обекта на градската среда. Ремонтират се и се изграждат нови паркове, градини, междублокови пространства, детски и спортни площадки, площади, булеварди, улици, пешеходни зони, велоалеи. В резултат се облагородяват 4 045 454,56 кв. м незастроени площи, включително 10,4 хектара площ на рехабилитираната земя в зони с потенциал за икономическо развитие. Почти 350 км ще бъдат подобрените трасета на обществения транспорт, в който се инвестират близо 278 млн. лв. Обновяват се 3 депа, 53 спирки, доставят се 263 информационни табла, изграждат се 25 интелигентни пешеходни пътеки, 50 светофара, внедряват се 9 интелигентни транспортни системи и се купуват 96 нови транспортни средства в големите български градове. Близо 165 млн. лв. се влагат за модернизиране на спешната помощ в страната. С парите се предвижда около края на годината да започне основен ремонт и преоборудване на 235 обекта на спешна медицинска помощ, купуване на 400 нови линейки и др. Зам.-министър Николова посочи, че въпреки забавянето на проекта за реформа в спешната помощ, вече се отчита добър напредък. Сключени са договори за доставка на линейки за по-голямата част от страната, като се водят дискусии за преодоляване на трудностите за осигуряване на автомобилите с висока проходимост. През месец февруари е публикувана процедура за избор на изпълнител за доставка на оборудване и апаратура, като офертите са в етап на оценка. Подготвят се за обявяване всички поръчки и за избор на фирми за ремонта на центровете за спешна медицинска помощ. С добри темпове се изпълнява и другият голям проект, който се финансира от ОПРР - интегрираният градски транспорт на София. Вече се ремонтира трамвайното трасе по улица \"Каменоделска\" към \"Орландовци\". Има сключен договор за монтаж на 220 ел. табла по спирките на градския транспорт в София. В процедура е реконструкцията на трасето на трамвай щ5 по бул. \"Цар Борис III\". По спирките на обновеното трасе ще се изгради и система за видеонаблюдение. Ще се доставят и 13 ниски подови трамвая, а първите 6 се очакват до края на месец август. \"Работим активно и по подготовка за бъдещия програмен период - 2021-2027 г.\", каза още зам.-министър Николова. \"Готвим и основните стратегически документи, необходими за бъдещото структуриране на програмата - актуализация на национална концепция за регионално развитие и регионалните планове. Предстоят обсъждания на подхода за фокусиране на инвестициите в регионите спрямо нуждите им и спецификата. Преодоляваме паралелно и риска от наличие на т.нар. \"бели петна\", за да няма населени места без достъп до европейско финансиране, коментира още заместник-регионалният министър. Зам.-министър Деница Николова отчете още, че успешно се изпълняват и 12-те програми за трансгранично и териториално сътрудничество към МРРБ.", "date": "2019.06.05", "title": "Деница Николова: Въпреки забавянето на реформата в спешната помощ, имаме напредък"}
{"url": "https://www.24chasa.bg/novini/article/7491705", "text": "Президентът на САЩ Доналд Тръмп каза пред журналисти на ирландското летище Шанън, че ирландската граница ще работи добре след като Великобритания излезе от Европейския съюз, предаде ДПА. Ирландия \"ще бъде в чудесна форма\" след Брекзит.\"Не мисля, че границата ще създаде какъвто и да е проблем\", каза Тръмп. На летището той се срещна с ирландския премиер Лио Варадкар, предава БТА. Северна Ирландия, която е британска провинция, ще излезе от ЕС заедно с цялото Обединено кралство след Брекзит, а Република Ирландия ще остане в съюза. Проблемът с границата е един от най-трудните в процеса на Брекзит. Мнозина ирландски и британски политици изразяват опасения за бъдещото функциониране на границата на остров Ирландия след Брекзит, особено ако Лондон излезе от ЕС без споразумение, напомня ДПА.", "date": "2019.06.05", "title": "Тръмп: Ирландия ще бъде в чудесна форма след Брекзит"}
{"url": "https://www.24chasa.bg/novini/article/7491657", "text": "МВР не е проверявало необитаеми къщи в района на Костенец при издирването на Стоян Зайков, защото законът не позволява това без разрешението на собствениците, каза главният секретар на МВР Ивайло Иванов по време на заседание на вътрешната комисия в парламента. Според него обаче операцията е успешна, защото няма пострадали граждани и полицаи. Оръжието, с което се е самоубил Зайков е кат отова, с което е убит третият му братовчед валентин Петров, сочат експертизите. Все още не е намерен пистолета, с който е застреляна Милена Шишкова. Иванов съжалява, че Зайков се е самоубил, защото разследващите не са успели да го разпитат за мотивите му да извърши двете убийства. Допълни, че би било добре да имат информация за мислите на такива хора при бъдещи престъпления. \"МВР няма как да въздейства на поведението на ревнивите убийци, защото са непредвидими\", каза и вътрешният министър Младен Маринов. След заседанието той заяви, че има нужда от техника, която да пести човешки ресурс в подобни ситуации.", "date": "2019.06.05", "title": "МВР за Зайков: Ревнивите убийци са непредвидими, няма как да четем мислите им"}
{"url": "https://www.24chasa.bg/novini/article/7491712", "text": "Пълно слънчево затъмнение очаква жителите на Чили и островите до него в Тихия океан. След по-малко от месец, на 2 юли, само от там ще може да се наблюдава как Луната изцяло закрива Слънцето. Подобно събитие ще се наблюдава над България след цели 62 години, информира  Затова и българските астрономи, които изследват слънчевата кора, се подготвят за експедиция до южноамериканската държава. Клип с пълно слънчево затъмнение е заснет в Индия на 28 май 1900 г. от английския изобретател Невил Маскелайн. После кинолентата е била открадната, но специалистите от Британския филмов институт са я открили и сега можем да видим първите в света кадри от впечатляващото явление. 119 години след сър Маскелайн, български учени заминават за Чили, където на 2-и юли ще настъпи за кратко мрак през деня. „Това е единственият начин, когато с просто око от Земята визуално можем да наблюдаваме слънчевата корона. Тези наблюдения са важни за провеждането на различни експерименти, като наблюдаване на фина структура на слънчевата корона, феномени като бягащи сенки, промени в температурата и скоростта вятъра”, обясни доц. д-р Росица Митева. Нашите астрономи ще носят специални камери, фотоапарати и измервателни уреди за пълното слънчево затъмнение. Техните изследвания ще помогнат за изучаването на физичните процеси върху Слънцето и неговата активност. „Очакваме да намерим мястото, от което да заснемем слънчевата корона, за което ще имаме някъде около 2 минути и половина и може би малко повече”, посочи и Цветан Цветков.Той обясни още, че нашата група наброява 8 човека, като освен български учени, има и един участник от Македония, с който ще се проведат фотографските наблюдения на затъмнението. Пълно слънчево затъмнение от България ще може да видим чак на 3-и септември 2081-а година. ", "date": "2019.06.05", "title": "Български учени ще снимат в Чили пълно слънчево затъмнение"}
{"url": "https://www.24chasa.bg/novini/article/7491532", "text": "Здравната каса е отпуснала повече пари за тази година на болниците за броя болни, отколкото през 2018 г. Това каза шефът на НЗОК д-р Дечо Дечев в студиото на  Моята теза я потвърждават цифрите, ако говорим за онкология, броят на пациентите, които са обслужени, за които касата е платила, е с 500 по-малко, отколкото миналата година за същия период. В същото време средствата, които са отделени като бюджети на болниците за броя болни, е с минимум 8% на всяка болница повече, отколкото миналата година, обясни Дечев. Според него проблемите в сектора се получават, тъй като директори на болници пренасочват средствата в дейности, които имат по-голям профит и при провеждане на такива политики в тези здравни заведения има проблеми. Касата не може да провери това, тя има ангажимент да подсигури бюджетите на болниците, за които е сключен договор. А моята теза я потвърждават числата, а този, който трябва да провери, е собственикът на болниците, добави още той. Дечев коментира още, че проблемите в здравеопазването се появяват, понеже прекалено са се забавили действията от страна на здравното министерство като реакция на начина, по който се управляват болниците, в които има проблеми. Отдавна трябваше да има кадрово решение, смята още директорът на касата. По темата за лекарствата и дали ги има на пазара, или не, НЗОК не може да отговаря, защото тя го заплаща, но дали лекарството е на пазара, или липсва, това е единствено право на този, който го произвежда, обясни Дечев. По думите му популистките изказвания, че у нас са най-евтините лекарства довеждат до изкривяване на реалността, което води до това, че не се позволява увеличаване на цената на дадено лекарство и производителят е длъжен да го изтегли от пазара, това все пак е бизнес, добави той. Той поясни, че има механизъм да бъде доставен даден медикамент, но трябва да се приведе в действие.", "date": "2019.06.05", "title": "Шефът на НЗОК: Касата е отпуснала повече пари, отколкото миналата година"}
{"url": "https://www.24chasa.bg/novini/article/7491545", "text": "Американският президент Доналд Тръмп отпътува днес следобед от Великобритания за Ирландия, приключвайки 3-дневното си държавно посещение в Обединеното кралство, където има няколко срещи с кралица Елизабет Втора и други кралски особи, предаде ДПА. Преди да отпътува на среща с ирландския премиер Лео Варадкар на дъблинското летище \"Шанън\", Тръмп написа в Туитър: \"Не бих могъл да желая по-топло посрещане в Обединеното кралство от кралското семейство и от народа\", предава БТА. \"Нашите отношения никога не са били по-добри и виждам скорошно подписване на много голямо търговско споразумение\", добави той.", "date": "2019.06.05", "title": "Tръмп на тръгване от Великобритания: Не бих могъл да желая по-топло посрещане от това тук"}
{"url": "https://www.24chasa.bg/novini/article/7491549", "text": "Австралийски учени предупреждават, че ако не бъдат обуздани климатичните промени, човешката цивилизация може да изчезне към 2050 година, пише в. \"Метро\", цитиран от БТА.  Според учени от Националния център за възстановяване на климата в Мелбърн, ако съвременното общество продължи да бъде зависимо от емисиите парникови газове, към 2050 година ще бъде премината критичната точка, след която няма връщане. Ще последва катастрофална поредица от неконтролируеми събития, които ще доведат до нашата гибел. По думите на авторите на доклада човечеството е изправено пред най-голямата си криза, която ще се окаже много по-сложна, отколкото сме си представяли. Ако продължим да живеем по същия начин, ще настъпи екологичен колапс. С него ще дойдат болестни пандемии, горещи вълни с летален изход и накрая - атомна война. Дори и да се постигнат целите на Парижката конференция за задържането на климатичното затопляне до 2 градуса по Целзий до края на века, положителните резултати могат да се окажат пренебрежими. Политиците продължават да хранят неоправдани надежди, тъй като нелинейните промени в глобалната околна среда неминуемо ще доведат до мащабни нелинейни събития в обществената тъкан. При този сценарий държавите ще бъдат сложени на колене пред непосилните предизвикателства и от пандемиите. Вътрешната спойка на нациите ще се пропука под тежестта на събитията - ръста на миграцията, кризата в земеделието и ограничения достъп до питейна вода. Потъването на обширни крайбрежни зони ще промени регионалната и националната идентичност на много народи. В тази обстановка въоръжените конфликти за ресурси ще станат неизбежни, което ще събуди призрака от ядрен конфликт. Според австралийските учени съвременното общество е тотално неподготвено за предизвикателствата, свързани с климатичните промени, чукащи на нашата врата.", "date": "2019.06.05", "title": "Човешката цивилизация може да изчезне към 2050 година"}
{"url": "https://www.24chasa.bg/novini/article/7491493", "text": "Целият ни отбор по физика спечели медали от Рига. Отличник на “24 часа” е  Най-добрият BG физик сред учениците - Георги Александров, дублира миналогодишния си златен медал от Европейската олимпиада по физика (EuPhO). От състезанието, провело се в Рига, със сребърни медали си тръгнаха Александър Проданов и Александър Кръстев, а с бронзови - Владимира Иринчева и Иво Петров. Те печелят отличията в конкуренция с над 150 участници Георги, Иво и Александър Кръстев са част от отбора на “Отличниците на България”. Кампанията на “24 часа” има за цел да открои красивите умове на страната, а в следващите месеци на страниците на вестника ще продължим да разказваме за талантливите деца на България. Георги влезе в клуба на отличниците през юни миналата година, когато спечели първото си европейско злато. Оттогава той не спира да трупа медали, като в колекцията си прибави и злато от Международната олимпиада по астрономия и астрофизика. Въпреки че е желан от много престижни университети в чужбина, Георги мечтае да стане учител по физика у нас. Харесва и астрономията, до късно вечер играе стратегически игри. Иво също влезе в отбора на отличниците с успехи по физика. И миналата година завоюва бронз от европейското. Александър пък освен по физика печели медали и по информатика и математика. Талантливото момче е от Варненската математическа гимназия.", "date": "2019.06.05", "title": "Отличник на “24 часа” е физик №1 на Европа"}
{"url": "https://www.24chasa.bg/novini/article/7491587", "text": "11 тона боклук са събрани при специализирана експедиция на непалски граждани на връх Еверест, предаде БГНЕС. По време на нея са открити и четири трупа. Това съобщи Дандурай Гимира, официален представител на министерството на туризма на Непал. Той уточни, че в продължение на няколко седмици членовете на експедицията са събирали бутилки, консерви и бутилки с кислород. Гимира призна, че на Еверест има още отпадъци, но определи работата на сегашната експедиция като доста успешна. ", "date": "2019.06.05", "title": "Събраха 11 тона боклук от връх Еверест"}
{"url": "https://www.24chasa.bg/novini/article/7491602", "text": "Мъж е починал, след като е бил затиснат от дърво в землището на село Трекляно. Това съобщи Катя Табачка, говорител на Областна дирекция на МВР – Кюстендил, цитирана от „Фокус”. Починалият е около 40-годишен. На място е изпратен екип на „Спешен център”. Мъжът е починал в линейката, по време на транспортирането му към болницата в областния център. Предстоят редица процесуално-следствени действия. Информиран е прокурор от Окръжна прокуратура и ще се образува досъдебно производство по случая.", "date": "2019.06.05", "title": "Мъж почина, след като бе затиснат от дърво в Кюстендилско"}
{"url": "https://www.24chasa.bg/novini/article/7491613", "text": "Шофьорът, който н \", не е задържан. Той е останал на мястото на тежката катастрофа, но поради здравословен проблем е бил транспортиран в лечебно заведение. Това съобщи зам.-градският прокурор на София Зорница Таскова, предава Инцидентът стана край трамвайната спирка на булеварда при кръстовището с ул. \"Нишава\" на 31 май около 17.20 часа. 15-годишният Никола е пресичал, когато е пометен от идващия лек автомобил \"Ауди\". Ударът е бил толкова силен, че тялото на момчето е било изхвърлено през оградата на трамвайната спирка. Прокурор Таскова уточни, че пробата с дрегер на водача за алкохол и наркотици е била отрицателна, като все още се очакват резултатите от назначената химическа експертиза. Не са готови и останалите експертизи по случая, които трябва да покажат с каква скорост се е движила колата, както и дали ученикът е пресичал по пешеходната пътека, но при червен светофар. \"Досъдебното производство е в начален етап, провеждат се разпити\", каза още зам.-градският прокурор. От държавното обвинение отказаха повече подробности по случая, за да не бъде попречено на разследването. Живеещи в района на катастрофата обаче вече внесоха подписка в Столична община с искане за обезопасяване на пешеходната пътека. Хората настояват за изграждане на повдигната пешеходна пътека, удължаване на зеления сигнал на светофара и ограничаване на скоростта в този участък. Сред подписалите се над 1200 души е и майката на загиналия Никола - Галя Димитрова. След като се е подписала, почернената майка е написала: \"Моля ви, не позволявайте още деца да загинат тук\". \"За последния месец или два са станали три много тежки катастрофи, точно на този светофар. Ние всеки ден пресичаме и всеки един от нас се пита дали ще стигне жив до другата страна. Колите преминават и на червен сигнал, преминават с много висока скорост, вечер става много страшно\", каза пък инициаторката на подписката Диана Димитрова. По думите й, зеленият сигнал за пешеходците е много кратък и докато човек стигне до тротоара, светофарът вече показва червен сигнал.", "date": "2019.06.05", "title": "Шофьорът, който блъсна и уби 15-годишно момче на столичен булевард, още не е задържан"}
{"url": "https://www.24chasa.bg/novini/article/7491623", "text": "Медиите във Великобритания разпространиха снимка на 31-годишният Джеймс Гелинг, който е обвинен в убийството на българина Венцислав Маргинов в Саутпорт, предаде  . 51-годишният Маргинов загина след побой на улицата, след като излязъл от бар, в който гледал финала на Шампионската лига. Освен Гелинг обвинен за престъплението е и 32-годишен мъж, чияти самоличност не е известна. Той е бил пуснат от ареста под гаранция. Престъпното минало на Гелинг може да се проследи още до тийнейджърските му години, когато заедно с братята си Джеймс е бил задържан за участие в престъпна група.", "date": "2019.06.05", "title": "Вижте мъжа, обвинен в убийството на българин в Саутпорт (Снимки)"}
{"url": "https://www.24chasa.bg/novini/article/7491626", "text": "Торнадо нанасе значителни щети в Бохолт, провинция Северен Рейн Вестафалия. Жителите на градчето осъмнаха с изпочупени покриви и преобърнати автомобили, информира  Пострадали са девет къщи, а над 100 дървета са изкоренени. Свидетели разказват как коли и каравани са въртяни във въздуха от вихъра. През последните дни температурите в Германия достигнаха 30 градуса. Навлизането на по-студен въздух тази нощ причини силни бури в различни части на страната.", "date": "2019.06.05", "title": "Торнадо мина през немския град Бохолт, коли и каравани се въртели във въздуха (Видео)"}
{"url": "https://www.24chasa.bg/novini/article/7491332", "text": "Президентът на САЩ Доналд Тръмп и германският канцлер Ангела Меркел имаха днес кратък 10-минутен разговор в кулоарите на честванията на годишнината от Десанта в Нормандия в Портсмут, Англия, предаде Асошиейтед прес, цитирана от БТА. Прессекретарят на Белия дом Сара Сандърс съобщи, че двамата лидери са обсъдили събитията в Либия и влошаващата се ситуация в Западна Африка. Те са се уговорили да продължат разговора по-късно този месец в Япония на срещата на Г-20. След бунта от 2011 г., при който беше свален от власт и убит дългогодишният либийски диктатор Муамар Кадафи, Либия се превърна в основен коридор за африканските мигранти и бежанци, бягащи към Европа, отбелязва Асошиейтед прес.", "date": "2019.06.05", "title": "Тръмп и Меркел разговаряха за кратко в Портсмут"}
{"url": "https://www.24chasa.bg/novini/article/7491389", "text": "Автоматизацията може да принуди над 100 млн. жени по света да намерят нова работа до 2030 г., показва изследване на McKinsey Global Institute, цитирано от Wall Street Journal и  Изследването, което беше публикувано във вторник, показва, че технологичният напредък засяга половете сравнително еднакво. То потвърждава мнението, че автоматизацията се отразява най-тежко предимно на заетите в промишленото производство мъже. Нововъзникващите технологии ще изглеждат по различен начин и ще изместят голям брой жени, смята Мекала Кришнан, изследовател в McKinsey Global Institute и един от авторите на доклада. Напредъкът може да приеме формата на виртуални асистенти като Alexa, които да изпълняват административни задачи, повече безкасови магазини и изкуствен интелект, който да замени служителите в кол центровете. Тези технологии може да променят работните места, заемани от жени, по начина, по който роботизирани ръце в заводи поставят под натиск повечето работни позиции в промишленото производство, заемани от мъже в САЩ през последните десетилетия. „Новата вълна на автоматизацията е много повече от производство и роботи. Секторите и работните места, в които автоматизацията ще играе роля, ще варират значително и жените може да бъдат еднакво засегнати като мъжете“, смята Кришнан. Административната работа, извършвана от секретарки и счетоводителки, е област, която се поддава особено на автоматизация. 72% от тези работни места в развитите икономики са заемани от жени, показва изследването на McKinsey. Заетите в сектора на услугите, включително търговията на дребно и хранителната индустрия, също са податливи на автоматизация и включват голям брой жени. Изследването разгледало десет от най-големите икономики в света, сред които САЩ, Китай и Индия, и установило, че 107 млн. работни места, заемани от жени, са застрашени да бъдат закрити заради автоматизация. Това се равнява на 20% от всички работни позиции, заемани от жени. В същото време 21% от работните места, заемани от мъже, също са заплашени от закриване. Изследването на McKinsey не прогнозира огромна загуба на работни места заради автоматизацията. То предвижда, че ще бъдат създадени 171 млн. нови работни позиции, заемани от жени, до 2030 г. Ръстът на работните места може да е малко по-голям за жените, отколкото за мъжете през този период. Причината до голяма степен е в това, че жените заемат повечето работни места в един от най-бързо растящите сектори – здравеопазването. В развитите страни делът на застрашените от автоматизация работни места е по-голям. В САЩ 24% от работните позиции, заемани от жени, и 26% от работните места, заемани от мъже, са заплашени от автоматизация, показва изследването на McKinsey. За да получат работно място, което се очаква да бъде създадено през следващото десетилетие, много жени ще трябва да се сдобият с нови умения и да се насочат към различни занимания. Авторите на изследването обаче са предпазливи в прогнозите си дали това ще се случи, като посочват някои бариери, пред които са изправени жените. Например, те вършат по-голям дял неплатена работа като грижи за децата, която им оставя по-малко време да се насочат към образованието, което им е необходимо за прехода към ново работно място. Сред другите предизвикателства са по-трудната смята на работната позиция, по-малкото представителство сред студентите, които изучават наука, математика и инженерство, и ограниченият достъп до технологии, особено в нововъзникващите икономики.", "date": "2019.06.05", "title": "Над 100 млн. жени по света може да загубят работата си заради автоматизацията"}
{"url": "https://www.24chasa.bg/novini/article/7491439", "text": "След миналогодишния растеж търговският обмен между Северна Македония и България през първото тримесечие на тази година е отбелязал спад. На редовното годишно събрание на македонско-българската стопанска камара днес бизнесмени и представители на правителството обявиха, че ще анализират причините, за да се види дали има нужда от намеса в законодателната рамка, съобщи МИА, цитирана от БТА.  Бизнесмените настояват за ускоряване на граничното, пътното и газопроводното свързване по Коридор 8 и изтъкнаха, че само с общи продукти и регионално сътрудничество ще могат да издържат на силния натиск от конкуренцията на европейския пазар. Посланикът на Република България в страната Ангел Ангелов заяви, че има оптимизъм след Договора за добросъседски отношения, но същевременно трябва да бъдем и реалисти. След миналогодишния ръст в търговията, за жалост, през първите три месеца се появиха определени проблеми. През първото тримесечие износът на Северна Македония към България е намалял с 29,7 процента, а износът на България в Северна Македония е спаднал с 6,9 процента. При туристите има спад от 5,4 процента. Трябва силна динамика на дейностите, за да се спре тази тенденция и много бързо да се намери решение, заяви Ангелов. Той посочи, че изграждането на Коридор 8 е от съществено значение за развитието на търговията и сътрудничеството на двете държави. Това не е само инфраструктурен, но и бизнес, банков, дигитален и духовен коридор, подчерта Ангелов. Председателите на Македонско-българската стопанска камара и Българо-македонската търговско-промишлена палата в София Кирил Лазаров и Пламен Павлов подписаха днес меморандум за сътрудничество. Във фокуса, според Пламен Павлов, ще бъде регионалното сътрудничество и енергийното и транспортно свързване като единствен начин за успешна интеграция в Европейския съюз.", "date": "2019.06.05", "title": "Спад на търговския обмен между Северна Македония и България"}
{"url": "https://www.24chasa.bg/novini/article/7491482", "text": "Мълния порази къща на бул. \"България\" в Самоков. Снимки от мястото беше разпространена във Facebook групата \"Забелязано в Самоков\".  Преди дни подобен инцидент имаше и в Казанлък. Там мълния изгори покрива на дома на младо семейство.                                                                                                                                                                                                                                                                                                                       ", "date": "2019.06.05", "title": "Мълния удари къща в Самоков"}
{"url": "https://www.24chasa.bg/novini/article/7491264", "text": "За фантастиката става все по-трудно да намира сюжети. Технологиите се развиват с такава скорост в реалността, че отнеха голяма част от полето за действие на измислените истории от бъдещето. Кодовото 5G всъщност означава именно пето поколение (5th Generation): Началото е поставено през 80-те години на XX в. с първия стандарт за безжични разговори с аналогов звук; Второто поколение е „родено“ в началото на 90-те. Познаваме го като GSM – Global System for Mobile: дигитален звук с възможност за изпращане на текстови съобщения; С настъпването на новото хилядолетие 3G добавя и преноса на интернет; След още 10 години четвъртата генерация значително подобрява преноса на мобилни данни; През 2019 сме на прага на петото поколение. То вече бе представено на международни технически изложения. Реалният му старт ще бъде най-рано в началото на следващата година. Тя ще е в състояние да пренася повече данни с многократно по-висока скорост. Ще бъде много по-стабилна и със значително по-висок обхват от този на 4G. Нов ще бъде принципът на инфраструктурата. Вместо големи предаватели ще се използва система от малки антени, подобни на рутери, които насочват потоците от данни. Би трябвало да доставя интернет със скорост 20Gbps, тоест с около 40 пъти по-бърза от тази на 4G. При предварителните тестове петото поколение демонстрира впечатляващи резултати с латентност (забавяне на сигнала от изпращача до получателя) от порядъка на само 1 милисекунда (една хилядна от секундата). При 4G тя беше приблизително 50 милисекунди. С подобна скорост само за секунда бихме могли да изтеглим около 10 филма или да качим онлайн огромни файлове. Очаква се новият тип мрежа да създаде наситеност от до един милион връзки на квадратен километър. Прогнозите са, че това ще промени обкръжаващата ни действителност. В т.нар. „интелигентни градове\" ще могат да се свържат милиони малки устройства: от светофари до   и да се изгради система за управление на трафика. В „умните” домове ще прехвърляме информация (предавания, музика) между приемниците без затруднения. Автомобилите с дистанционни команди ще могат да обменят помежду си данни за опасни ситуации и да ги избягват мигновено. Би била възможна по-голяма автоматизация в индустрията, при реакциите при бедствия и аварии. За да се разпространи 5G, трябва да има достатъчно устройства, които да са пригодени за работа с нея. Ще трябва да заложим на следващия клас телефони. Потребителите стават все повече, а настоящите мрежи се претоварват и нямат капацитета да издържат на много по-сериозен трафик. Някои сравняват предстоящите новости с техническата революция, която е предизвикало в света откриването на електричеството. Дали са прави? Въпрос на време е да разберем.", "date": "2019.06.05", "title": "Какво е 5G? Всичко, което трябва да знаете"}
{"url": "https://www.24chasa.bg/novini/article/7491514", "text": "Прокуратурата в Босна съобщи, че масов гроб, за който се предполага, че съдържа тленни останки на босненски мюсюлмани, убити по време на войната в Босна /1992-95/, е бил открит близо до Сараево, предаде Асошиейтед прес. В съобщението се посочва, че масовият гроб е разположен в планина Игман, в труднодостъпен район с мини. Човешките останки са открити на дълбочина един метър, предава БТА. Прокуратурата посочи, че жертвите вероятно са жители от село Дони Хаджичи, западно от Сараево, които са в неизвестност от лятото на 1992 г. Близо 7000 души все още се водят безследно изчезнали след войната в Босна, която отне живота на над 100 000 души.", "date": "2019.06.05", "title": "Откриха масов гроб край Сараево, вероятно с останки на убити във войната в Босна мюсюлмани"}
{"url": "https://www.24chasa.bg/novini/article/7491531", "text": "Не виждам обективна причина за заявка за преразглеждане на коалиционното споразумение”, заяви министър Нено Димов в „Лице в лице” по   по повод на твърденията, че ВМРО ще иска промяна в коалицията, базирайки се добрите си резултати от евроизборите. „Факт е, че ВМРО се представи изключително добре на изборите. Това ме кара да се чувствам много доволен, тъй като заехме консервативно патриотичната ниша”, сподели Димов. Според него в голямата коалиция цари разбирателство, доказателство за което е подкрепата, получена днес на Министерски съвет за мерките срещу мръсния въздух, които е предложил. „Повече напрежение има в малката коалиция”, каза Димов, визирайки „Обединени патриоти”. Една от причините за напрежението сред патриотите са отново резултатите от европейските избори. Успехът на ВМРО се дължи на това, че е заложила на позитивна кампания с идеология, докато другите патриотични формации са разчитали на лични нападки, смята министърът на околната среда и водите. „Личностното трябва да остава настрани в българската политика”, убеден е Димов. Екоминистърът не пропусна да коментира и възходът на Зелените на евроизборите в другите държави от съюза. „Неомарксистката линия на зелените е нормално да привлече тези, които преди са гласували за социалистите”, смята Нено Димов. Според него Зелените ще се разширяват в лявото пространство, но той отбеляза, че на тези избори големите победители са десните партии.", "date": "2019.06.05", "title": "Нено Димов: Няма причина за преразглеждане на коалиционното споразумение"}
{"url": "https://www.24chasa.bg/novini/article/7491533", "text": "Чешкият премиер Андрей Бабиш нарече неприемлив вчерашния огромен протест срещу управлението му с участието на десетки хиляди хора, излезли по улиците. Той заяви това днес пред чешката телевизия, предаде ДПА. \"Когато тези хора викат по площадите, че съм лъжец, измамник и престъпник, това е неприемливо\", каза 64-годишният мултимилиардер, ден след най-големите политически демонстрации в Чехия от падането на комунизма, предава БТА. Главна арена на вчерашния протест беше Вацлавският площад в Прага, където бяха и внушителните митинги на Нежната революция през 1989 г. Според организаторите на митинга, състоял се под надслова \"Милион моменти за демокрацията\", в него са участвали 120 000 души. Полицията не оповести колко според нея са били протестиращите. Бабиш, който е лидер на популистката партия АНО, се зарича, че ще остане на власт, след като се появиха твърдения, че в своите бизнес дела незаконно се е облагодетелствал от европейските фондове. Той е заплашен да бъде принуден да върне до 17,4 милиона евро. Бабиш смята да изрази недоволство от разследването пред председателя на Европейската комисия Жан-Клод Юнкер. Чешкият премиер заяви, че разследващите са се държали по скандален начин и са некомпетентни.", "date": "2019.06.05", "title": "Бабиш: Неприемливо е да викат по площадите, че съм лъжец и престъпник"}
{"url": "https://www.24chasa.bg/novini/article/7491540", "text": "В общините в Сърбия, в които бе обявено извънредно положение заради обилните дъждове, са наводнени над 600 обекти и са евакуирани 312 души, заяви началникът на управлението за цивилна защита към министерството на вътрешните работи Горан Николич, цитиран от Танюг. Централна и Западна Сърбия продължават да се борят с наводненията. Големи щети са нанесени в Кралево, където са наводнени над 400 къщи и обекти, повредени или напълно унищожени са 16 моста, прекъснато е движението по 20 пътни отсечки. Особено тежка е ситуацията в село Сирча, където по улиците има мъртви животни. Липсват и основни хранителни продукти, съобщи ТВ Първа, цитирана от БТА.  В община Лучани водата се оттегля, а тези дни ще бъдат установени щетите, които особено засегнаха Драгачево, където се появи свлачище. В помощ на застрашените граждани се включи и армията на Сърбия по призив на щаба за извънредни ситуации на тази община. Ситуацията в Нови Пазар, въпреки новите валежи, е много по-добра в сравнение с понеделник, след като няколко реки в региона се върнаха в коритата си. Половината от град Нови Пазар от вчера обаче е без вода.", "date": "2019.06.05", "title": "Централна и Западна Сърбия още се борят с последиците от обилните дъждове"}
{"url": "https://www.24chasa.bg/novini/article/7491638", "text": "Всяко възможно забавяне на решението за дата за начало на преговори от ЕС би могло да изложи на риск правителството и да издигне на власт отново националистическите сили, заяви премиерът на Северна Македония Зоран Заев, предаде МИА. Той каза това в Брюксел пред група чуждестранни журналисти, предава БТА. Попитан от МИА за промените в правителството, обявени след президентските избори през май, Заев отговори, че те също зависят до голяма степен от решението на ЕС за датата. Процесът на реконструкция е в ход, по-малко от две трети от правителството ще бъдат сменени, а също планирам да сменя хора от 20-30 мениджърски постове в някои от най-големите държавни институции, заяви Зоран Заев. Той каза, че за момента е преустановил правителствените промени заради риска, че правителството може да падне, ако ЕС не постигне решение за датата за начало на преговори.", "date": "2019.06.05", "title": "Заев: Правителството може да падне, ако ЕС не одобри дата за преговори"}
{"url": "https://www.24chasa.bg/novini/article/7491645", "text": "България е сред държавите с висока степен на медийна свобода, показва тазгодишният доклад на \"Фрийдъм хаус\" (Freedom House) \"Свободата и медиите\". Той разделя държавите по света на пет групи, като България е във втората от тях заедно с други държави в Източна Европа и Южна Америка, предава \" \". Методологията включва въпросите дали има пряка цензура; често ли се среща автоцензура; подложени ли са журналистите на натиск да разкриват източниците си; използват ли се дела за клевета и обида, за да бъдат наказани журналисти, разследващи властта; престъпление ли е обидата към фигури от властта; зависят ли медиите финансово от властите и др. Организацията предупреждава, че свободата на медиите се влошава по света в последното десетилетие. Тя отбелязва изрично, че ерозия има дори в най-влиятелните демокрации, макар и не чрез хвърляне на журналисти в затвора, а чрез политически и икономически натиск над медиите. \"Сред обичайните методи са подкрепяни от правителството смени на собствеността, регулаторен и финансов натиск и публично охулване на почтените журналисти. Правителствата също така предлагат активна подкрепа на приятелски настроените медии чрез изгодни държавни договори, благоприятни регулаторни решения и преференциален достъп до държавна информация. Целта е пресата да служи на властимащите, а не на обществото\", гласи докладът. Проблем е и възходът на крайнодесния популизъм, който подкопава основните свободи. Популистките лидери се представят като защитници на огорченото мнозинство срещу либералния елит и етническите малцинства и смятат, че интересите на нацията имат предимство пред открития дебат, медийната свобода и прозрачността, сочи \"Фрийдъм хаус\". За пример са дадени премиерите на Унгария и Сърбия Виктор Орбан и Александър Вучич. Докладът сочи Етиопия, Малайзия, Армения, Еквадор и Гамбия като примери за прогрес. Вдигането на политическия натиск върху медиите в Малайзия и Еквадор позволи на независимите медии да се възстановят от цензурата и някога проправителствените издания да произвеждат не толкова угодническо съдържание. Опериращите извън Етиопия медии са се завърнали в страната, преследваните журналисти също са се върналив Гамбия.", "date": "2019.06.05", "title": "\"Фрийдъм хаус\": България е сред държавите с висока медийна свобода"}
{"url": "https://www.24chasa.bg/novini/article/7491664", "text": "Учени от университета в Калифорния разгадаха загадката на дълбоководния морски дракон, приличащ на същество от филм на ужасите, с набор от съвършено прозрачни зъби, съобщава агенция Ройтерс. Екипът на Марк Андре Мейерс изследвал екземпляри от вида Aristostomias scintillans и установил, че техните зъби са съставени от същия базов материал, като човешките. Но той е бил реорганизиран по един невероятен начин, предава БТА. Изследваните риби били уловени на дълбочина около 1000 метра в тихоокеанското крайбрежие на Калифорния. Тези морски обитатели с формата на молив достигат дължина до 25 сантиметра. Но малките им размери не трябва да ни заблуждават - те се държат в дълбините като истински морски чудовища. Малко наподобяват на змиорки и имат под челюстта си биолуминисцентен израстък, с който примамват плячката си в тъмното. Дългите остри зъби на рибата са несъразмерни за тялото й. Главата на рибата прилича на съществата от филма \"Пришълец\". Прозрачните зъби на този морски дракон са съставени като нашите от външен слой емайл и вътрешен плътен слой дентин. Но има една уловка. Емайлът е съставен от нанокристали, инкрустирани в структурата на зъба. А дентинът е на основата на нанофибри на протеина колаген, обвит с кристали от минерала хидроксиапатит, срещан в костите и зъбите. Този строеж позволява и най-малката светлина да не може да се отразява от повърхността на зъбите на хищника, а да преминава през тях. Така драконът става напълно невидим за плячката си, като изключим фосфоресцираща примамка. Устата на рибата става невидима и плячката по-лесно попада в нея. По-рано учените си мислеха, че зъбите на този морски дракон са съставени от различна, непозната материя. Оказва се, че структурата им е като на човешките, но е организирана по един малко по-различен начин. Екипът твърди, че със същите тухлички Aristostomias scintillans е изградил една по-различна къщичка.", "date": "2019.06.05", "title": "Учени разкриха загадката на дракона с прозрачните зъби"}
{"url": "https://www.24chasa.bg/novini/article/7491253", "text": "Трима се конкурират за едно войнишко място. Това заяви в Монтана бpигaдeн гeнepaл Baлepи Цoлoв, зaмecтни?-?oмaндиp нa Cyxoпътнитe вoйc?и. Той пocoчи, чe в ?oн?ypca зa вoйниш?и длъжнocти e имaлo гoлям интepec oт peгиoни ?aтo Шyмeн, Bpaцa, Блaгoeвгpaд. Haй-виco? e бил интepecът ?ъм вa?aнтнитe мecтa в ?лeвeн. ?pи гoлям интepec пpeминa ?aмпaниятa „Бъди вoйни?“ в Moнтaнa на 4 юни. Ocвeн житeли и гocти нa oблacтния гpaд, нa плoщaд „Жepaвицa“ дoйдoxa cтoтици yчeници и yчитeли oт нaceлeни мecтa в oблacттa cпeциaлнo, зa дa ce зaпoзнaят „oт пъpвa pъ?a“ c вoeннaтa пpoфecия. ?o вpeмe нa бopcaтa, ?oятo пpeдcтaвя видoвeтe Bъopъжeни cили и Cпeциaлнитe cили, ?a?тo и Haциoнaлнaтa гвapдeйc?a чacт и Cлyжбa „Boeннa пoлиция“ бяxa paздaдeни инфopмaциoнни бpoшypи. B пpиcъcтвиeтo нa ?oмaндиpa нa Cилитe зa cпeциaлни oпepaции бpигaдeн гeнepaл Явop Maтeeв, близo 50 вoeннocлyжeщи пo?aзaxa yмeния в пoлoвинчacoви aтpa?тивни дeмoнcтpaции: пpoчиcтвaнe нa cгpaдa c eлиминиpaнe нa тepopиcти, cтpeлбa c мap?иpaщи бoeпpипacи, aлпийc?и тexни?и, вoeнни pъ?oпaшни тexни?и и дpyги. Деца се снимаха с оръжия и пред пясъчна котка. В cъбитиeтo участие взеха Poceн Бeлчeв, oблacтeн yпpaвитeл нa Moнтaнa, ?мeтът нa Oбщинa Moнтaнa Злaт?o Жив?oв, зам.областният управител Нина Петкова, ?oмaндиpът нa вoeннoтo фopмиpoвaниe във Bpaцa 54990 пoдпoл?oвни? Cимeoн Цe?oв, ?мeтoвe нa близ?и нaceлeни мecтa, нaчaлни?ът нa Boeннo o?pъжиe – ?лeвeн пoл?oвни? Ивaн Ивaнoв, ?oйтo зaeднo cъc cлyжитeлитe oт Boeннo o?pъжиe Moнтaнa инфopмиpaxa зa възмoжнocтитe зa вoeннa ?apиepa и дp. ?peд жypнaлиcти ?oмaндиpът нa Cилитe зa cпeциaлни oпepaции бpигaдeн гeнepaл Явop Maтeeв ?oмeнтиpa пpoвeждaщия ce в мoмeнтa ?oн?ypc зa вa?aнтни длъжнocти във фopмиpoвaниeтo. ?o дyмитe мy – жeлaeщитe зa Cпeциaлнитe cили ca двa пъти пoвeчe oт oбявeнитe мecтa. „?pи нac ce зaпиcвaт oщe пpeди oбявявaнeтo нa ?oн?ypcи“, каза ?oмaндиpът нa Cпeциaлнитe cили бpигaдeн гeнepaл Явop Maтeeв пpeд жypнaлиcти. Toй пoдчepтa, чe пopaди пo-виco?итe ?pитepии зa cлyжeщи в Cпeциaлнитe cили, oбичaйнo o?oлo 30 пpoцeнтa oт ?aндидaтитe oтпaдaт на медицинските прегледи. Зa пpивличaнeтo нa нoви вoeннocлyжeщи цeлeнacoчeнo ce paбoти cpeд cпopтиcти, зapaди cepиoзнитe изиc?вaния зa дoбpa физичec?a фopмa. ?o дyмитe мy – в Cпeциaлнитe cили xopaтa пocтъпвaт и зapaди aдpeнaлинa, и вoдeни oт жeлaниeтo дa cлyжaт нa Oтeчecтвoтo, a нe caмo вoдeни oт тpaдициoннитe мoтиви в eднa пpoфecия. „Oт?paй вpeмe бългapc?oтo ceмeйcтвo, бългapc?oтo yчилищe и Бългapc?aтa apмия ca cимвoлитe нa бългapc?aтa дъpжaвa. Иc?aмe дa им пo?aжeм нa млaдитe xopa, ?oитo пpиeмaт зa пpoфecия cлyжбaтa в Бългapc?aтa apмия, чe ca нaпpaвили пpaвилния избop. Ha тeзи ?aмпaнии пpeдcтaвямe пpeдимcтвaтa нa вoeннaтa пpoфecия, ?a?тo и coциaлния пa?eт зa вoeннocлyжeщитe. Ho иc?aмe cъщo тa?a млaдитe xopa дa пpиeмaт пoнятия ?aтo дълг, чecт и oтгoвopнocт ?aтo житeйc?и пpинципи“, заяви зaмecтни?-?oмaндиpът нa Cyxoпътнитe вoйc?и бpигaдeн гeнepaл Baлepи Цoлoв. „Бъди вoйни?“ в Moнтaнa тpaдициoннo зaвъpши c ?oнцepт нa ?peдcтaвитeлния aнcaмбъл нa Bъopъжeнитe cили, opгaнизиpaн oт Haциoнaлнaтa гвapдeйc?a чacт, пpeд пpeпълнeния плoщaд в гpaдa, въпpe?и пpoливния дъжд.", "date": "2019.06.05", "title": "Трима се конкурират за едно войнишко място"}
{"url": "https://www.24chasa.bg/novini/article/7491241", "text": "Районна прокуратура – Козлодуй е внесла за разглеждане в съда обвинителен акт срещу Е.Д. за извършени от него престъпления спрямо непълнолетно дете - изнасилване, блудство, нанасяне на лека телесна повреда и отправяне на закана с убийство. Това съобщиха от Апелативна прокуратура - София. На 16.07.2018 г., в с. Хайредин, обвиняемият Д. се съвкупил с момиче, ненавършило осемнадесет години, като го принудил към това със сила. Мъжът нанесъл на пострадалата удари с юмруци в лицето и главата, с което й причинил кръвонасядане и охлузване, с медицински данни за мозъчно сътресение. Освен това насилникът осъществил с нея действие, с цел да възбуди и удовлетвори полово желание без съвкупление, като й нанесъл побой. Обвиняемият Д. отправил закани с убийство на непълнолетната – „Ти сега ще умреш тука, като куче“, което би могло да възбуди основателен страх за осъществяването му. В продължение на два часа и половина Е.Д. нанесъл на пострадалото момиче жесток побой, като я удрял с юмруци в областта на лицето, главата и тялото. Обвиняемият проявил изключителна ярост, ожесточение, садизъм спрямо непълнолетната, като натискал главата й в тоалетната чиния в дома си. В резултата на действията на насилника, детето получило разкъсно-контузна рана, отоци, кръвонасяданея и охлузвания в различни части на тялото и главата. Предстои наказателното производство спрямо Е.Д. да продължи в съда.", "date": "2019.06.05", "title": "Съдят мъж, изнасилил непълнолетна и я бил над 2 часа"}
{"url": "https://www.24chasa.bg/novini/article/7491266", "text": "Спасители извадиха тялото на 13-и загинал при потъването на туристическо корабче в река Дунав в Будапеща преди седмица, предадоха ТАСС и Асошиейтед прес, цитирани от БТА.  Плавателният съд с 33 южнокорейски туристи и екипаж от двама унгарци потъна след сблъсък с круизен кораб миналата сряда. Спасени бяха 7 души, а 15 са в неизвестност. Телата на 7 жертви бяха намерени непосредствено след корабокрушението. Тази седмица от водите бяха извадени още 6 загинали. Тялото на 13-ата жертва е било открито, когато водолази проверявали състоянието на корабчето преди пристигането на плаващ кран, който да вдигне потъналия плавателен съд.", "date": "2019.06.05", "title": "13-а жертва открита след потъването на туристическо корабче в Будапеща"}
{"url": "https://www.24chasa.bg/novini/article/7491331", "text": "Автоматизацията може да принуди над 100 млн. жени по света да намерят нова работа до 2030 г., показва изследване на McKinsey Global Institute, цитирано от Wall Street Journal. Изследването, което беше публикувано във вторник, показва, че технологичният напредък засяга половете сравнително еднакво. То потвърждава мнението, че автоматизацията се отразява най-тежко предимно на заетите в промишленото производство мъже, предаде  Нововъзникващите технологии ще изглеждат по различен начин и ще изместят голям брой жени, смята Мекала Кришнан, изследовател в McKinsey Global Institute и един от авторите на доклада. Напредъкът може да приеме формата на виртуални асистенти като Alexa, които да изпълняват административни задачи, повече безкасови магазини и изкуствен интелект, който да замени служителите в кол центровете. Тези технологии може да променят работните места, заемани от жени, по начина, по който роботизирани ръце в заводи поставят под натиск повечето работни позиции в промишленото производство, заемани от мъже в САЩ през последните десетилетия. „Новата вълна на автоматизацията е много повече от производство и роботи. Секторите и работните места, в които автоматизацията ще играе роля, ще варират значително и жените може да бъдат еднакво засегнати като мъжете“, смята Кришнан. Административната работа, извършвана от секретарки и счетоводителки, е област, която се поддава особено на автоматизация. 72% от тези работни места в развитите икономики са заемани от жени, показва изследването на McKinsey. Заетите в сектора на услугите, включително търговията на дребно и хранителната индустрия, също са податливи на автоматизация и включват голям брой жени. Изследването разгледало десет от най-големите икономики в света, сред които САЩ, Китай и Индия, и установило, че 107 млн. работни места, заемани от жени, са застрашени да бъдат закрити заради автоматизация. Това се равнява на 20% от всички работни позиции, заемани от жени. В същото време 21% от работните места, заемани от мъже, също са заплашени от закриване. Изследването на McKinsey не прогнозира огромна загуба на работни места заради автоматизацията. То предвижда, че ще бъдат създадени 171 млн. нови работни позиции, заемани от жени, до 2030 г. Ръстът на работните места може да е малко по-голям за жените, отколкото за мъжете през този период. Причината до голяма степен е в това, че жените заемат повечето работни места в един от най-бързо растящите сектори – здравеопазването. В развитите страни делът на застрашените от автоматизация работни места е по-голям. В САЩ 24% от работните позиции, заемани от жени, и 26% от работните места, заемани от мъже, са заплашени от автоматизация, показва изследването на McKinsey. За да получат работно място, което се очаква да бъде създадено през следващото десетилетие, много жени ще трябва да се сдобият с нови умения и да се насочат към различни занимания. Авторите на изследването обаче са предпазливи в прогнозите си дали това ще се случи, като посочват някои бариери, пред които са изправени жените. Например, те вършат по-голям дял неплатена работа като грижи за децата, която им оставя по-малко време да се насочат към образованието, което им е необходимо за прехода към ново работно място. Сред другите предизвикателства са по-трудната смята на работната позиция, по-малкото представителство сред студентите, които изучават наука, математика и инженерство, и ограниченият достъп до технологии, особено в нововъзникващите икономики.", "date": "2019.06.05", "title": "Над 100 млн. жени по света може да загубят работата си заради автоматизацията"}
{"url": "https://www.24chasa.bg/novini/article/7491037", "text": "Голям пожар избухна на територията на бившия металургичен комбинат \"Кремиковци\", съобщават зрители на  . Гори склад с горива и масла. Към момента няма данни за пострадали. 7 пожарни екипа гасят пожар в производствено хале в кв. „Кремиковци“. Това съобщиха за „ “ от МВР. Сигналът за пожара е подаден в 14.40 ч. Огънят е възникнал в производствено хале на територията на кв. „Кремиковци“.                                                                                                                                                                                                                                                                                                                        ", "date": "2019.06.05", "title": "Склад с горива и масла гори в \"Кремиковци\" (Видео)"}
{"url": "https://www.24chasa.bg/novini/article/7491032", "text": "Влакът Пловдив – Одрин няма да се движи тази събота и неделя – 8 и 9 юни. Това съобщиха от БДЖ. Всички, купили си предварително билети за 8 и 9 юни, могат да възстановят парите си от съответните международни бюра и билетните каси, от които са закупени, уточняват от железопътния превозвач. Туристическата композиция ще продължи да пътува, след като се преразгледат и осъществят всички съгласувателни процедури, допълват от БДЖ. Изготвят се варианти влакът до Одрин да тръгва от София. Целта е да се обхване по-широк кръг от клиенти на националния железопътен превозвач. Припомняме, влакът Пловдив – Одрин тръгна за първи път тази събота – 1 юни. Цената на билета от Пловдив за Одрин и обратно бе 28.56 лв. с включени запазени места.", "date": "2019.06.05", "title": "Спират влака Пловдив - Одрин дни след старта, щял да тръгва вече от София"}
{"url": "https://www.24chasa.bg/novini/article/7491079", "text": "Ремонтът на Втора АГ болница \"Шейново\" трябва да приключи през есента, съобщи днес пред журналисти след проверка на ремонта кметът на София Йорданка Фандъкова. Над 850 бебета са се родили в лечебното заведение от началото на годината като месец май е най-успешен - родени са 195 бебета и са направени 550 операции, съобщи д-р Румен Велев, директор на болницата. Ремонтът на лечебното заведение е на стойност 855 хил. лв. и включва саниране на фасадите, ремонт па покрива, на ВиК и отоплителната инсталация. Средствата, спестени от отопление ще останат за болницата и ще могат да се използват за закупуване на апаратура например, предава БТА. Столичната община има специална политика за подкрепа на общинското здравеопазване, подчерта столичният кмет. Всяка година отделяме между 8 и 10 млн. лв. за дофинансиране, което е огромна глътка въздух за общинските болници. Само за дофинансиране на медицински дейности, които не се поемат от НЗОК, болница \"Шейново\" получава тази година 500 хил. лв. общинско финансиране. През миналата година общината инвестира за ремонти и ново оборудване около 2 млн.лв. в общински болници и ДКЦ-та. За 2019 г. сме предвиди 4 млн.лв. инвестиции в ремонт на сгради и закупуване на медицинска апаратура на общинските болници. Най-голямата от тях е за болница \"Шейново\" с настоящият ремонт, подчерта кметът. По повод ремонта д-р Велев подчерта, че се спазва хигиенният режим вътре в болницата. Подменя се цялата парна инсталация, поставят се нови радиатори. Инсталацията е била огромен проблем за болницата, налагали са се чести и скъпи ремонти. Д-р Велев благодари за добрата организация на работа вътре в лечебното заведение и каза, че ремонтният екип напълно се съобразява с работата на лекарите. Директорът на \"Шейново\" обърна внимание на усилията за максимално подобряване на битовите условия за пациентите. Той припомни, че само преди няколко години беше ремонтирана родилната зала в болницата като инвестицията беше на стойност 850 хил.лв. Резултатът е, че имаме една от най-модерните родилни зали в София. Болница \"Шейново\" продължава да бъде една от водещите АГ болници в София, каза още д-р Велев.", "date": "2019.06.05", "title": "Ремонтът на Втора АГ болница \"Шейново\"\nще приключи през есента"}
{"url": "https://www.24chasa.bg/novini/article/7491036", "text": "Няколко страни-членки на ЕС отхвърлят започването на преговори с Албания и Северна Македония, пише днес австрийският вестник \"Пресе\". Това още веднъж ще повторят посланиците на членките на ЕС на днешната среща с комисаря по разширяването Йоханес Хан в Брюксел. С оглед на това, че за начало на преговорите трябва да се съгласят всички 28 членки на ЕС, изключено е, че преди лятото двете западнобалкански страни ще направят следващата стъпка към ЕС, пише изданието, цитирано от БТА. Според \"Пресе\" вчерашното посещение на премиера на Северна Македония Зоран Заев в Брюксел не е променило нищо в това отношение. На първо място Франция и Холандия силно се противопоставят на начало на преговори с двете страни. Отпорът на Холандия е с една стъпка по-напред от този на Франция, отбелязва \"Пресе\". Холандия настоява и за прекъсване на безвизовия режим за албанските граждани. В понеделник Европейската комисия потвърди, че от Хага е пристигнало такова писмо. И в Дания и Германия няма съгласие за начало на преговори с двете страни, пише австрийският вестник. Председателят на Европейската комисия Жан-Клод Юнкер вчера даде подкрепа на Северна Македония за начало на преговори за членство в ЕС. След срещата със Зоран Заев Юнкер отхвърли съмненията в някои страни-членки и обяви, че се застъпва за отваряне на преговорите през юни. Северна Македония изпълни това, което се искаше от нея, и сега е ред на ЕС да направи същото, заяви Юнкер.", "date": "2019.06.05", "title": "\"Пресе\": Посещението на Зоран Заев в Брюксел не промени нищо"}
{"url": "https://www.24chasa.bg/novini/article/7491041", "text": "Областният управител на Софийска област Илиан Тодоров получи покана от комисаря на Независимата комисия срещу корупцията на Хонг Конг (ICAC) Симон Пех да посети района за обмяна на опит в областта на борбата с корупцията. Симон Пех ще представи тристранният подход на Независимата комисия срещу корупцията, който съчетава правоприлагане, превенция и образование в борбата с корупцията. Независимата комисия срещу корупцията на Хонг Конг (ICAC) е сред водещите сред антикорупционните органи в световен мащаб. Припомняме, че Софийска област въведе сертификат ISO 37001 - „Системи за управление за борба с подкупването“, с който стана първата в частния и публичен сектор у нас, и първата в Европа администрация, която въвежда системата. Сертификация е направена от TUV HELLAS.", "date": "2019.06.05", "title": "Шефът на антикорупционната комисия на Хонг Конг и Илиан Тодоров в борба с корупцията"}
{"url": "https://www.24chasa.bg/novini/article/7491057", "text": "Градушка от едри ледени късове валя в продължение на 12 часа на различни места в черноморския окръг Кастамону, Северна Турция, съобщи турската частна телевизия НТВ, цитирана от БТА.  В околията на градовете Чаталзейтин и Аздавай градушката е била с големината на яйце. Много автомобили, жилища, офиси и обработваеми площи са понесли щети вследствие на природното явление. Много сгради са наводнени. Шофьори, хванати на пътя от градушката, се опитаха да предпазят колите си, паркирайки ги под навесите на бензиностанции или на закрито. Други покриваха автомобилите си с килими. Градушката е започнала вчера около 15 ч. в района на градовете Арач и Ихсангази, а след това последователно се е пренесла към Чаталзейтин, Абана и Бозкурт. В последвалите часове град е бил също и в околиите Аздавай, Сейдилер, Кюре и Инеболу. Така окръг Кастамону се е оказал под влиянието на непрестанни валежи на град в продължение на 12 часа, отбелязва НТВ. Метеоролозите прогнозират, че окръг Кастамону ще бъде подвластен на проливни дъждове чак до 21 юни и предупреждават гражданите да бъдат бдителни заради вероятността от валежи от град в следобедните часове. При градушка в същия окръг през септември миналата година над 20 хиляди автомобили бяха повредени, голям брой жилищни и офис сгради понесоха щети, а земеделските култури бяха унищожени, напомня телевизионният канал.", "date": "2019.06.05", "title": "Градушка валя в продължение на 12 часа \nв турския окръг Кастамону"}
{"url": "https://www.24chasa.bg/novini/article/7491059", "text": "Камарата на представителите и Сенатът на щата Ню Йорк гласуваха да бъде забранено премахването на ноктите на котките, освен по медицински причини, съобщиха Асошиейтед прес и Ройтерс, цитирани от БТА.  Губернаторът Андрю Куомо още не е подписал проектозакона, който предвижда глоба от 1000 долара за ветеринари, извършващи процедурата. \"Премахването на ноктите на котките е ужасна, но честа операция. Тя води до болки и дискомфорт, продължаващи цял живот. Преживяват ги хиляди котки\" - каза Линда Розентал от Демократическата партия, която е инициатор на забраната. Асоциацията на ветеринарите в щата Ню Йорк не е съгласна със забраната. Специалистите изтъкват, че здравето на собственика на животното също може да я налага и в такъв случай алтернативата може да е изоставяне или евтаназия. Някои ветеринари обаче са съгласни, че процедурата е варварска и води до трайно осакатяване, болка и поведенчески проблеми. Премахването на ноктите на котките е забранено в много европейски държави, а в САЩ - в Сан Франциско, Лос Анджелис и Денвър, но никой друг щат досега не е гласувал срещу процедурата, при която пръстчетата на животните се ампутират до първата става. Котешките нокти са свързани с костта, затова за отстраняването им ветеринарите режат през сухожилия и нерви. Привърженици на забраната изтъкват, че четвърт или повече от домашните котки в САЩ са с премахнати нокти.", "date": "2019.06.05", "title": "Премахването на ноктите на котките \nвероятно ще бъде забранено в щата Ню Йорк"}
{"url": "https://www.24chasa.bg/novini/article/7491063", "text": "Окръжният съд одобри споразумения, постигнати между прокуратурата и двама мъже от Добрич - на 25 и 26 години, с които те се признават за виновни, че в съучастие помежду си са използвали банкова карта, която преди това са открадвали. Кражбата била извършена от 26-годишния. На 29 април 2018г. той проникнал в автомобил, паркиран пред жилищен блок със забравени ключове на вратата, и откраднал оттам мъжко портмоне, в което имало лични документи, безконтактна дебитна карта и 10 лева. Още същия ден картата била използвана от двамата подсъдими. Те плащали с нея покупки на стойност до 25 лева, основно цигари и лотарийни билети. Извършили 13 успешни плащания и направили още три опита да я използват картата, но междувременно тя вече била блокирана. От банковата сметка на потърпевшия били изтеглени общо 241.44лв., които подсъдимите впоследствие са възстановили. За двете извършени престъпления 26-годишният получава общо наказание от 1 година „лишаване от свобода“ - условно, с 3-годишен изпитателен срок. Наказанието за 25-годишния, който е многократно осъждан, е 10 месеца затвор при първоначален строг режим. Двамата подсъдими декларираха пред съда, че са подписали доброволно споразуменията и са съгласни с техните клаузи. Одобрените от Окръжния съд споразумения са окончателни и имат последиците на влезли в сила присъди.", "date": "2019.06.05", "title": "Двама подсъдими за ползване на крадена банкова карта се признаха за виновни"}
{"url": "https://www.24chasa.bg/novini/article/7491053", "text": "С обвинителен акт на Окръжната прокуратура в Добрич на съд са предадени двама водачи, които при управление на автомобили са причинили средната телесна повреда и смърт по непредпазливост на пешеходка. 25-годишният Тошко Т. се движел с автомобила си „Сеат Ибиза“ в посока от село Хаджи Димитър към Каварна на 10 април 2017 г. около 21 часа. В същото платно за движение, но в противоположна посока вървяла пешеходката М.Б., която предприела пресичане на пътното платно. Подсъдимият Тошко Т. забелязал жената на пътя и предприел спиране и маневра с цел да я заобиколи. Въпреки това автомобилът му ударил жената и тя паднала на платното. На известно разстояние след колата на Тошко Т. пътувал автомобил „Пежо“, управляван от подсъдимата по делото – 30-годишната Христина Д. Непосредствено преди произшествието тя видяла препятствие на пътя, където било тялото на пострадалата М.Б., но преминала през главата и таза на ударената от Тошко Т. пешеходка. Нито един от двамата водачи, които са предадени на съд, не са употребили алкохол. Назначените по делото комплексна съдебномедицинска, трасологическа и автотехническа експертиза категорично приели, че смъртта на пострадалата пешеходка е настъпила в резултат на прегазването в областта на главата от автомобила на подсъдимата Христина Д. Подсъдимият Тошко Т. е предаден на съд за причиняване на средната телесна повреда на починалата пешеходка. Предстои делото срещу двамата да бъде насрочено за разглеждане в Добричкия окръжен съд.", "date": "2019.06.05", "title": "Двама шофьори на съд за убийство на пешеходка"}
{"url": "https://www.24chasa.bg/novini/article/7491064", "text": "Малтийската армия заяви днес, че 271 мигранти са спасени през нощта в Средиземно море край бреговете на Малта и пристигат на сушата. Това е най-големият брой идващи на острова мигранти за един ден, предаде ДПА, цитирана от БТА.  Две групи от 63 и 61 човека са били спасени край Малта, след като са подали сигнал за помощ, каза говорител на армията. Мигрантите са пристигнали на острова сутринта. Предполага се, че те са тръгнали от Либия и са прекарали в морето около два дни. Армията заяви, че други 147 души са били спасени при отделна операция и се очаква да пристигнат в Малта днес.", "date": "2019.06.05", "title": "Стотици мигранти са спасени край бреговете на Малта"}
{"url": "https://www.24chasa.bg/novini/article/7491070", "text": "55-годишна варненка получи 2 години условно с 3 години изпитателен срок, след като районният съд в морската столица я призна за виновна за имотна измама. Освен това тя трябва да заплати обезщетение на пострадалата и над 6000 лева, представляващи направени по делото разноски от гражданския ищец за адвокатско възнаграждение, както и държавната такса върху уважения иск. Съдът призна жената за виновна за измама в особено големи размери. Според прокуратурата тя причинила на друга жена имотна вреда в размер на над 70 000 лева, като престъплението е извършено в условия на продължавано престъпление в периода от месец септември 2011 г. до 3 октомври 2012 г. Пострадалата, която не живеела постоянно в страната, публикувала обява в агенция за недвижими имоти, че си търси жилище и по този начин се свързала с подсъдимата. Направила оглед на предлагания за продажба апартамент и се договорили да го закупи на няколко вноски за общата сума от 36 000 евро. След плащането на част от сумата, бил сключен предварителен договор за покупко-продажба на имота. За поддържане на заблудата на клиентката бил предоставен и ключ за жилището. По настояване на измамницата, с две преводни нареждания през 2012 г., била изплатена цялата цена на имота. При завръщането си в България новата собственичка поискала сделката да бъде финализирана с нотариален акт. Тогава подсъдимата поискала отсрочка за изготвянето на документите, като изтъкнала финансови затруднения и поела ангажимент при следващото й завръщане това да бъде направено. Впоследствие подсъдимата престанала да отговаря на обаждания, а при извършена справка се установило че същият имот е бил ипотекиран с две последователни договорни ипотеки в полза на трети лица.", "date": "2019.06.05", "title": "Измамница получи условна присъда за имотна измама"}
{"url": "https://www.24chasa.bg/novini/article/7491073", "text": "По информация на посолството ни в Лондон български гражданин, живеещ в Саутпорт, Великобритания, е починал на 4 юни, след като е бил в критично състояние в следствие на нападение в събота, 1 юни. Единият от неговите синове също е бил нападнат и е лекуван в болницата Ейнтрий, съобщиха от Министерството на външните работи. Арестувани са двама заподозрени, като единият е бил освободен под гаранция, а другият остава в ареста. Посолството на Република България в Лондон е във връзка с полицията относно случая. В публикувано от полицията на окръг Мърсисайд официално съобщение (https://news.merseyside.police.uk/news/man-dies-following-serious-assault-in-southport-371574) се посочва, че българският гражданин, живеещ в Саутпорт, Венцислав Маргинов на 51 г., е починал на 4 юни в следствие на нападение, извършено на 1 юни. Около 22.40 часа патрулиращи полицаи са забелязали нарушение на реда на улица „Лорд Стрийт“ и открили мъж да лежи на земята в безсъзнание. Той и двамата му синове са били нападнати от група мъже близо до хотел „Скарисбрик“. Предполага се, че 51-годишната жертва е била съборена на земята и нападната. Полицията е арестувала Джеймс Питър Гелинг на 31 години, също живеещ в Саутпорт, като Гелинг се е явил пред Магистратския съд на 4 юни и остава в ареста. Друг заподозрян е бил освободен под гаранция. Британските власти отправят молба към всеки с повече информация да се свърже с полицията на Мърсисайд чрез Twitter @MerPolCC, Фейсбук Merseyside Police CC или по телефона на номер 101, като се посочи случай № 19100282822", "date": "2019.06.05", "title": "Външно: 2-ма арестувани за убийството на българина в Саутпорт, единият е пуснат под гаранция"}
{"url": "https://www.24chasa.bg/novini/article/7491089", "text": "Като кмет ще гарантирам, че мнозинството в Столичния общински съвет ще подкрепи най-консервативния подход за Подробен устройствен план /ПУП/ на Борисовата градина - никакво строителство. Ако това не се случи, ще върна решението. Това заяви днес пред журналисти кметът на София Йорданка Фандъкова, предаде БТА.  Като чета заглавия в медиите за Борисовата градина, и ми се изправя косата - застрояване, презастрояване. Няма да има такова нещо. Столичната община има ясна и категорична позиция, посочи кметът Фандъкова. Вчера общинският съветник от ДСБ Марта Георгиева заяви в медиите, че \"в Борисовата градина ще се строи, и то много\". Ще се застроява, ако тези общински съветници, които пишат тези неща, гласуват да се застроява. Те са общински съветници, политици, те взимат решения. Ако гарантират да подкрепят най-консервативния подход, аз ще им благодаря, каза Фандъкова. Днес от 17.30 ч. в Университета за архитектура, строителство и градоустройство ще се състои първото обществено обсъждане на проекта за Подробен устройствен план на Борисовата градина. Автор на проекта на ПУП е арх. Атанас Ковачев и неговото студио. Кметът Фандъкова припомни, че проектът на арх. Ковачев спечели след конкурс за избор на проектант и това е най-консервативният от всички проекти за Борисовата градина, участвали в конкурса. Едва след общественото обсъждане, довечера предстои обсъждане в общинския съвет, каза Фандъкова. Моята позиция като кмет, която ще защитавам, е категорична и ясна. Запазване на Борисовата градина и гарантиране липсата на застрояване, каза кметът. Тя ще настоява \"Спортна София\" и конната база да си останат там, където са в момента. \"Никакви климатични училища, няма необходимост от такова нещо\", каза кметът. Фандъкова е категорична, че стадионите имат нужда от модернизация, но реконструкцията им трябва да бъде в съществуващите терени, за да няма никакво строителство и разширяване в Борисовата градина. За автокъща \"Капитолия\", помолих районния кмет /Мария Ачкова, ДСБ/ да премахнем заедно автокъщата, но не получихме кой знае каква подкрепа - да не кажа - никаква, каза кметът Фандъкова. Затова тя е възложила на арх. Влади Калинов, директор на Дирекцията \"Строителен контрол\" в НАГ, да издаде заповед за премахването й. Но тя сега се обжалва, съобщи кметът. Фандъкова заяви, че автокъщата няма място в Борисовата градина и че на нейно място е заложено изграждането на подземен паркинг. Сградата, която е отгоре, е малка, ако преценят, че може да се превърне в музей или друг вид атракция, мисля че няма нищо лошо, отбеляза кметът.", "date": "2019.06.05", "title": "Фандъкова: Няма да има строителство в Борисовата градина"}
{"url": "https://www.24chasa.bg/novini/article/7491145", "text": "Темата за чистотата на въздуха за последните две години стана неотменна част от дейността на правителството, на Министерството на околната среда и водите, на много голяма част от местната власт, каза министър Нено Димов на празник по повод днешния Световен ден на околната среда, организиран от МОСВ и Столичната община в парк-градина \"Централна баня\" в София. Той отбеляза, че днес Министерският съвет е приел Национална програма за качеството на атмосферния въздух, която дава краткосрочните мерки за периода 2018 - 2024 г. В нея се отпускат нови 100 млн. лв. за следващите три години за общините, каза Димов и допълни, че сумата, която ще бъде предоставена на местните власти за решаване на проблемите с чистотата на въздуха става около 700 млн. лв. или седем пъти повече от това, което е заварил, когато е станал министър на околната среда, предава БТА/ Целият североизточен район на България от 2019 г. вече е извън сферата на обхват на наказателната процедура на ЕК за качеството на въздуха, каза министър Димов и допълни, че трите основни града, които се наблюдават там - Варна, Девня и Добрич са отговорили на изискванията на законодателството. Към 2017 година шест общини са постигнали критериите на законодателството, миналата година са се добавили още три, припомни той. Други две общини се справят изключително добре - Столична община, която за седма поредна година бележи намаляване на превишенията, и община Бургас, каза още Димов. ПО думите му все още сериозни проблеми със замърсяването на въздуха имат общини като Видин, Горна Оряховица, Смолян. Кметът на София Йорданка Фандъкова посочи, че три са акцентите на програмата на Столична община за чистота на въздуха - подобряване на обществения транспорт, намаляване на отоплението с твърдо битово гориво и повишаване на информираността на гражданите. Фандъкова отбеляза, че вече има осигурени около 60 млн. лв., с които може да се подмени отоплението с по-екологично на една трета от 55 000 домакинства, които ползват твърдо битово гориво в столицата. До края на май има подадени заявления от около 5000 домакинства. Тя отбеляза, че на фона на възможностите това все още е много малко. Тук е възможността ми да апелирам към останалите домакинства да се включат, напълно безплатна е подмяната на отоплителната им инсталация, каза кметът и допълни, че срокът за подаване на заявления в районните кметства е до средата на юни.", "date": "2019.06.05", "title": "Нено Димов: Темата за чистотата на въздуха стана неотменна част от дейността ни"}
{"url": "https://www.24chasa.bg/novini/article/7491135", "text": "Румънците посрещнаха с ентусиазъм папа Франциск, а на лицето му в град Яш се видя изненада, когато отстрани охраната, за да може да отиде при хората, дошли, за да се радват на присъствието му. Но папата дойде в Румъния и с едно послание, което изглежда политиците удобно игнорираха: признание на престъпния характер на комунистическия режим. Важна цел на визитата на папа Франциск в Румъния бе обявяването за блажени на седем гръко-католически епископи, убити от комунистическия режим в Румъния. Да се признае мъченичеството на прелатите, които са били арестувани, измъчвани, затваряни, държани гладни (някои от тях умрели в тъмницата, други - след освобождаването в резултат на страданията, получени от нехуманното задържане, а нехуманно тук означава гладуване, неоказване на медицинска помощ и мъчения) от властите на комунистическата държава, означава директно да се признае престъпния характер на комунистическия режим. Наред със социалните послания, които папата изпраща в рамките на утвърдения от него дискурс като ръководител на Ватикана, и с тези, които са политически своевременни, папата направи един важен дипломатически и геополитически жест: официално отричане на комунистическите престъпления. Той направи това в Румъния, където комунизмът бе осъден по време на мандата на президента Траян Бъсеску и под ръководството на комисията Тисмъняну. Комунизмът като цяло не е инкриминиран на равнище Европейски съюз, който трудно прие, чрез декларация на Европейския парламент, че Гладоморът - масовите престъпления, извършени от съветските сили в села в Украйна - е представлявал геноцид. Макар самият той да е преживял ужасна диктатура - тази на военната хунта в Аржентина, на която не се е противопоставил пряко и по този въпрос среща упреци, папа Франциск вече е превърнал в политика отричането на режимите на произвола. Миналата година той призна исторически арменското клане, извършено от Османската империя - първия геноцид на 20-и век. От гледна точка на приемственост в политиката папа Франциск е последовател на папа Йоан Павел Втори - този, който открито отхвърли комунизма и на когото се дължи в голяма степен полската съпротива срещу една нехуманна власт. Посланията, които той изпрати от Румъния, се отнасят до три сфери. Социална: Дневният ред на папа Франциск от самото начало е ориентиран към така наречените \"леви\" теми, по принцип - към уязвимите групи от обществото. В това няма нищо странно, при папа Франциск акцентите са по-силни, но става дума за социалната роля, която е възприела Католическата църква. Започвайки от името, което си избра - Франциск - този ръководител на Ватикана е превърнал в мисия това да даде глас на маргинализираните и бедните. Папата говори за бедните в една страна, в която половината от децата не се хранят три пъти дневно и в която отпадането от училище е хронично поради бедност. Папа Франциск говори за страданията на семействата, които не могат да останат заедно, защото едната част работи извън страната, за да могат възрастните и родителите, останали у дома, да живеят не в изобилие, а прилично. Папа Франциск говори и за онези невидими хора, за маргинализираните и дискриминираните, за онези, които не са приети и нямат утеха. Политическа: Да дойдеш в страна, унищожена от емиграция, и в декларацията, държана редом до държавните власти, да говориш за правото на румънците, които работят извън границите на страната, за да живеят в своята страна, е политически жест. И папа Франциск доведе този жест докрай: по символичен начин се постави редом до синовете и дъщерите, които страдат далеч, защото тяхната страна - Румъния, не може да им осигури достойни условия за работа и развитие. В речта си в (президентския дворец) Котрочени папа Франциск се съсредоточи повече върху правото на всеки румънец от диаспората да живее в страната си, ако иска, и то няколко дни след като правителството, чрез министерството на външните работи, наруши правото на диаспората на вот (имат се предвид затрудненията при гласуването на евроизборите на румънците, живеещи в чужбина - бел. ред.). Политическа символика има и жестът да отиде при ромската общност, където поиска прошка от името на Църквата за дискриминацията в миналото. А това се случва в страна, в която населението от ромски произход продължава да се сблъсква със сегрегация, въпреки официалните държавни политики. Най-силното политическо послание дойде обаче от Блаж с беатификацията на седмината гръко-католически епископи. Мъченичеството им бе признато не само в името на вярата, но и в името на съпротивата срещу тиранията и срещу идеологията, която иска да завладее човека, отнемайки му свободата и достойнството. В страна, която пропусна лустрацията и в която старите структури все още са вкоренени дълбоко в държавата, но в която от трибуната на парламента комунистическият режим бе осъден официално, папа Франциск посочи с пръст към затворите, в които са били убивани хора, защото не са искали да се отрекат от вярата си, нито да предадат хуманността. А тези теми са част от същата история, която започва с Гръко-католическата църква и нейната борба за национално единство и социално равенство. Някои от седмината епископи, обявени за блажени от папата, са се възползвали от така наречения \"хляб за бедни деца\", като помощ, за да ходят на училище. Въпреки това са завършили в чужбина, формирали са се интелектуално в елитни училища, защитили са докторати, за да се завърнат после в страната и да предадат на обществото онова, което са научили. Епископ Йоан Сучу е известен с работата си сред ромската общност, където играел с децата и преподавал. Легенда, включена в излезлия неотдавна том \"Седем живота на румънски светци\", разказва, че Йоан Сучу укротявал дори и змиите, а доказателство за това е случка от двора на затвора. Бедност, емиграция, завръщане в обществото и участие в колективно изграждане - ето теми, които са актуални за днешна Румъния, но с които Румъния се занимава сега по-малко, отколкото по времето отпреди комунистическата диктатура. Религиозна: Както е описано и във великолепния том \"Свидетели на щастието. Седем живота на румънски светци\", комунистическият режим е приложил на практика цяла стратегия за хвърляне на вина върху Румънската православна църква. С намесата на някои православни прелати - патриарх Юстиниан Марина е онзи, който говори със затворените епископи, последван от бъдещия патриарх Теоктист, и чрез затварянето им в карцер най-напред в подземията на манастири, Секуритате е искала да хвърли цялата вина за разпъването на кръст на Гръко-католическата църква върху Румънската православна църква. Де факто нещата не са стояли така и съществуват документи, които показват, че всичко е било дело на Секуритате, естествено със съучастие от редиците на православния клир. С едно единствено движение Секуритате е успяла да унищожи Гръко-католическата църква и да компрометира православната църква, прехвърляйки престъплението на неин гръб. Но в комунистическите затвори и извън тях е имало и мъченици от редиците на духовенството на Румънската православна църква (РПЦ). Защо те не са канонизирани, а Ватиканът обявява за блажени гръко-католическите епископи? Защото, за да навакса Православната църква с мъченичеството на собствените си прелати, е необходимо по-широко изправяне пред начина, по който РПЦ, като институция, е взаимодействала с комунистическата диктатура. Липсата на прозрачност в осветляването на това минало на РПЦ ощетява социалната памет и дава свобода на тезата на Секуритате, че РПЦ е виновна за разпъването на кръст на Гръко-католическата църква. Посланието на папа Франциск трябва да бъде правилно чуто и прието на равнище общество и политически институции. Едва с този жест на Ватикана за осъждане на престъпния характер на комунизма може да започне истински процес, в който не става дума, нито би могло да става, за наказание на палачите, а за признание и поемане на отговорността. Папа Франциск откри първата година от второто столетие на обединена Румъния (през 2018 г. бе отбелязана 100-годишнината от създаването на съвременна Румъния - бел. ред.) с този императив за отваряне към миналото, който все още тежи на мнозина, на които систематично е било внушавано, че са виновни наравно с другите. Изобщо не е било така, в Румъния е имало и дисидентство, имало е и мъченици, имало е и хора, които не са предавали другия и които не са участвали в престъпления. Дискусията за злото на комунизма бе узурпирана в Румъния от наследниците на бившите структури, които дадоха ход на най-голямата диверсия, за да могат да продължат да имат достъп до източниците на власт: че всички румънци, които са живели по времето на комунизма, са съучастници в злото и тогава - как да съдиш кой е по-виновен от друг? Това е една стратегия за диверсия, която задейства човешките бутони на срама. Извън светлия образ, с който Румъния остана след посещението на папата, така както стана и след срещата на високо равнище (на ЕС) в Сибиу, съществува и един тежък пласт на това символично идване на Негово светейшество в Румъния. От този момент нататък не може да се възхищаваш на начина, по който папата знае как да бъде чут и обичан, и в същото време да съжаляваш за комунизма и да гласуваш за партии, в чиито гени е заложена тази произволна власт. Що се отнася до Православната църква, това е удобен момент да се погрижи за собствената си памет и да почете собствените си мъченици, без ожесточаване и отваряйки се истински към обществото. (От БТА)", "date": "2019.06.05", "title": "Защо папа Франциск дойде в Румъния и за какво политиците не искаха да говори"}
{"url": "https://www.24chasa.bg/novini/article/7491124", "text": "Морските птици ценят \"високо\" компанията на представителите на вида Африкански пингвини. И има защо: гмуркащите се птици имат практиката да изкарват от дълбините на повърхността дребни риби, с които пируват и летци като корморани, и тъмни буревестници, предаде Франс прес, позовавайки се на публикация в сп. \"Royal Society Open Science\". Съществуването на този механизъм на екологично \"улесняване\" между видове се допуска отдавна, но досега не е доказвано по емпиричен начин, посочва БТА. Откритието на специалисти от катедрата по зоология в университета \"Нелсън Мандела\" в РЮА е подкрепено от богат видеоматериал. За да изследват взаимодействията им с морските птици, учените са оборудвали с камери екземпляри от вида Африкански пингвин в резервата \"Стоуни Пойнт\". Наблюденията са осъществени между 2015 и 2018 г. в периодите между юни и август. Резултатът - 31 часа видеоматериал с участието на 20 пингвина, осъществили 57 гмуркания. Едно от видеата показва как пингвин се гмурка на дълбочина над 60 метра, където попада на пасаж от рибки аншоа. Към лова се присъединяват и други негови събратя, които \"подкарват\" рибите към повърхността. От последвалото пиршество в по-плитки води се възползва и тъмен буревестник. \"Кадрите потвърждават нещо, което рибари и учени вече са наблюдавали от своите кораби: гмуркащите се птици изтласкват към повърхността плячката си за по-качествено дегустиране. По този начин храната става по-достъпна и за летящи морски птици, които не могат да се гмуркат на голяма дълбочина. Нищо чудно, че летците държат под око пингвините\", обяснява Алистър Макинес от изследователския екип. Африканските пингвини, обитаващи главно РЮА и Намибия, фигурират в Червения списък със застрашени видове на Световния съюз за опазване на природата.", "date": "2019.06.05", "title": "Пингвини споделят плячката си с морски птици"}
{"url": "https://www.24chasa.bg/novini/article/7490373", "text": "Управителят на „Геотехмин” ООД проф. дтн инж. Цоло Вутов получи специалната награда на председателя на Конфедерацията на работодателите и индустриалците в България за цялостен принос за развитието на икономиката на страната. Отличието е „за дълготрайни инвестиции и растеж, запазване и разкриване на нови работни места, иновации и принос в научната и обществена дейност“. „Имам щастието да познавам повечето от вас и голяма част от сериозния бизнес в България - бизнеса, който не е в сивия сектор, бизнеса, който години наред изгражда, надгражда, разширява, излиза извън мащабите на България. Като взех предвид всичко, което е направил, за да запази и надгради българската минна индустрия, нямах никакво колебание кой трябва да е човекът с този приз. Честито!“, обърна се председателят на КРИБ Кирил Домусчиев към проф. дтн инж. Цоло Вутов. Проф. Цоло Вутов благодари за наградата и за съвместната работа на председателя на КРИБ и на цялата организация, на своя екип, на правителството и семейството си. „Зад мен стоят колективи, хора, с които сме работили рамо до рамо. Без тях нямаше да получа това отличие, за което много, много им благодаря. Ако се обърнем назад, мога да кажа, че фирмите, които ръководя, минаха през много препятствия, но с тези хора сме работили заедно, екипно и сме преодолявали трудностите. Ако погледнем напред, вероятно ще има и други препятствия, които заедно с тези хора ще успяваме да преодоляваме за една кауза, за една бъдеща България!“, каза той. Проф. Вутов изрази голяма благодарност към министър-председателя и правителството за добрия инвестиционен климат и създаването на най-добрите условия за развитието на бизнеса, което личи от брутния вътрешен продукт. „Благодаря на семейството ми, което винаги ме е подкрепяло и продължава да ме подкрепя“, каза още той.", "date": "2019.06.05", "title": "Проф. дтн инж. Цоло Вутов получи специалната награда на КРИБ за цялостен принос към икономиката"}
{"url": "https://www.24chasa.bg/novini/article/7489972", "text": "На 3 и 4 юни в централата на ЮНЕСКО в Париж се проведе форум за изграждане на способности и сътрудничество между световната организация, Китай и Африка при защита на световното наследство. Участниците проведоха дискусии на тема „Световното наследство и устойчивото развитие: споделяне на опит между Китай и Африка\", информира  Председателят на общото събрание на ЮНЕСКО Зоур Алауи заяви, че около една трета от застрашените обекти се намират в Африка, а 9% от тях са в списъка на световно културно и природно наследство. Тези цифри отразяват предизвикателствата, пред които сме изправени днес, подчерта той. Китай също притежава голям брой обекти от културното и природно наследство със световно значение – общо 53. През последните години страната провежда активно сътрудничество с международната общност за тяхното опазване и непрекъснато повишава нивото им на защита и управление. Китайският посланик в ЮНЕСКО Шън Ян заяви, че Пекин и организацията са готови да засилят сътрудничеството с африканските държави, за да стимулират обмена в областта на световното наследство и да помогнат за реализиране на целта за устойчиво развитие до 2030 г.", "date": "2019.06.05", "title": "Китай и ЮНЕСКО ще работят заедно за защита на световното наследство в Африка"}
{"url": "https://www.24chasa.bg/novini/article/7490586", "text": "Ирландия не е съгласна с позицията на президента на САЩ Доналд Тръмп за излизането на Великобритания от ЕС и смята Брекзита за голяма грешка. Това заяви днес ирландският вицепремиер Саймън Ковини, който е и министър на външните работи и търговията, предаде ТАСС, цитирана от БТА.  В изявление за националната телевизия Ар Ти И Ковини каза, че Тръмп \"постоянно подтиква Великобритания към разрив с ЕС\". \"Ние не споделяме неговото мнение за Брекзита и смятаме това решение за погрешно\", каза той. По думите на Ковини на предстоящите по-късно днес преговори с Тръмп премиерът на Ирландия Лио Варадкар ще изрази своята загриженост заради ситуацията около Брекзита, както и за нейното отражение върху мирния процес в Северна Ирландия, където от две години местните политици не могат да съставят регионална администрация. Ковини каза също, че много хора са разочаровани от позицията на Тръмп по проблема с глобалното затопляне. След тридневно посещение в Обединеното кралство президентът на САЩ пристига днес на първото си официално посещение в Ирландия. Преговорите му с Варадкар ще бъдат на летище \"Шанън\", след което той ще отпътува за крайбрежното село Дунбег, където ще престои два дни в хотелски комплекс с голф клуб, собственост на неговото семейство. Утре Тръмп ще участва в честванията във Франция по случай 75-годишнината от десанта в Нормандия, след което ще се отбие отново в Дунбег, преди да отпътува за САЩ.", "date": "2019.06.05", "title": "Ирландия не е съгласна с позицията на Доналд Тръмп за Брекзита"}
{"url": "https://www.24chasa.bg/novini/article/7490583", "text": "Министерският съвет прие нова Наредба за антидопинговата дейност, съобщи пресцентърът на правителството. Целта е да се създаде актуална нормативна рамка за ефективното извършване на антидопинговата дейност в България, която ще доведе до подобряване на антидопинговата програма на Антидопинговия център, пише в съобщението.", "date": "2019.06.05", "title": "Министерският съвет подобрява антидопинговите правила"}
{"url": "https://www.24chasa.bg/novini/article/7490597", "text": "Министерството на образованието и науката ще представи утре информация, свързана с предстоящото Национално външно оценяване на седмокласниците, с кандидатстването след седми клас и с утвърдения държавен план-прием. Това съобщи пресцентърът на МОН. Пресконференцията е от 10.30 часа в залата на петия етаж в Министерството на образованието и науката. За първи път през тази година външното оценяване в седми клас ще е през юни, а не както беше до миналата година - през май, когато беше в един ден с държавните зрелостни изпити в 12-и клас. На 17 юни ще се състои Националното външно оценяване по български език и литература в седми клас, а на 19 юни - по математика. На 21 юни ще е Националното външно оценяване по чужд език за седмокласниците, но то ще е по желание на учениците.", "date": "2019.06.05", "title": "МОН дава утре информация за външното оценяване в 7 клас"}
{"url": "https://www.24chasa.bg/novini/article/7490543", "text": "България има четири специфични за страната препоръки от Европейската комисия в рамките на Европейския семестър. Това обяви преди малко в Брюксел зам.-председателят на комисията Владис Домбровскис. Те са в областта на инвестициите, финансовия сектор, управлението на държавните предприятия и правната рамка на борбата с прането на пари.  Подробностите ще станат ясно след малко с публикуването на сайта на Еврокомисията на предложението на Еврокомисията за препоръки към страните членки. Самите препоръки ще станат официални с решение, което ще вземе по-късно Съветът на Европейския съюз.  Очаквайте подробности", "date": "2019.06.05", "title": "България с четири препоръки от Брюксел"}
{"url": "https://www.24chasa.bg/novini/article/7490614", "text": "В болница остават ранените при снощната тежка катастрофа в Монтанско. Една от пострадалите е с опасност за живота, съобщи бТВ. Както по-рано писахме, мъж загина, след като управляваният от него лек автомобил мина през ремонтиращ се мост и падна в река. В колата са пътували още трима – майка, баща и дете. „Цяло семейство е. Детето е с тежка черепно-мозъчна травма, майката е с черепно-мозъчна и гръбначно-мозъчна травма, с фрактура на шийни прешлени. Таткото е също с черепно-мозъчна травма, но при него нещата са малко по-добре”, каза д-р Красимир Каменов, началник на отделение по хирургия в МБАЛ – Монатана. Инцидентът стана в монтанското село Доктор Йосифово. Колата се е движила от Монтана към Видин по републикански път, който минава през селото и е в ремонт. Заради строителството се изгражда нов мост, което налага използване на обход. Шофьорът не е забелязал строящото се съоръжение, минал през него и се преобърнал в реката. Участъкът е в ремонт от около година, а мостът – от няколко месеца. На мястото има жива охрана, а районът е обозначен с ограничения и знаци. След катастрофата от пътното управление провериха обозначенията в участъка.", "date": "2019.06.05", "title": "Ранените при тежката катастрофа в Монтанско остават в болница"}
{"url": "https://www.24chasa.bg/novini/article/7490654", "text": "Отстранената кметица на столичния квартал „Младост”  изпрати писмо до редакцията на \"24 часа\". В него тя заявява своето право на отговор във връзка с материала , излязъл на сайта на 31 май. Уважаема госпожо Владимирова, Уважаеми дами и господа, част от екипа на новинарския сайт 24chasa.bg, Обръщам се към вас по повод репортаж с направени внушения, изречени лъжи и манипулации от страна на зам.-главния прокурор Иван Гешев, целящи злепоставянето ми, уронване на престижа и доброто ми име. Репортажът е отразен в статия, публикувана на сайта на Вашата медия. Аз съм Десислава Иванчева и ви пиша относно законно полагащото ми се право на отговор. Статията, съдържаща внушенията, лъжите и манипулациите на г-н Гешев, е публикувана в 22:22 часа на 31 май от Вашата медия на адрес  . В нея г-н Гешев прави недоказани внушения, че случаят в пловдивския район “Северен” е сходен с този в столичния район “Младост”. Написали сте, че “Общинарят искал пари като Иванчева за разрешително за строеж, но по-предпазливо и схемата му не била толкова елементарна като на бившата кметица на “Младост”. В същата статия г-н Гешев е цитиран да твърди, че “в случая с Пловдив на става въпрос за вземане на пари по този балъшки начин, както при “Младост””. Категорично заявявам, че между двата случая няма нищо общо. Не съм “бивша кметица”, а временно отстранен кмет. И в случая “Младост” никога не е ставало дума за разрешение за строеж. Преписка на Александър Ваклин, за която прокуратурата твърди, че му бил искан подкуп, е за обявявление на изменение на Подробен устройствен план, а не за разрешение за строеж. Желая да публикувате като право на отговор следният текст: “Иван Гешев нарушава по 9 начина 13 международни и национални правни инструменти - Европейската конвенция за правата на човека (ЕКПЧ), Всеобщата декларация за правата на човека, Конституцията на РБ, Закона за съдебната власт, правилата на Висшия съдебен съвет, Прокуратурата на РБ и др. Дадената от него информация не трябва да се взема под внимание, защото той не е упълномощен да прави изявления от името на прокуратурата. ПРОКУРОРИТЕ НЯМАТ право да говорят каквото си искат. Те трябва да спазват законите и правилата, разпоредбите на националното и международното законодателство, които се отнасят до информация от обществен интерес, правото на неприкосновеност на личния и семеен живот. Трябва да се съобразяват с:  I Принципите, заложени в международните и регионалните правни инструменти в същите области Европейската конвенция за защита правата на човека и основните свободи -  чл. 6, алинея 1 и 2, чл. 8 и чл. 10  на ООН - чл. 11 Международен пакт за граждански и политически права на ООН Препоръка (2002)2 на Комитета на министрите на Съвета на Европа за достъп до официални документи (Recommendation (2002)2 by the Committee of Ministers of the Council of Europe on access to official documents) Препоръка (2003)13 на Комитета на министрите на Съвета на Европа относно предоставянето на информация чрез медиите във връзка с наказателно производство (Recommendation (2003)13 by the Committee of Ministers of the Council of Europe on the provision of information through the media in relation to criminal proceedings) Препоръка (2000)19 на Комитета на министрите на Съвета на Европа към държавите членки относно ролята на прокуратурата в системата на наказателното правораздаване (Recommendation (2000)19 by the Committee of Ministers of the Council of Europe to the Member States on the of public prosecution in the criminal justice system) II Национални инструменти: Конституцията на Република България - чл. 31, ал. 3 Закона за съдебната власт  - чл. 16 \"  за взаимодействие на органите на съдебната власт с медиите\" на Висшия съдебен съвет (ВСС) \"Правила за медийна комуникация в системата на Прокуратурата на Република България\" Иван Гешев отново нарушава посочените правила, които имат задължителен характер, а именно: 1. Заместник-главният прокурор Иван Гешев НЕ МОЖЕ да дава изявления за медиите. Само говорителят на главния прокурор има право да предоставя информация за работата на прокуратурата по конкретни преписки и дела със засилен медиен интерес (чл. 5 и чл. 6.2 от т. 13 Правила на ПРБ). 2. Информацията НЕ МОЖЕ да е неточна (лъжи). 3. Информацията НЕ МОЖЕ да пристрастна. 4. Да нарушава презумция за невиновност и неприкосновеността на личния и семейния живот . 5. Да не съобщава информация, която може да предизвика предубеждение в медиите. 6. Не може да изразява лични мнения. 7. Не се правят прогнози за изхода на разследването. 8. Не се дават оценки на доказателствения материал. 9. Да оставя впечатление за политическа ангажираност или пристрастност.” 05.06.2019г.                                                                           Гр. София Десислава Иванчева", "date": "2019.06.05", "title": "Иванчева пише до \"24 часа\": Прокурор Гешев няма право да говори пред медиите"}
{"url": "https://www.24chasa.bg/novini/article/7490661", "text": "Манфред Вебер е избран за лидер на групата на групата на ЕНП в Европейския парламент. Това обявиха от ЕП пред „24 часа“. Андрей Ковачев от ГЕРБ е избран от евродепутатите от ЕНП за негов заместник. Гласуването за Председателството на Групата на ЕНП - най-голямата политическа група в Европейския парламент, бе тайно, с бюлетини. Ковачев и останалите заместници отговарят за ръководенето на Групата по време на пленарните заседания на Европейския парламент. Освен това те я представляват пред външни фактори и подготвят основните направления в политиката и важните решения за стратегията на Групата. „Първо искам сърдечно да благодаря на всички мои колеги за гласуваното доверие. Това е признание за активната роля на ГЕРБ в най-голямото европейско политическо семейство и за работата на цялата българска делегация в Групата на ЕНП. Благодарение на убедителната ни победа на европейските избори и твърдия проевропейски курс на правителството на премиера Бойко Борисов, гласът на България ще продължи да се чува силно в Европейския парламент. Успешното Българско председателство на Съвета на ЕС и политическото лидерство на българския еврокомисар г-жа Мария Габриел по една от най-важните теми - цифровата икономика, показват, че ние сме фактор в европейската политика“, заяви Андрей Ковачев след вота.", "date": "2019.06.05", "title": "Избраха Вебер за лидер на ЕНП в ЕП, Ковачев му е заместник"}
{"url": "https://www.24chasa.bg/novini/article/7490599", "text": "Процедурата за наследник на главния прокурор Сотир Цацаров да бъде открита на 15 юли и да приключи с избор на 14 ноември, предложи самият Цацаров на заседание на прокурорската колегия на Висшия съдебен съвет (ВСС). Колегите му го подкрепиха и решиха времевият график да бъде внесен за гласуване от пленума на ВСС, в който освен прокурорската колегия участва и съдийската. Преди да обяви датите, Цацаров декларира, че е за старт на процедурата за възможно най-ранната дата, която по закон се пада 10 юли. Мандатът на Цацаров изтича на 10 януари 2020 г. След 15 юли главният прокурор предлага следващи 4 заседания на 18, 22, 25 и 29 юли да бъдат издигани кандидатури за обвинител №1. Номинации могат да правят не по-малко от трима членове на прокурорската колегия на ВСС и министърът на правосъдието. В хронограмата е отбелязано, че 12 август е крайният срок, докогато кандидатите ще могат да представят писмените си концепции за главен прокурор. През октомври ще има заседания за доклади на комисиите за атестирането и конкурсите и професионална етика, които ще подложат на подробен анализ качествата на номинираните. 6 ноември е датата, до която ВСС ще приема въпроси и становища за кандидатите от неправителствения сектор. Изборът на нов главен прокурор ще е успешен, ако един от кандидатите получи поне 17 гласа от общо 25-членния ВСС. След избора съдебните кадровици изпращат предложението за следващ обвинител №1 до президента за издаване указ.", "date": "2019.06.05", "title": "Цацаров предлага ВСС да избере негов наследник на 14 ноември"}
{"url": "https://www.24chasa.bg/novini/article/7490656", "text": "Гръцкият премиер Алексис Ципрас заяви в интервю за телевизия ЕРТ, че Преспанското споразумение за промяна на името на Северна Македония е било тежко политическо решение, което неговите предшественици не са се осмелили да вземат, предаде агенция МИА. \"Трябва да призная, че беше смело и трудно политическо решение, с което се гордея. Гордея се и аз, и моето правителство и разбира се, сигурен съм, че е горд и тогавашният външен министър Никос Кодзиас. Ние се противопоставихме на теченията от този период, за да защитим националните интереси\", каза Ципрас. Той добави, че с Преспанското споразумение Гърция не само не е \"изгубила Македония\", както твърдят неговите противници, но е спечелила престиж, предаде БТА. Ципрас каза, че споразумението е имало отражение и политическа цена в цяла Гърция, като е хвърлило сянка върху позитивните икономически мерки на правителството. \"В ключовия период, когато страната започваше да диша, а аз като премиер за пръв път от осем години обявих позитивни мерки на международния панаир в Солун, се създаде климат на политическа конфронтация и поляризация, в която преобладаваше темата за идентичността, а не за икономиката, и бяха поставени на заден план укрепването, просперитетът и надеждата. Което значи, че /споразумението/ ни нанесе вреда. Имаше политическа цена\", каза премиерът. В същото интервю Ципрас потвърди, че предсрочните парламентарни избори в Гърция ще бъдат на 7 юли.", "date": "2019.06.05", "title": "Ципрас: Горд съм с Преспанското споразумение, въпреки политическата му цена"}
{"url": "https://www.24chasa.bg/novini/article/7490662", "text": "Митническите служители от Главна дирекция „Митническо разузнаване и разследване“ /ГД МРР/ иззеха 7251 грама контрабандни сребърни изделия и накити при две отделни проверки на Митнически пункт Лесово. Това съобщиха от агенция \"Митници\". На 02.06.2019 г., около 9 часа, на трасе „Входящи леки автомобили и автобуси“ на МП Лесово пристига лек автомобил с румънска регистрация, управляван от румънски гражданин. По метода за анализ на риска, автомобилът е селектиран за щателна митническа проверка. След като шофьорът и пътуващите в колата трима румънски граждани /мъж и две жени/ са заявили, че не внасят нищо за деклариране, митническите служители откриват в личния багаж на двете пътнички полиетиленови пликове, съдържащи 4617 броя бижутерийни изделия - пръстени, медальони, гривни, обеци, закопчалки и голямо количество мъниста от бял метал с общо тегло на изделията 5057,37 грама. Извършената експертиза от оценител-експерт е потвърдила, че всички недекларирани изделия са от сребро с проба 925. Установено е, че контрабандно пренасяните сребърни изделия са собственост на шофьора на автомобила - румънски гражданин, срещу когото е съставен акт за административно нарушение. Други 654 броя недекларирани сребърни бижутерийни изделия /синджири, пръстени, медальони, гривни, обеци/ с общо тегло 2193,65 грама са открити в два полиетиленови плика в дамска чанта на българска гражданка. Тя е пътувала в лек автомобил с българска регистрация от Турция за България, селектиран за проверка на МП Лесово на 31.05.2019 г. от митнически служители от ГД МРР. Експертизата от вещо лице също е потвърдила, че изделията са от сребро с проба 925. Сребърните изделия са иззети и срещу българската гражданка е съставен акт за установеното административно нарушение.", "date": "2019.06.05", "title": "Митническите служители иззеха над 7 кг контрабандни сребърни накити"}
{"url": "https://www.24chasa.bg/novini/article/7490679", "text": "Американският президент Доналд Тръмп пристигна днес в южния английски град Портсмут за честванията по случай 75-ата годишнина от десанта в Нормандия, предадоха Ройтерс и Асошиейтед прес. Тръмп пристигна в Южна Англия, за да отдаде почит на американските и съюзническите войници, помогнали за спасяването на Европа от нацистка Германия, предаде БТА. Той се присъедини към британската кралица Елизабет Втора, министър-председателката Тереза Мей и стотици ветерани от Втората световна война във военновъздушната база в Портсмут - важна отправна точка за войските, дебаркирали на бреговете в Нормандия, Франция.", "date": "2019.06.05", "title": "Тръмп пристигна в Портсмут за честванията на 75 г. от десанта в Нормандия"}
{"url": "https://www.24chasa.bg/novini/article/7490682", "text": "Британската министър-председателка Тереза Мей каза, че на 7 юни ще подаде оставка като лидер на Консервативната партия и постави началото на състезание. То ще доведе на власт нов премиер, който може би ще се стреми към по-окончателна раздяла с Европейския съюз. Изявлението на Мей не води до парламентарни избори. Досега (към 4 юни - Б.ред.) 11 кандидати се борят да я заместят. Победителят в състезанието ще стане партиен лидер и министър-председател. Ето как се очаква да протече процесът, който се наблюдава от вътрешнопартийна група, известна като Комитет 1922: Номиниране на кандидати: Кандидатите, които се включват в надпреварата за ръководния пост, трябва да бъдат подкрепени от осем законодатели консерватори. Броят им е по-голям, отколкото при предишни състезания, защото комитетът направи промени в правилата, за да отстрани по-слабите кандидати. Покана за заявяване на кандидатури ще бъде отправена на 7 юни в 16 ч. Кандидатури ще се приемат от 9 до 16 ч. на 10 юни. От 13 юни консервативните законодатели ще проведат няколко кръга гласувания, за да намалят броя на кандидатите. Всеки път те гласуват тайно за предпочитания си кандидат. Всеки кандидат с 16 гласа или по-малко в първия кръг, който трябва да е на 13 юни между 9 и 11 ч., отпада. Ако всички кандидати имат повече от 16 гласа, отпада този с най-малко гласове. Във втория кръг на гласуване отпада всеки кандидат с 32 гласа или по-малко. Ако всички кандидати имат повече от 32 гласа, отпада този с най-малко гласове. По-нататъшните гласувания са насрочени за 18, 19 и 20 юни и ще продължат докато останат двама кандидати. То завършва в седмицата, която започва на 22 юли. За окончателните двама кандидати гласуват всички членове на Консервативната партия, като победителят се обявява за нов лидер. При предишни състезания за лидерския пост това гласуване се извършваше по пощата. Партията каза, че иска да завърши този етап в седмицата, която започва на 22 юли. Партията има около 160 000 членове. Тя каза, че срещите с кандидатите ще се състоят на 22 юни. Хора, които не членуват в партията, също ще имат възможност да се срещнат с кандидатите и да им задават въпроси. Кой е министър-председател по време на състезанието? В изявлението, с което подаде оставка, Мей каза, че ще изпълнява функциите на премиер до завършване на изборния процес за следващ председател.", "date": "2019.06.05", "title": "Как британските консерватори ще изберат наследника на Тереза Мей"}
{"url": "https://www.24chasa.bg/novini/article/7490730", "text": "Хотелите в турските средиземноморски и егейски курорти са пълни заради деветдневната ваканция по повод Рамазан байрам, съобщава турският в. \"Миллиет\". Повечето хотели в южните морски курорти в страната са заети на 100 процента. Това каза председателят на Федерацията на хотелиерите в Турция Осман Айък заяви пред Анадолската агенция. Във връзка с вакацията за Рамазан байрам в момента са регистрирани около пет милиона туристи в различни части на Турция. Очаква се съществено увеличение в приходите от туризма. Туристи има не само по средиземоморското и егейско крайбрежие на Турция. Много хора пътуват за Кападокия, Черно море, Източен Анадол и други райони в страната, каза Айък. Той добави, че 2019 година е започнала изключително успешно за туристическия бранш и туристите в страната се увеличават с всеки изминал ден.", "date": "2019.06.05", "title": "Хотелите в турските курорти са пълни заради ваканцията по време на Рамазан байрам"}
{"url": "https://www.24chasa.bg/novini/article/7490760", "text": "Влад Цепеш - Дракула, воеводата на Влашко, е българин, заявиха във Велико Търново известните професори Николай Овчаров и Пламен Павлов. Проф.Овчаров вече откри следи от обсадата на Дракула на средновековната крепост \"Калето\" в Свищов през 1461 г. Това го накарало да се зарови във влахо-български грамоти, за да покаже с факти, че Търновското царство и влашките воеводи са кръвно свързани. Нещо повече - до края на XVII в. масово говоримият език за аристокрацията във Влахия е българският, сочат старинните документи, които учените цитираха. \"До XIII в. земите на север от Дунав са български. Управлявани са от български боляри - т.е. владетелите са българи по произход\", обясни проф.Овчаров. Влашките и молдовските воеводи, които продължават битката срещу османците след падането на България, са издънки на българо-куманската династия Басараб. \"Влад III Цепеш е внук на воеводата Мирчо Стари - съратникът на цар Иван Шишман. Те са най-последователните борци срещу османското нашествие на Балканите. За разлика от останалите владетели, те никога не дават войска в Османската армия. Мирчо Стари дава този клон на династията, от която е Влад Цепеш\", разказва Овчаров. Според документи от XV-XVI век името на Дракула е Йоан Влад. \"Нещо, което румънските историци абсолютно избягват. Йоан е българското царско име. Идва от Йоан Рилски - българският светец покровител. Българската държава не съществува, но традицията се продължава от влашките и молдовските воеводи\", допълва археологът. Дракула пък нямало нищо общо с вампирството и не означавало \"дявол\". \"Дракула\" идвало от това, че баща му Влад II членувал в Ордена на Дракона, създаден в началото на XV в. за борба срещу турците. \"Цепеш\" го нарекли завоевателите заради склонността му да набива на кол пленниците. Според проф.Пламен Павлов прародител на Дракула е боляринът Басар, чийто гроб е в църквата \"Св.40 мъченици\". Влад Цепеш управлявал 3 пъти от 1448 до 1476 г. -два пъти е свален, а накрая е убит при междуособици. \"Дракула има два похода на юг от Дунав. Първият е от 1458 г.Вторият е най-големият и за него научаваме от личното писмо на Влад до унгарския крал Матияш Корвин от 11 февруари 1462 г. Използвайки това, че тая зима била особено студена и Дунав бил замръзнал, именно по тази причина той може да осъществи през зимата на 1461-1462 г. това голямо нападение, в което са превзети 17 града. В тази голяма акция, както той се хвали, сумата на убитите турци е 20884, като голя част от тях са били набити на кол. В Свищов са убити 410 завоеватели\", разказва Овчаров. Дракула пише писмото с надежда за помощ от унгарския владетел, но подкрепление не идва и през лятото на 1462 г. той прави самостоятелна кампания. Силите му не стигат и се налага да бяга в Унгария, където го обвиняват в измяна. Хвърлен е във Вишеград, където лежи 12 г. Според проф. Пламен Павлов Дракула е запомнен с феноменалната си жестокост, която обаче има своите обяснения. \"Той на 13 г. е пратен като заложник в султанския двор, заедно с брат си Радо. Има едно обяснение - че понеже бил много палав, непрекъснато го наказвали и дори се опитвали да го накарат да приеме исляма, но той не се е съгласил. Другото обяснение е, че Мехмед II - завоевателят на Константинопол, имал сексуални щения към по-малкия му брат, което го пише византийски историк. Оттам той ги намразва и си отмъщава цял живот\", допълва проф.Павлов.", "date": "2019.06.05", "title": "Историци: Дракула е българин"}
{"url": "https://www.24chasa.bg/novini/article/7490389", "text": "обмисля касата. Те са натрупани от 2015 г. насам. Надзорът е обсъждал то да започне от 2020 г., се разбира от думите на шефа на НЗОК д-р Дечо Дечев и представителя на КНСБ д-р Иван Кокалов в стенограма от 8 май. Според шефа на БЛС д-р Иван Маджаров това е крачка напред и възможност за вдигане на заплатите. Поне 50% от приходите на болниците да отиват за заплати на медиците - тази идея пък представи вчера пред работодатели и синдикати министър Кирил Ананиев като част от новата методика. ", "date": "2019.06.05", "title": "Разсрочено плащане на 155 млн. лв.  дългове към болниците"}
{"url": "https://www.24chasa.bg/novini/article/7490379", "text": "\"Вече тече 90-дневният срок, в който потенциалните партньори могат да подадат заявления за участие за избор на стратегически инвеститор за АЕЦ \"Белене\". Реализацията на АЕЦ \"Белене“ ще увеличи енергийната сигурност не само в България, но и в целия регион. Това е добра възможност да се реши важният въпрос, свързан с прехода към нисковъглеродна енергетика – трайна тенденция в целия Европейски съюз.\" Това каза министърът на енергетиката Теменужка Петкова при откриването на международната ядрена конференция Булатом край Варна. По думите на министър Петкова, освен за стратегически инвеститор, кандидатите могат да депозират интерес за притежаване на миноритарен дял от компанията или за сключване на договор за изкупуване на електрическа енергия от големи индустриални консуматори и към момента има предварително заявен интерес от няколко големи компании от Китай, Русия, Франция, САЩ. \"Уверена съм, че България ще продължи успешното развитие на ядрената енергетика като гарант за националната, регионалната и европейската енергийна сигурност. Проектът има и икономическа роля за създаване на нови работни места за висококвалифицирани специалисти и развитието на региона. България експлоатира АЕЦ \"Козлодуй\" от десетилетия при най-високи стандарти на безопасност. По думите й приоритет за правителството е удължаването живота на 5-и и 6-и блок на централата. За пети блок това вече е факт, а сега се очаква лицензия и за шести\", допълни Петкова. \"Изграждането на АЕЦ \"Белене\" ще позволи да преаранжираме микса си. Засега само атомната енергия и възобновяемите източници не могат да задоволят цялото потребление, така че страната ни не бива да задрасква с лека ръка въглищата. Нужно е обаче да започнем да развиваме и водородните технологии, като това ще помогне да постигнем беземисионна енергетика. Би било много добре, ако държавата стане мажоритарен участник в проекта \"Белене\".\" Това обясни председателят на УС на Булатом Богомил Манчев. Зам.-председателят на парламентарната комисия Таско Ерменков посочи, че България трябва да бърза максимално с реализацията на \"Белене\", тъй като много държави на Балканите и в Източна Европа имат проекти в сферата на ядрената енергетика. \"Не бива да допускаме никакви забавяния, за да не се окаже, че новата атомна централа няма къде да пласира продукцията си\", обясни Ерменков. Срокът за получаване на заявления за участие в процедурата за проекта \"Белене\" е 90 дни, а срокът за приключване на процедурата е 12 месеца. Поканите за участие до потенциални инвеститори вече са изпратени.", "date": "2019.06.05", "title": "До 3 месеца ще се знае кой има интерес към АЕЦ \"Белене\""}
{"url": "https://www.24chasa.bg/novini/article/7490397", "text": "Министърът на околната среда Нено Димов съобщи пред журналисти в Министерски съвет, че днес правителството е приело Националната програма за подобряване качеството на атмосферния въздух за периода 2018 - 2024 г., предаде БТА. Това е вторият - съществен документ, в процеса на борба със замърсяването на въздуха, напомни министърът. С приемането на тази национална програма се определят основните замърсители на въздуха, които са адресирани и с промените в ресорния закон в сила от началото на годината - битовото отопление, автомобилният транспорт. Министърът информира, че към 111 млн. лева по оперативна програма \"Околна среда\", за които са сключени договори със седем общини за предприемане на мерки в сферата на битовото отопление, в програмата са предвидени за следващите три години още сто милиона лева. Със средствата ще бъдат подпомогнати общините за изпълнението на техните програми за качеството на въздуха. Извън това, в оперативната програма, от направените икономии ще бъдат осигурени 390 млн. лева за 11 общини за електрифициране на градския транспорт. Към края на тази година се очаква да има още 80 млн. лева от оперативната програма, които ще са за общините, които не са имали възможност да кандидатстват за подпомагане на домакинствата за битовото отопление. Така ресурсът, с който поехме министерството преди две години от 111 - 112 млн. лева, днес приближава към 700 млн. лева, изтъкна министърът и посочи, че през следващите четири години това ще е чувствителна подкрепа за общините за справяне с проблема със замърсяването на въздуха. Нено Димов информира, че девет от общините, които са в наказателна процедура, са постигнали нормите за 2018 г. за чистота на въздуха, като броят им спрямо 2017 г. е с три повече. Североизточният регион излиза от наказателната процедура, защото покрива изискванията като регион, защото Варна, Добрич и Девня устойчиво са паднали под нивата, изисквани от закона. Общини като Бургас и София устойчиво намаляват своето замърсяване за последните седем години, изтъкна още министърът. По думите му остават проблемите с най-замърсените градове като Видин, Горна Оряховица. Нено Димов изрази надежда с осигурените средства и там да се подобри качеството на въздуха.", "date": "2019.06.05", "title": "Националната програма ще чисти въздуха през 2018 - 2024 г."}
{"url": "https://www.24chasa.bg/novini/article/7488633", "text": "- Зелените идеи, свързани с рационално управление на отпадъците, за мен не са просто модерни. Прилагането на базисните принципи за разделно събиране имат положителен ефект върху природата, защото ни позволяват да пестим ресурси, като ги използваме многократно, и своето сериозно икономическо отражение върху бюджета на общината. През изминалата 2018 г. разходите ни за такси и отчисления по Закона за управление на отпадъците и депониране на регионалното депо възлизат на общо 1 млн. лв. Представете си колко много е това за малка община като нашата. Вярно, ключов туристически център с голям човекопоток, но все пак. Ако успеем да намалим натрупания и депониран битов отпадък с 10%, това означава, че ще освободим 100 000 лв. обществен ресурс за инвестиции в облагородяване на градските пространства. В никакъв случай не е за подценяване. За мен би било огромно постижение. - Много е амбициозна. На година извозваме близо 10 000 тона боклук. Морфологичният анализ, направен през 2018 г., сочи, че стъклото, пластмасата, металът са толкова замърсени от общия битов отпадък, че не би било възможно да сепарираме и рециклираме. Трябваше да мислим за предприемането на други действия. Иначе продължаваме да хабим полезни ресурси, които могат да бъдат рециклирани. Установихме също така, че в град като Банско, където хората живеят в къщи с дворове, много голям процент от теглото на боклука през пролетните и летни месеци представлява растителен отпадък - трева, клони, цветя. През предходното лято създадохме система за разделното му събиране и извозване. Успяхме без сериозна кампания да привлечем към инициативата 120 семейства, които с отговорния си подход отделиха 10 тона годен за компостиране материал. Искаме тази година да включим в тази инициатива 50 бизнес обекта и 1200 къщи. Особено с участието на хотелите, които имат големи тревни площи, можем да постигнем значими резултати. - Не вярвам в прилагането на насилствени мерки. Особено когато говорим за дългосрочни инициативи, гледам на всички участници като на партньори. Искаме да ги убедим, че пътят е правилен, че усилията ни ще имат ефект върху природата, върху имиджа на курорта, върху бъдещето на децата ни. Нямаме илюзии, че можем да постигнем промяна на поведение или убеждения с кампания от няколко месеца. Устойчивото развиване на нови навици отнема години. Затова искаме да разгърнем кампанията в училищата. Бъдещето се програмира най-лесно през децата. Ще научим тях да се отнасят отговорно към боклука, който създават, а чрез тях вярвам, че ще повлияем дългосрочно на целите им семействата - На този етап предложихме на бизнеса да смени пластмасовите бутилки за минерална вода със стъклени, които бутилиращите компании традиционно използват многократно. Да спре употребата на найлонови торбички и да премине към хартиени. Тази трансформация е с добавена стойност - в нашето социално предприятие произвеждаме хартиени пликове и можем да ги предложим на атрактивни цени. И може би най-значимата количествено промяна - да отделят всички стъклени бутилки и буркани в чистите контейнери за разделно събиране. Защото стъклото се рециклира 100% успешно, ако не е замърсено. - В кампанията “неРАЗДЕЛНО Банско” ще работим с всички групи и потенциални партньори. Сами си поставихме високи цели, от нас зависи да включим успешно повече хора. Към момента не сме имали отказ от потенциален партньор. Ще направим всичко възможно да запазим тази енергия и да я впрегнем в ефективна работа.", "date": "2019.06.05", "title": "Георги Икономов:\nБанско е с амбицията да стане лидер \nв компостиране и рециклиране на отпадъците"}
{"url": "https://www.24chasa.bg/novini/article/7489968", "text": "Много скоро Китай ще издаде търговски лицензи за 5G на трите си основни телекомуникационни оператори, заявиха от Министерството на промишлеността и информационните технологии в понеделник. Това ще изтласка страната към сериозна нова индустриална революция, според експерти от индустрията, информира  Получаването на лицензите ще постави трите оператора в челните редици на глобалната 5G надпревара. Новата технология ще открие десетки хиляди нови работни места, заявиха представители от индустрията. Техните прогнози са, че търговските лицензи ще бъдат издадени в края на тази седмица. Трите китайски оператора – „Чайна мобайл\", „Чайна юником\" и „Чайна телеком\" през последните месеци провеждат тестове на 5G мрежата в големите китайски градове. „Чайна мобайл\" има планове да изгради от 30 000 до 50 000 базови станции за 5G до края на 2019 г., с обща стойност на инвестициите от 17,2 милиарда юана. Базовите станции на Чайна телеком ще са около 20 000 с инвестиции от 9 милиона юана, тези на Чайна юником също ще са около 20 000, а инвестициите им межди 6 и 8 милиона юана. В момента Китай е сред лидерите в разработките на 5G технологии, а издаването на търговските лицензи ще му гарантира водещата позиция, твърдят анализатори.", "date": "2019.06.05", "title": "Китай първи ще издаде лицензи за 5G на трите си най-големи телекомуникационни оператора"}
{"url": "https://www.24chasa.bg/novini/article/7490388", "text": "Банкерът Цветан Василев е платил 50 хил. евро през септември 2012 г., за да лобира за магистрат, най-вероятно, за да бъде избран за главен прокурор. Това стана ясно по време на показанията, които днес основният свидетел по делото КТБ даде в Специализирания съд.  В началото на септември Василев съобщил на Лазов, че двамата ще пътуват с частния му самолет до Париж. Целта била да се \"помогне на приятел\". Пътуването станало в понеделник след празничните дни около 6 септември 2013 г. Лазов посетил банкера в дома му предната вечер, за да му обясни Василев, че ще носят сума пари и двамата ще си я разделят, за да няма проблем по летищата. Към Париж те се отправили със самолета на Василев около 9 часа в понеделник. Преди това в стая на ВИП-а на летището Василев дал на Лазов 25 хил. евро в пачка от банкноти от по 500 евро, които той си пъхнал в джоба. Самият Василев носи в себе си също 25 хил. евро. На парижкото летище ги чакал автомобил, който ги закарал до бизнес сграда. Там ги посрещнал Димитър Абаджиев. Малко по-късно към тях се присъединил и французин, чието име Лазов не можа да си спомни, но го описа като лобист. Василев провел няколкоминутен разговор с него на френски, като преди това казал, че френският е любимият му език, а после минал на английски. По време на разговора на няколко пъти било споменато името на Бойко Найденов. Какво са си говорили, обаче, Лазов не каза, най-вероятно понеже не го е разбирал. Към онзи момент Бойко Найденов е зам.-главен прокурор и шеф на националното следствие. След отиването на Борис Велчев в Конституционния съд той временно беше изпълняващ функциите главен прокурор, но кандидатурата на Найденов не беше издигната за обвинител номер 1.  След срещата с лобиста Лазов и Василев се отправили към изискан френски ресторант в Булонския лес. Лазов обясни, че менюто било на френски и затова се наложило Василев да му помогне с поръчката. Малко по-късно към тях се присъединил и Димитър Абаджиев. Те останали дълго в ресторанта, а от там се отправили отново към летището и се върнали около 21:30 в София . На следващия ден Цветан Василев по нищо не показал, че е прекарал часове наред с Лазов. По време на полета той му разяснил и как смята да придобие БТК. Извън залата зам.-главният прокурор Иван Гешев прогнозира, че предстоящата надпревара за главен прокурор ще е още по-кална и безскрупулна, имайки предвид, че прокуратурата е засегнала много олигархични интереси, както и на много престъпни групи. Гешев отново повтори, че към днешна дата 99% е сигурен, че не би участвал в надпреварата. \"Свидетелят разказа как Цветан Василев плаща 50 хил. евро на лобист в присъствието на, да кажем, политическо лице, за да се извърши определена кампания за един бивш кандидат, или може би, е бил тогава в очите на някого кандидат за главен прокурор. Това може би обяснява всичко, което се изсипа следващите години, когато този план не е сработил върху сегашния главен прокурор и въобще върху прокуратурата и обяснява течащите в момента процеси\", коментира извън седебната зала зам.-главният прокурор Иван Гешев. Той също присъства на заседанието по делото КТБ, тъй като е първият наблюдаващ прокурор в разследването. Зам.-главният прокурор добави, че подозира, че след като тези неща са се случвали, едва ли ще се размине и този път при избора на главен прокурор. \"Подозирам, че ще са много по-брутални от тогава, когато прокуратурата беше в заспало състояние\", каза още той. \"Вижте интересите в момента - да се избере правилния човек с пиар - очернен, компрометиран. Наблюдавам, правя си анализи, но те не са на граждани\" каза още Гешев. Според него очерняването ще бъде голямо, защото прокуратурата е засегнала много интереси - олигархични. Има хора, които се укриват в съседни държави, а други са в ареста. Засегнати са интересите на тези, които гражданите наричат \"мутри\", телефонни измамници и други. Наблюдавам процесите с интерес. Те са започнали и това, което ще се случи, ще е много по-брутално, отколкото това, което описва свидетелят вътре в залата. Пак ще се купуват магистрати, политици, журналисти за инфорамция, очерняне\", прогнозира зам.-главният прокурор.", "date": "2019.06.05", "title": "Цветан Василев платил 50 хил. евро на французин, за да лобира за главен прокурор"}
{"url": "https://www.24chasa.bg/novini/article/7490399", "text": "Около 2700 войници от шест държави, включително Северна Македония, от днес до 9 юли ще проведат военно учение \"Решителен удар\" във военния учебен център Криволак, предаде агенция МИА, цитирана от БТА. \"Решителен удар\" е най-голямото учение досега в Северна Македония. Армиите на Северна Македония и на САЩ ще участват с по 1300 войници, Черна гора със 75, Литва с 10, България с 25 и Албания с 25 войници. Целта на учението е осигуряване на синхронизация на силите за специални операции на партньорски страни. Учението ще бъде открито от заместник-министъра на отбраната Беким Максути, а на него ще присъстват и представители на дипломатическия корпус от страните, които участват в маневрите.", "date": "2019.06.05", "title": "Армията на Северна Македония и партньори от НАТО започват учение"}
{"url": "https://www.24chasa.bg/novini/article/7490166", "text": "По-добре полицията да беше застреляла двойния убиец Стоян Зайков-Чане, а не той сам да си сложи край на живота. Това съобщи пред   известният криминален психолог Тодор Тодоров по повод развръзката на екшъна в Костенец. „Мнозина ще ми кажат, че съм кръволок, но този човек е отнел два живота и имаше вероятност да отнеме още. Затова за мен е добре да знам, че когато някой застрашава сигурността на хората, се взимат бързи и адекватни мерки това да спре”, заяви Тодоров. По мнението му, колегите му психолози от МВР са действали адекватно, когато са съобщили директно на сина на Зайков за смъртта на баща му. За това разказа неговата леля Надя Шишкова, сестра на убитата Милена Шишкова, която упрекна служителите на МВР, че са подходили твърде брутално към 14-годишния Стивън. Психологът отрече мамчето да е държано жадно и гладно по време на разпита за издирвания му баща. „Когато се е случило нещо трагично с даден човек, трябва да съобщиш на неговия роднина или близък новината за смъртта като факт. Задачата ти като психолог е да поемеш цялата последваща емоция на опечаления. И след това да го подкрепиш и помогнеш да се възстанови. Не може да направиш викторина, докато той сам стигне до верния отговор, защото това щяло да го пощади”, категоричен беше Тодоров. За Чане той коментира още: \"Ако той по ревностни причини е извършил първото убийство - на съпругата му, това означава, че е човек с лесно ранимо его, с тежък нарцистичен проблем. Такъв човек ще му бъде много трудно да се предаде или да се остави да бъде хванат. Така или иначе, да отнемеш човеши живот, само по себе си означава, че не си в нормата. Ако отнемеш втори живот, вече със сигурност можем да говорим за наличие на психопатни характеристики. Когато се криеш 20 дни в гората като Тарзан, тогава вече можеш да си сигурен, че ги имаш. Хората сме социални същества и имаме нужда от най-близкото си социално обкръжение. Когато ти се откажеш от всичко това и избереш самотата и отшелничеството, това вече говори що за човек си. Ако си го правил и преди години, вече с абсолютна сигурност този човек има психопатни характеристики\". Според психолога Зайков не е луд човек, щом изпитва страх и се крие толкова време. За случая той коментира още: \"Тук там се прокраднаха мнения, че е намерено някакво количество наркотични вещества. Това тотално би променило психологическия портрет на Зайков\", добави Тодор Тодоров. Той предполага, че Зайков се е застрелял с последния си патрон. И даде друг пример, който има отношение към Стивън и Стоян Зайкови: \"Наскоро имах случай, при който едно дете е било на жертва на педофил. Издевателствата са започнали, когато е било на 12-годишна възраст. През цялото време се опитваше да прикрие кой е истинският извършил на престъплението. Доста дълго време говорихме с него, докато то накрая се отпусне и му спечелихме доверието да ни каже за виновника. И през цялото време детето не искаше нито вода, нито храна. Накрая, докато ни разказваше какво и как се е случило, естествено го преживя. Чак след това детето вече поиска да се нахрани и да пие вода, защото почувства глад и жажда\". Между 1999 до 2012 г. криминалният психолог Тодор Тодоров работи като началник сектор „Криминална психология” в Института по психология към МВР. Участвал е в разкриването на тежки престъпления, в преговори при взети заложници, както и за овладяване на критични ситуации.", "date": "2019.06.05", "title": "Психологът Тодор Тодоров: Предпочитах полицията да застреля Чане"}
{"url": "https://www.24chasa.bg/novini/article/7490438", "text": "Японската полиция конфискува най-голямата в историята на страната партида от синтетични наркотици с общо тегло около 1 тон, предаде ТАСС, цитирана от БТА. Дрогата е бола доставена по море на брега на полуостров Идзу в централната част на остров Хоншу, предаде агенция Киодо, цитирайки следствието. По данни на агенцията конфискуваните наркотици могат да струват около 60 милиарда йени (556 милиона долара) на черния пазар. По-рано органите на реда съобщиха, че партидата е с тегло 800 кг, а цената й е 444 милиона долара. По-късно тези данни бяха коригирани. Полицията съобщава, че във връзка със случая през последните няколко дни са арестувани седем души, включително китайски граждани. Всички те твърдят, че са невинни. Наркотиците са били прехвърлени от един на друг съд в открито море, а след това - доставени на японския бряг в района на град Шимода. Там вероятно ги е чакала полицията. Следствието смята, че наркотиците са доставени от Хонконг. В момента се създават канали за контакти между международните организирани престъпни групи и японските якудза, поръчали конфискуваната партида. Общо за миналата година в Япония бяха конфискувани около 1,1 тона наркотици. Сегашната партида практически отговаря на този обем. Най-голямото досега количество наркотици беше конфискувано през 2016 г. в пристанището на окинавския град Наха. Близо 600 кг синтетични наркотици бяха открити на борда на яхта.", "date": "2019.06.05", "title": "Японската полиция конфискува рекордно количество наркотици, 7 китайци са задържани"}
{"url": "https://www.24chasa.bg/novini/article/7490448", "text": "Главният изпълнителен директор на Amazon Джеф Безос се готви да финализира покупката на три апартамента в Ню Йорк в сделка за около 80 млн. долара, съобщават запознати източници, цитирани от Wall Street Journal. Безос купува мезонет и два апартамента под него на Пето авеню 212 близо до Madison Square Park, разкриват източниците. Само мезонетът разполага с три етажа, частен асансьор и големи тераси. Ако бъдат превърнати в еднофамилно жилище, трите апартамента ще имат обща площ от над 1580 кв. м и 12 спални, предава  . Мезонетът, чиято офертна цена е била 73,8 млн. долара през 2017 г., бил обявен за продажба неотдавна на по-ниска цена от 58 млн. долара. Точната продажна цена обаче не е ясна, тъй като сделката все още не е вписана. Другите два апартамента са били продадени за обща сума от 28,45 млн. долара. Това е сделката с най-висока цена в историята на Ню Йорк южно от 42-а улица, казва оценителят Джонатан Милър. Тя е и втората по големина сделка тази година в града след закупения мезонет за близо 240 млн. долара от хедж фонд мениджъра Кен Грифин на 220 Central Park South, допълва Милър. Сделката е осъществена близо четири месеца след като компанията на Безос се отказа от плановете си за корпоративна централа в Лонг Айлънд, щата Ню Йорк, и след развода на милиардера с дългогодишната му съпруга Маккензи Безос. Според Индекса на милиардерите на Bloomberg нетното състояние на Безос възлиза на 106 млрд. долара. Предприемачът търсел жилище в Ню Йорк от месеци. Сградата на Пето авеню е от 1912 г. и първоначално била използвана за промишлено производство, а през 2015 г. е преустроена в жилищна сграда с близо 50 апартамента. Милиардерът притежава жилища и в Бевърли Хилс, щата Калифорния, Вашингтон, Западен Тексас и Медина, щата Вашингтон.", "date": "2019.06.05", "title": "Джеф Безос купува три апартамента за 80 млн. долара в Ню Йорк"}
{"url": "https://www.24chasa.bg/novini/article/7490463", "text": "Познати на Венцислав Маргинов, който бе убитт във Великобритания след финала на Шампионската лига, съобщиха, че близките му са дали съгласие да дарят органите му за трансплантация, пише  Te обясниха, че той е бил приет в болницата в критично състояние и животът му до вчера се поддържал изкуствено от медиците.  Преди да замине за Англия, Венци живеел със съпругата си Бранимира и двамата им синове в София. Емигрирали преди 7-8 години и със съпругата му започнали работа в голяма куриерска фирма в Саутпорт. “Разбрах, че Венци е тежко пострадал, но не можем да осъществим връзка с никого от близките му. Ние работехме заедно в куриерска фирма с още няколко българи. В събота дори той си взе един почивен ден заради мача, тъй като е футболен запалянко. От петък не сме го чували и виждали, безпокоим се всички какво се случва, дали е жив…”, разказа колега на Венцислав в куриерската фирма. Бедите в семейството на пострадалия българин обаче продължили и на следващия ден, в неделя бащата на Венцислав, 70-годишният Стойчо Маргинов, също пострада тежко и в момента се бори за живота си в софийска клиника. Докато цепел дърва в двора на къщата си в Петрово, го ударила цепеница по главата. Той потърсил лекарска помощ в Сандански, след направените му изследвания станало ясно, че е със счупен череп и кръвоизлив в мозъка. По спешност е транспортиран към софийска болница за мозъчна операция. Венци има и по-малък брат, Стоян, който е на 47 г. и живее в София. За нападението първоначално полицията е задържала 31-годишен мъж от Саутпорт, разследващите търсят дали атаката срещу българина има връзка с друга, при която по-рано същия ден 32-годишен е нападнат пред ресторант „Pоtting Shed” на „Лорд стрийт“. Случаят се разследва от инспектор-детектив Гари Стратън, който е направил следното изявление: „Това беше жестока атака срещу баща на двама синове, докато са се прибирали вкъщи, разследването е на ранен етап и се опитваме да установим мотивите за нападението. Саутпорт беше в плен на финала на Шампионската лига и призовавам всеки, който е бил в района на „Лорд стрийт“, близо до хотел „Скарибрик“, и е станал свидетел на нападението, или ако има направени снимки с мобилен телефон, да се свърже с полицията!“.", "date": "2019.06.05", "title": "Близки на убития в Англия българин даряват органите му"}
{"url": "https://www.24chasa.bg/novini/article/7490453", "text": "Дни след проливните дъждове в Хасково, изсипали се през уикенда, все още се наводняват къщи в квартал \"Изгрев\". Най-засегнати са живеещите на улица \"Пионер\", където бликаше обилно количество вода от отводнителна шахта на пътното платно и наводняваше околните къщи. Тази сутрин вода все още имаше в двора на къщата на Павел Колев и майка му Весела Павлова. 42-годишният мъж се придвижваше с гумени ботуши, защото водата в имота му стигаше до глезена. Той разказа, че в нощта на обилния дъжд в събота нивото на водата в двора му е достигнало повече от метър. Тогава загинали 20-30 домашни птици - гълъби, пъдпъдъци и декоративни кокошки, отглеждани в постройка в имота му. \"Отиде стока за 2000 лева. Това е трагедия. Плаче ми се, отчаяна съм, а плащаме и данъци\", възмущаваше се Весела Павлова. Тя обясни, че в събота вечерта като придошла водата, синът й едва не се удавил, информира  По думите на Павел Колев проблемът в района е от десетилетия, тъй като при всеки проливен дъжд се получават наводнения. Обясни, че водата се отичала от дерето, намиращо се по-нагоре, където ромите изхвърлят отпадъци, в резултат на които се запушва отводнителния канал между улиците \"Пионер\" и \"Правда\" с дължина около 50 метра. Отичащата се вода не може да премине през канала и залива няколко къщи.  \"Почти не спя вечер, защото непрекъснато се налага да отводнявам двора с лична помпа, за да не допусна водата да залее къщата ми\". Той обмислял да прокара сам отводнителен канал, но се разубедил, защото има вероятност да бъде глобен. От ВиК-Хасково обясниха, че за трайно решение на проблема трябва да се засипе дерето по-нагоре, за да се предотврати проникването на боклуци в канала. От водното дружество поставяли решетка, но била открадната. Зам.-кметът на Хасково Велин Балкански заяви, че специалистите от отдел \"Архитектура\" в общината търсят трайно решение на проблема, който е от години. \"Правим това, което е необходимо и възможно. Да се надяваме, че ще стигнем до добър край\", каза зам.-градоначалникът и припомни, че през почивните дни в града имаше и други сериозни наводнения от проливния дъжд.", "date": "2019.06.05", "title": "Запушен канал наводнява къщи в Хасково, ВиК търсят трайно решение на проблема"}
{"url": "https://www.24chasa.bg/novini/article/7490485", "text": "Една глътка вода от басейн може да предизвика диария, която да продължи три седмици, съобщи в \"Мирър\", цитиран от БТА.  Макар и обществените басейни да имат филтри и дизенфекционни системи, докато хлорът подейства и водата бъде рециклирана през филтрите, минава време, предупредиха американските Центрове за контрол и профилактика на заболяванията. Често се случва хора, които са боледували през последните две седмици, да влязат в басейн. Именно те са източник на заразата - бактериите остават по кожата им. Достатъчен е един болен човек, за да се замърси цял басейн, или няколко, ако са с обща пречистваща система. Много важна е и хигиената преди влизане в басейн.", "date": "2019.06.05", "title": "Дори глътка вода от басейн може да предизвика тежка диария"}
{"url": "https://www.24chasa.bg/novini/article/7490495", "text": "За да се съгласим България да влезе в Шенгенското пространство, народът на Нидерландия трябва да е уверен, че пазите стриктно границата на ЕС и се борите с корупцията и трафика на хора. Това каза пред журналисти в Министерския съвет министърът на външните работи на Нидерландия Стеф Блок, който е на официално посещение в нашата страна по покана на вицепремиера и министър на външните работи Екатерина Захариева. Ние изразихме желанието си за присъединяване на България към Шенген първоначално по въздух и по море. Винаги има място за подобрения, но ние не само охраняваме добре външната граница на ЕС, но и разследваме и трафика на хора. Само тази година има 100 случая на разследване на трафиканти, каза Екатерина Захариева след срещата с външния министър на Нидерландия. Надявам се скоро Нидерландия да вземе решение в полза на България, каза Захариева. Опазването на границата е голям приоритет и за двете страни. Ние се справяме повече от добре с нея, както и с преследването на трафикантите на хора, посочи Екатерина Захариева. Тази година се отбелязват 110 години от установяване на дипломатическите отношения между двете страни, посочиха двамата министри. По този повод България подарява на Нидерландия 110 рози, които наесен да бъдат заседени там. Нидерландия подарява на България луковици от нов сорт лалета, наречени на старото име на София - Сердика, обявиха Екатерина Захариева и Стеф Блок. Нашите две страни развиват отношенията си в дух на партньорство, прагматизъм и приятелство, каза Захариева. Холандия е най-големият чуждестранен инвеститор в България, търговският обмен и туристическият поток се увеличават всяка година, посочиха двамата министри. Днес обсъждахме как Съветите на ЕК, в които и двамата участваме, а те са Съветът за външна политика и Съветът по общи въпроси, да работят по-ефективно, каза Захариева. Малко вероятно е тази година ЕС да има приет бюджет за следващия период. Има обаче общо споделяне с Холандия, че за страните, които имат нужда от по-голямо наваксване, трябва да се отпускат повече средства за кохезионна политика, каза още Екатерина Захариева. Обсъждахме и миграцията в Европа и факта, че България се справя изключително добре с опазване на границата на ЕС, каза още Захариева. Редица холандски компании решиха да инвестират тук и през 2018 година те инвестираха в България 80 млн. евро каза Стеф Блок. Гражданите на двете страни избират обществата на другата държава, което показва, че има силно сътрудничество, посочи Блок. България се справя невероятно успешно след прехода от 90-те години, допълни външният министър на Нидерландия. Изборите за Европейски парламент бяха важни и ние ще можем да упражняваме демократичните си права и европейското сътрудничество. Заедно ще се справяме с предизвикателствата на нашето време и ще гарантираме отбраната на ЕС по надежден и стриктен начин, посочи Стеф Блок. Ръстът на търговския стокообмен расте на годишна база с 15 -16 процента, но има още възможни за засилване на сътрудничеството, посочи Захариева. По думите й това може да стане в областта на развитие на иновативни производства и на селското стопанство. България има чиста вода и почва, а Холандия разполага с високи технологии в земеделието, посочи тя. България е една от държавите, които охраняват външната граница, а Нидерландия е една от дестинациите и затова ние зависим от контрола на тази граница. Ние разбираме, че вие искате да влезете в Шенген, но се надявам, че вие ще разберете, че народът на Нидерландия знае за големия брой мигранти, които стигат до нашата държава и трябва да е уверен, че ще има силен и стриктен контрол без компромиси, преди да приемем България в Шенген, каза Стеф Блок. Впечатлен съм от постигнатия прогрес, бяха ми показани многобройни снимки за охраната на границата, но има още една част, и тя е как се справяте с корупцията и какъв е подходът към трафика на хора и мисля, че има нужда от допълнителен напредък, каза министърът на външните работи на Нидерландия.", "date": "2019.06.05", "title": "Стеф Блок: За да влезе България в Шенген, трябва да сме уверени, че пазите границата на ЕС"}
{"url": "https://www.24chasa.bg/novini/article/7490519", "text": "Седмицата на дигиталните технологии \"ДиТех\" е един от основните акценти на Международния технически панаир в Пловдив. За първи път той ще бъде излъчван наживо в Интернет заради големия интерес. Това е част от концепцията за модернизиране на деловия форум, която стартира на неговото 75-о издание. Новата инициатива \"ДиТех\" се осъществява в рамките на изложбата \"Инфотех\". Обединява тематични експозиции и събития в областта на телекомуникациите, информатиката, цифровизацията, навигацията и телематиката. Включва повече от 20 тематични конференции, мастър класове и над 200 лектори. Ще бъдат обсъдени трансформациите в бизнеса, дигиталният маркетинг, хакерството и предпазването от него, блокчейнът, логистиката, онлайн комуникациите, цифровизацията в търговията на дребно и други теми, свързани с дигиталното бъдеще и хуманния облик на иновациите. Участниците ще имат възможност да се запознаят с най-актуалните тенденции, да видят изделия на водещи компании, да направят виртуална разходка в реалностите на утрешния ден. \"Инфотех 2019\" ще демонстрира умни решения за индустрията и бита, постижения на изкуствения интелект и на Индустрия 4.0. Тя ще представи ултрамодерни продукти на фирми от най-динамично развиващия се сектор. Производители и търговци от цял свят ще покажат новости в рамките на още четири специализирани изложби: \"Ауто сити Пловдив\" – за автомобили, транспорт и автосервизно оборудване със специално издание за модели с бизнес предназначение; \"Стройтех\" - строителна техника, електротехника, материали, инструменти ,технологии; \"Машиностроене\" - машини, технологии, роботика, автоматизация; Енеко\" - енергетика, екология, химия, управление на водите. Очаква се над седемстотин компании и близо 30 000 посетители специалисти от страната и чужбина да присъстват на най-мащабната среща на бизнеса в България, която ще се проведе от 23 до 28 септември 2019 г. в Пловдив.", "date": "2019.06.05", "title": "Представят най-новите дигитални технологии на техническия панаир в Пловдив"}
{"url": "https://www.24chasa.bg/novini/article/7490517", "text": "Черна гора има най-висок брутен вътрешен продукт /БВП/ на човек от населението от страните в Западните Балкани, според последни данни на европейската агенция Евростат за страните кандидатки за членство в ЕС, съобщи националната телевизия РТЦГ, цитирана от БТА.  В Черна гора БВП на човек е 6900 евро, след нея са Сърбия с 5600 евро, Северна Македония с 4800 евро, Босна и Херцеговина с 4400 и Албания с 4000 евро. На последно място е Косово с 3600 евро на човек от населението. Показателите на страните кандидатки са сравнени със средните данни за Европейския съюз, където БВП на човек от населението е 30 хиляди евро. От страните кандидатки Турция е имала през 2017 г. най-добрия БВП на човек от населението - 9400 евро, който обаче е 3,2 пъти по-нисък от средния за ЕС. През 2010 и 2011 г., след световната икономическа криза, бе отбелязан солиден икономически растеж във всички страни кандидатки за членство в ЕС, освен в Босна и Херцеговина и Сърбия. Особено голям растеж бе отбелязан в Турция. Спад в производството бе регистриран през 2012 г. в четири страни от региона - Черна гора, Македония, Сърбия и Босна и Херцеговина, в която спадът беше 0,8 процента в сравнение с предходната година. През 2013 г. във всички страни кандидатки имаше растеж на БВП, като тази тенденция се запази и през 2014 г., с изключение на Сърбия, където БВП се сви с 1,6 процента. Босна и Херцеговина и Косово имаха най-малък растеж.", "date": "2019.06.05", "title": "Черна гора е с най-висок БВП в Западните Балкани"}
{"url": "https://www.24chasa.bg/novini/article/7490520", "text": "Над 2 млрд. лв. са изплатени по Програмата за развитие на селските райони и директни плащания през 2018 г. Над 2 млрд. лв. са средствата изплатени по Програмата за развитие на селските райони (ПРСР) 2014-2020 и директни плащания през 2018 г. Това са данни от годишния отчет на Държавен фонд „Земеделие“ и Разплащателната агенция за 2018 г., одобрен от правителството.През миналата година са подписани 789 договора по ПРСР 2014-2020, като изплатените средства са на стойност 582 882 036 лв. В Кампания 2018 по схеми и мерки, администрирани по линия на директни плащания, са приети 110 944 заявления. През 2018 г. преведените субсидии за директни плащания по линия на Европейския фонд за гарантиране на земеделието възлизат на 1 542 050 690 лв. Изплатените суми по пазарните мерки по линия на селскостопанските пазарни механизми през 2018 г. възлизат на 78 855 781 лв., от които 51 932 666 лв. са от Европейския фонд за гарантиране на земеделието и 26 923 115 лв. - национални средства. За същия период по Програмата за морско дело и рибарство (2014-2020 г.) са преведени общо 13 998 134 лв. През миналата година са изплатени 146 984 266 лв. по 20 схеми за краткосрочно подпомагане, от които са се възползвали 20 500 земеделски стопани.Правителството одобри Консолидирания годишен доклад за вътрешния контрол в публичния сектор за 2018 г. Министерският съвет одобри Консолидирания годишен доклад за вътрешния контрол в публичния сектор за 2018 година. Документът включва анализ на данните за състоянието на финансовото управление и контрол и на вътрешния одит в публичния сектор, както и информация за дейността, свързана с координацията и хармонизацията на вътрешния контрол в публичния сектор от специализирано звено в Министерството на финансите през изминалата година. Отчетен е и постигнатият напредък, основните проблеми и тенденциите за развитие в областта на вътрешните контрол и одит. Въз основа на отчетените напредък и тенденции за развитие, консолидираната оценка за състоянието на финансовото управление и контрол и вътрешния одит в публичния сектор за 2018 г. е „добра“. Законът за финансовото управление и контрол в публичния сектор предвижда ръководителите на организации от публичния сектор, с изключение на Висшия съдебен съвет и Сметната палата, всяка година да представят на министъра на финансите информация за функционирането, адекватността, ефикасността и ефективността на системите за финансово управление и контрол. В доклада за 2018 г. са анализирани постъпилите данни от 313 организации от публичния сектор, 137 годишни доклади за дейността по вътрешен одит в публичния сектор и резултатите от извършените от служители на Министерството на финансите системни наблюдения в 3 организации от публичния сектор. Консолидираният годишен доклад за вътрешния контрол в публичния сектор за 2018 г. е изготвен на основание чл. 20, ал. 2 от Закона за финансовото управление и контрол в публичния сектор. След приемането му ще бъде представен на Народното събрание и на Сметната палата. Приет е годишният отчет за дейността на Агенцията за държавна финансова инспекция Министерският съвет прие Отчета за дейността на Агенцията за държавна финансова инспекция за 2018 г. През изминалата година органите на АДФИ са приключили 513 финансови инспекции по реда на чл. 238, ал. 4 от ЗОП и проверки по чл.80а, ал.5 от Закона за енергетиката. В сравнение с 2017 г. се наблюдава увеличение с 20 % на направените проверки. С най-голям дял, както и през 2017 г, са проверките, извършени в общини - 68 %. Направените инспекции допринасят за повишаване на ефективността при разходване на публични средства от органите на местното самоуправление. Приоритет на АДФИ е осъществяването на последващ контрол по спазването на законодателството в областта на обществените поръчки. През 2018 г. финансовите инспектори са проверили 1 204 обществени поръчки на стойност близо 1,4 млн. лева. Проверени са 2 337 договора за възлагане на обществени поръчки, което е с 45 % повече спрямо предходната година. При 23 % от случаите са констатирани нарушения, свързани с неспазване на принципите на ЗОП. В резултат на реализираната инспекционна дейност за отчетния период са съставени 981 акта за установяване на административни нарушения, от които 959 акта на физически лица и 22 - на юридически лица. АДФИ е дала 68 писмени указания на ръководителите на проверяваните организации за преустановяване на извършване на нарушения и/или отстраняване на вредните последици от тях в съответствие с разпоредбите на чл.18, ал. 1, т. 1 от Закона за държавната финансова инспекция. 135 доклада от финансови инспекции, при които е установено наличие на данни за извършено престъпление, и от извършени финансови инспекции, възложени с прокурорско постановление, са изпратени на органите на прокуратурата. През 2018 г. са подадени 549 сигнала от държавни органи, физически и юридически лица. Това е показател, че АДФИ се ползва с доверие и изпълнява основната си функция - защита на публичния финансов интерес.Утвърдени са разходите за командировки в страната за първото тримесечие на 2019 г. Правителството утвърди разходите за командировки в страната за първото тримесечие на 2019 г. на министрите и заместник-министрите, на областните управители, на председателите на държавни комисии, агенции и институции. За командировки на министрите и заместник-министрите в страната са изразходвани общо 6 222,75 лв., за командировки на председателите на държавни агенции и техните заместници – 321 лв., за командировки на председатели и членове на държавни комисии – 230 лв. и за командировки на областни управители – 5 326,20 лв. За командировки на ръководители на държавни институции по чл. 19, ал. 4 от Закона за администрацията не са извършени разходи. Отпускат се 315 360 лева за стипендии по Програмата на мерките за закрила на деца с изявени дарби от държавни, общински и  астни училища авителството одобри допълнителни разходи/трансфери в размер на 315 360 лева за изплащане на стипендии по Програмата на мерките за закрила на деца с изявени дарби от държавни, общински и частни училища през 2019 г.Средствата са предназначени за стипендии на ученици от училищата по изкуствата към Министерството на културата и от общинските училища, които са придобили право на стипендия през 2018 година. От общата сума, 304 425 лева са предназначени за изплащане на продължаващи от изминалата година стипендии на учениците от училищата по изкуствата към Министерството на културата. С останалите 10 935 лева ще бъдат изплатени продължаващи стипендии на учениците от общинските училища от 2018 година. Одобрените разходи/трансфери са в рамките на разчетените за тази дейност в централния бюджет средства за 2019 г. Социалната пенсия за старост става 132,74 лв. от 1 юли Социалната пенсия за старост ще се увеличи от 125,58 лв. на 132,74 лв. от 1 юли. Това предвижда приетото от правителството Постановление за определяне на размера на този вид пенсия. Увеличението ще повиши пенсиите на 136 500 души. Промяната ще доведе до ръст на пенсиите, които не са свързани с трудова дейност, тъй като по закон техният размер се определя в зависимост от социалната пенсия за старост. Това са пенсиите за военна и гражданска инвалидност, социалната пенсия за инвалидност и персоналната пенсия. Ще се повишат и размерите на нормативно установените добавки към пенсиите - за чужда помощ и за ветерани от войните. Правителството одобри проект на Договор за предоставяне на безвъзмездна финансова помощ по Закона за насърчаване на инвестициите Правителството одобри проект на Договор за предоставяне на безвъзмездна финансова помощ за частично възстановяване на направените от инвеститора задължителни осигуровки. Направените осигуровки са за работници и служители, заели новите работни места, свързани с осъществяването на сертифициран инвестиционен проект по Закона за насърчаване на инвестициите. Безвъзмездната финансова помощ в размер до 6,1 млн. лв. за периода 2019- 2021 г. и се отпуска за няколко проекта. Финансовите средства са за разширяване на дейността на съществуващи предприятия и за създаване на нови предприятия основно в района на столицата, както и в градовете Пловдив, Костинброд и Индустриална зона Божурище, като се планира разкриването на 1 791 нови работни места и извършването на инвестиции в размер на 93,33 млн. лв. Проектите се осъществяват основно във високотехнологични дейности от сектора на услугите и от производствения сектор. С договора, инвеститорите поемат ангажимент да поддържат заетостта по тези проекти за срок от най-малко три или пет години, в зависимост от категорията на предприятието. Проектите са на дружествата „Мултивак България Продакшън“ ЕООД, „Булпрос Консултинг“ АД, „Ролпласт Груп” АД, „Интрама Протек“ ЕООД, „Кока Кола Юрпиън Партнърс Сървисис България“ ЕООД, „Каргил България“ ЕАД, „Ъпнетикс“ ЕАД, „Експириън България“ ЕАД, „Кока Кола Хеленик Ай Ти Сървисиз“ ЕООД и „Бер-Хелла Термоконтрол“ ЕООД. Кабинетът одобри индикативно разпределение на средствата от ЕС по програми Правителството одобри индикативно разпределение на средствата от Европейския фонд за регионално развитие, Европейския социален фонд+ и Кохезионния фонд като основа за изготвяне на програмите и провеждане на преговори с Европейската комисия. Най-сериозно е увеличението в програмите, насочени към развитие на човешкия ресурс, образование, иновации и наука. Приетото решение е основна стъпка в процеса на подготовката за следващия програмен период и предпоставка за стартиране на разработването на оперативните програми и Споразумението за партньорство. Правителството се разпореди с имоти Министерският съвет учреди безсрочно ограничено вещно право върху 35,22 линейни метри поземлени имоти, публична държавна собственост, в село Дамяница, община Сандански. Терените се намират в землището на селото. Сервитутът се учредява за изграждане на проектно трасе на водопровод, канал за отпадни води и кабел 20 KV. Съгласно Закона за държавната собственост, ограничени вещни права могат да се учредяват, когато това е необходимо за изграждане на линейни обекти на техническата инфраструктура или когато друго техническо решение е явно икономически нецелесъобразно. Съгласно друго правителствено решение, ще бъде продадена обособена част от лечебно заведение - недвижим имот, собственост на Университетска многопрофилна болница за активно лечение „Александровска“ ЕАД. Болницата търговско дружество със 100 на сто държавно участие в капитала, като правата на държавата в него се упражняват от министъра на здравеопазването. Обособената част от лечебното заведение представлява поземлен имот, находящ се в гр. София, район Витоша, ул. „Лунна папрат“ № 22 с площ 2010 кв. м., ведно с построената в имота двуетажна сграда със застроена площ от 214 кв. м. Имотът е с отпаднала необходимост за лечебното заведение и генерира само разходи. Паричният ресурс, получен от продажбата на имота, ще остане в лечебното заведение и ще се използва за инвестиции, пряко свързани с предмета му на дейност и/или за удовлетворяване интересите на кредиторите. Министерският съвет одобри също продажбата на търг на имоти, собственост на „Агенция дипломатически имоти в страната“ ЕООД в градовете София, Варна и Бургас. В София ще бъдат продадени шест апартамента в ж.к. „Лагера“, един апартамент в ж.к. „Лозенец“ и две двуетажни сгради на улиците „Саша Попов“ и „Панорамен път“, два апартамента в Бургас в ж.к. „Лазур“ и на ул. „Цар Симеон I“, както и един апартамент във Варна на ул. „Хан Крум“. Предложените за продажба имоти са с отпаднала необходимост за дружеството и инвестициите в тях са икономически неоправдани. В резултат от продажбите на имотите ще се намалят текущите разходи на „АДИС“ ЕООД, а получените средства ще се използват за бъдещи инвестиции в изграждането на нови сгради, отговарящи на съвременните изисквания за офиси и жилища. За срок от 10 години на община Попово се предоставя безвъзмездно за управление имот - публична държавна собственост. Имотът се намира в местност „Калето“, село Ковачевец, област Търговище и представлява археологическа недвижима културна ценност „Късноантична крепост Ковачевско кале“. С предоставянето на имота на община Попово ще е възможно опазването и развитието на културното наследство и превръщането му в съществен фактор за социално-икономическото развитие на общината, както и съхранението и популяризирането на недвижимата културна ценност. Дейностите, свързани с опазване на културната ценност и осъществяването на други научни, културни, образователни и туристически дейности ще се извършват в съответствие с изискванията на Закона за културното наследство от Историческия музей – Попово. На Община Костенец се предоставя безвъзмездно собствеността върху намиращ се в града имот - частна държавна собственост, с площ 405 кв. м, ведно с построената в него сграда с разгъната застроена площ 690 кв. м. Имотът ще бъде използван за изграждане, поддържане и развитие на обекти на техническата инфраструктура, както и за изпълнение на дейности по отбранително- мобилизационна подготовка и защита на населението в общината и съхраняване на необходимото за това имущество и оборудване. В сградата ще се помещава изграденото доброволно формирование на община Костенец за борба с бедствията и авариите. С друго решение правителството обяви имот - частна държавна собственост, предоставен безвъзмездно в управление на Държавна агенция „Технически операции“, за публична държавна собственост. Имотът се намира в гр. София, кв. „Витоша“, и представлява апартамент със застроена площ от 98.99 кв. м, заедно с 1,885% идеални части от общите части на сградата и от правото на строеж върху мястото. Променя се също така статутът на имот, управляван от Центъра за подводна археология в Созопол, като от частна държавна собственост той става публична държавна собственост. В едноетажната сграда със застроена площ 830 кв. м се намират офисите, работилницата, фондохранилището и помещенията за работа на археологическите екипи на ЦПА и се съхранява геофизичното, водолазно и техническо оборудване. Тя се използва единствено в пряка връзка с дейността на Центъра. Одобрена е българската позиция за предстоящи заседания на Съвета на ЕС Правителството одобри българската позиция за участие в предстоящото заседание на Съвета на ЕС „Правосъдие и вътрешни работи“, което ще се проведе на 6 и 7 юни 2019 г. в Люксембург. В част „Правосъдие“ министрите ще изразят позиция по темата „Цифровизация на съдебното сътрудничество“ в областта на гражданското право. Ще се дебатира и бъдещето на материалното наказателно право на ЕС, както и взаимното признаване по наказателноправни въпроси. Предвижда се също приемане на заключения относно взаимодействието между Евроюст и мрежите, създадени от Съвета в областта на съдебното сътрудничество по наказателноправни въпроси, както и относно запазването на данни за целите на борбата с престъпността. По отношение на електронните доказателства в наказателноправната област ще бъдат приети две решения на Съвета - за започване на преговори за споразумение между ЕС и САЩ относно трансграничния достъп до електронни доказателства и за разрешаване на участието в преговорите относно втория допълнителен протокол към Конвенцията от Будапеща. В част „Вътрешни работи“ ще бъде обсъдено бъдещето на правоприлагането в ЕС. Други теми от дневния ред са: миграция и убежище; регламенти за създаване на финансовите инструменти в област „Вътрешни работи“ за периода 2021-2027 - частичен общ подход; директива за връщането - частичен общ подход. Съветът на ЕС по транспорт, телекомуникации и енергетика ще заседава във форматите „Транспорт“ и формат „Телекомуникации“ на 6 и 7 юни в Люксембург. Очаква се да бъде взето решение относно приемането на общ подход по предложение за Регламент относно електронните информационни услуги за товарния транспорт, с което ще се постигне по-голяма ефективност на транспортния сектор. Ще бъде приет и доклад за напредъка по предложение за Регламент за мерките за рационализиране на осъществяването на трансевропейската транспортна мрежа, чрез което ще се улесни завършването й. Доклади ще бъдат приети и по отношение на сухопътния транспорт. В сектор „Телекомуникации“ ще бъдат разгледани въпроси, свързани със заключенията за бъдещето на една високо цифровизирана Европа след 2020 г., на тема „Стимулиране на цифровата и икономическата конкурентоспособност в Съюза и цифровото сближаване“. Правителството одобри също така позицията на България за предстоящата неформална среща на министрите от ЕС, отговарящи за градската политика. Срещата ще се проведе на 14 юни в гр. Букурещ, като от българска страна ще участва министърът на регионалното развитие и благоустройството или упълномощено от него лице. В рамките на форума е предвидена дискусия относно бъдещото изпълнение на Градския дневен ред на ЕС, като и приемане на политическия документ „Декларацията от Букурещ - за обща рамка за градско развитие в Европейския съюз“. Българската позиция е в подкрепа на документа. Приемането му е израз на партньорство и пряк диалог между градските власти, националните и европейските институции и другите заинтересованите страни и представлява важна стъпка за решаване на предизвикателствата пред европейските градове и устойчивото им развитие. Удължава се срокът на договорите за концесия на „Пристанищен терминал Бургас Изток-2“ и „Пристанищен терминал Бургас Запад“ Правителството прие решение за изменение на Договора за предоставяне на концесия върху „Пристанищен терминал Бургас Изток-2“, част от пристанище за обществен транспорт с национално значение Бургас, сключен на 8 септември 2011 г. Изменя се също така Договорът за предоставяне на концесия върху „Пристанищен терминал Бургас Запад“, част от пристанище за обществен транспорт с национално значение Бургас, сключен на 8 март 2013 г. С промените се удължава срокът на договорите до законово допустимия, определен в чл. 34, ал. 1 от Закона за концесиите. Също така се възлага на концесионера да извърши допълнително строителство в пристанищната инфраструктура, както и увеличение на размера на инвестициите съответно с 22 522 973 евро за „Пристанищен терминал Бургас Изток-2“ и 26 610 286,77 лева за „Пристанищен терминал Бургас Запад“. България ще подпише три декларации в сферата на цифровите технологии Правителството одобри три декларации в сферата на цифровите технологии - за сътрудничество в сферата на дигитализацията на културното наследство; за интелигентното и устойчиво дигитално бъдеще на европейското земеделие и селските райони и за насърчаване по-голямото участие на жените в дигитализацията. Инициативата за подписването на трите документа е на Европейската комисия и на комисаря по цифрова икономика и цифрово общество Мария Габриел. С подписването на Декларацията за сътрудничество в сферата на дигитализацията на културното наследство ще се насърчава европейското сътрудничество за опазване на културното минало с помощта на цифровите технологии. Декларацията за насърчаване по-голямото участие на жените в дигитализацията си поставя за цел разработване на стратегия за подкрепа на момичетата и жените в дигиталния сектор, за засилване на връзката между образованието по математика, природни и технически науки и реалните възможности за професионална реализация в тази сфера. Декларацията за интелигентното и устойчиво дигитално бъдеще на европейското земеделие и селските райони подкрепя научните изследвания и иновациите с приложение в земеделието и храните. Документът цели да подпомага фермерите във връзка с използването на интелигентни технологични решения в сектора, разширяване на инициативите в общата селскостопанска политика и модернизацията в аграрната сфера и храните. Правителството прие Националната програма за подобряване качеството на атмосферния въздух 2018 - 2024 г. Правителството прие Национална програма за подобряване качеството на атмосферния въздух 2018 - 2024г., която предлага мерки, насочени към основните сектори, които причиняват замърсяване с фини прахови частици. Програмата е разработена въз основа на сключено Споразумение за предоставяне на консултантски услуги между Министерството на околната среда и водите и Международната банка за възстановяване и развитие в подкрепа на управлението на качеството на атмосферния въздух. Националната програма ще подпомогне общините в прилагането на мерки за постигане на устойчиво съответствие по показател фини прахови частици. Документът не води до изземване от страна на държавата на компетенции и задължения на местните власти за осигуряване на чистотата на атмосферния въздух, а предлага прилагането на политики и мерки на национално ниво, които общинските власти не са в състояние да приложат самостоятелно. Анализът в програмата потвърждава идентифицираните в общинските програми основни източници на замърсяване с фини прахови частици - битовото отопление и транспорта (в големите градове). В тази връзка мерките, които се предлагат, са насочени към двата сектора и най-вече към промяна на начина за битово отопление, чрез: въвеждане на изисквания за качеството на въглищата и брикетите за битово отопление; въвеждане на изисквания и контрол върху дървесината, която се използва за битово отопление, в т.ч. организационни мерки по отношение на предлаганата за огрев дървесина; по-ранно въвеждане на изискванията на Регламент 2015/1185 за битовите отоплителни уреди на твърдо гориво (към т.н. Директива за екодизайн); задължително поетапно извеждане от употреба в периода 2020-2024г. в общините с нарушено качество на въздуха на отоплителни уреди, които не отговарят на изискванията на регламентите за екодизайн и замяната им с други средства за отопление; подобряване качеството на периодичните технически прегледи на моторните превозни средства, включително при първоначалната регистрация и подобряване на контрола на моторните превозни средства по пътищата; усъвършенстване на законодателството с оглед осигуряване на възможността за прилагане на „Зони с ниски емисии“ от страна на местните власти по отношение на битово отопление и транспорта. Министерският съвет прие промени в оценката на замърсяването на въздуха Правителството прие Наредба за намаляване на националните емисии на определени атмосферни замърсители, с което се транспонира основната част от изискванията на Директива (ЕС) 2016/2284 на Европейския парламент и на Съвета от 14 декември 2016 г. за намаляване на националните емисии на някои атмосферни замърсители. В правителственото постановление се залагат основните изисквания за съдържанието на Националната програма за контрол на замърсяването на въздуха, в която ще бъдат заложени мерки за постигане на определените за страната цели за намаляване на емисиите на серен диоксид, азотни оксиди, неметанови летливи органични съединения, амоняк и фини прахови частици (ФПЧ2.5) от 2020 г. до 2029 г. и от 2030 г. нататък (в сравнение с приетата за базова 2005 г.). Намаляването на емисиите на вредни вещества в атмосферата ще допринесе за намаляване на рисковете за здравето на човека и околната среда. Документът предвижда мониторингът на отрицателните въздействия на замърсяването на въздуха върху екосистемите да се осъществява въз основа на мрежа от места за мониторинг, която е представителна за наличните в страната типове сладководни, естествени и полуестествени местообитания и горски екосистеми, като се прилага икономически ефективен и основан на риска подход.  Със Заключителните разпоредби на правителственото постановление се изменя Наредбата за ограничаване на емисиите на определени замърсители, изпускани в атмосферата от средни горивни инсталации, съобразно изменения и допълнения на Закона за опазване на околната среда и Наредбата за реда и начина за организиране на националните инвентаризации на емисиите на вредни вещества и парникови газове в атмосферата във връзка с промяна на статута на Националния институт по метрология и хидрология.Правителството прие нова Наредба за антидопинговата дейностМинистерският съвет прие нова Наредба за антидопинговата дейност. Целта е да се създаде актуална нормативна рамка за ефективното извършване на антидопинговата дейност в България, която ще доведе до подобряване на антидопинговата програма на Антидопинговия център и постигане на повече целесъобразност, ефективност и ефикасност при осъществяването на антидопинговите дейности.  Наредбата е в съответствие с разпоредбите на Международната конвенция за борба с употребата на допинг в спорта, Световния антидопингов кодекс и международните стандарти към него, Конвенцията срещу употребата на допинг на Съвета на Европа и Допълнителния протокол към нея. Променя се таксата за аеронавигационно обслужване Правителството промени таксата за аеронавигационно обслужване. До момента таксата за прелитане през въздушното пространство на България беше 26,72 евро, като за тази година тя се увеличава на 31,42 евро. Промени има и при лихвения процент за закъснели плащания, който от 9,74 % се намалява на 9.68 %. За 2019 г. е в сила и нова по-ниска осреднена таксова единица за зоните и районите на летище София, в размер на 264,16 лева, като досегашната беше 324, 36 лева. Няма промяна в осреднената таксова единица за останалите международни летища в Бургас, Варна, Пловдив и Горна Оряховица. Таксите за аеронавигационно обслужване са разходно ориентирани и се определят ежегодно в съответствие с документите на Международната организация за гражданско въздухоплаване (ICAO), Европейската организация за безопасност на въздухоплаването (Евроконтрол) и Европейската комисия. Те покриват разходите за управление на въздушното движение и експлоатация на съоръженията, като се определят в зависимост от прогнозните данни за годишната разходна база, броя на обслужените полети и от разходите на Евроконтрол по обслужване на системата за събиране на таксите. Нормативните актове на Министерския съвет - с антикорупционен анализ Министерският съвет прие изменения и допълнения в устройствения си правилник, с които се предвижда задължение за вносителите на проекти на нормативни актове да включват в доклада си и мотивите към законопроектите информация за предлагани от тях антикорупционни мерки, тяхната същност и риска, срещу който са насочени. Чрез тези промени ще се повиши публичността и ще съсредоточи фокуса върху предлагани антикорупционни мерки. Мярката бе предложена на Националния съвет по антикорупционни политики, председателстван от заместник министър-председателя по правосъдната реформа и министър на външните работи Екатерина Захариева и подкрепена от него на заседание през март. Изменение в правилника се прави и по отношение на процедурата за съгласуване на законопроектите от Комисията за противодействие на корупцията и отнемане на незаконно придобито имущество. Комисията в 20- дневен срок ще извършва анализ на предлаганите законопроекти за наличието на корупционен риск. Предвижда се и задължение за вносителя, ако не приеме предложенията на Комисията, да изложи аргументи за това в съгласувателната процедура по предложения проект преди приемането му от Министерския съвет. Това не освобождава вносителя от задължението да уведомят в едномесечен срок Комисията по реда на Закона за противодействие на корупцията и отнемане на незаконно придобито имущество за приетите мерки, както и за неприетите и мотивите за това. Одобрена е номинация на страната ни за позицията заместник-председател на Европейската инвестиционна банка Със свое решение правителството номинира Лиляна Павлова за позицията на заместник-председател (вицепрезидент) и член на Управителния комитет на Европейската инвестиционна банка (ЕИБ). Министърът на финансите трябва да уведоми Банката за това решение, след съгласуване със страните от избирателната група на Европейската инвестиционна банка, в която е включена и страната ни. Правителството аргументира избора си с факта, че Лиляна Павлова е финансов експерт с богат управленски опит в страната ни, тя има и опит във финансовото управление, в управлението на проекти и в сътрудничеството с европейските институции. ъгласно Устава на ЕИБ, представителството на държавите-членки в управителните органи на Банката се осигурява чрез разпределение в избирателни групи. В избирателната група, в която е България, са включени още Хърватия, Кипър, Чешката република, Унгария, Малта, Полша, Словашката република и Словения. Ротацията на съответните постове в Съвета на директорите, Управляващия комитет и Одитния комитет на Банката са уредени с Временно споразумение, подписано от министрите на финансите на страните в групата, в качеството им на членовете на Съвета на гуверньорите на Банката. Съгласно Временното споразумение, подписано чрез размяна на писма в периода ноември 2016 г. - май 2017 г., ротационната схема за позицията на вицепрезидент предвижда през месец септември 2019 г. представител на България да заеме позицията вицепрезидент на ЕИБ за срок от три години, като мандатът ще изтече през септември 2022 г. Управителният комитет на Европейската инвестиционна банка е колегиален постоянно действащ изпълнителен орган на банката, състоящ се от председател (президент) и осем заместник-председатели (вицепрезиденти), назначавани от Съвета на гуверньорите по предложение на Съвета на директорите. Изменя се Наредбата за условията и реда за регистриране на цените на тютюневите изделия Правителството одобри изменение на Наредбата за условията и реда за регистриране на цените на тютюневите изделия. Промените са изготвени във връзка с приети изменения и допълнения в Закона за акцизите и данъчните складове, те отразяват отпадането на изискването за отпечатване на продажната цена на тютюневите изделия върху бандерола и отпечатването й върху потребителската опаковка, с изключение на пурите и пуретите. С цел намаляване на административната тежест се прецизира процедурата по регистриране на продажната цена на тютюневите изделия или за промяна на регистрираната цена, както и вписването на информацията в електронния регистър, воден от Агенция „Митници“. Предвижда се цената да става публична от датата на връчване на удостоверението за регистрирана цена. Влизането в сила на Наредбата за държавните изисквания за придобиване на висше юридическо образование се отлага с една година Наредбата за единните държавни изисквания за придобиване на висше образование по специалността „Право“ и професионална квалификация „юрист“ ще влезе в сила от учебната 2020-2021 г., реши правителството. Изменението на наредбата, което бе прието от МС през април 2017 г., предвиждаше новите текстове да влязат в сила от учебната 2019 - 2020 г., но срещу тях са постъпили две жалби в Комисията за защита от дискриминация (КЗД). По една от жалбите не се очаква окончателно решение на ВАС преди края на 2019 година, което обуславя отлагането на влизането в сила на Наредбата с още една учебна година. След произнасяне на съда с окончателно решение, при необходимост ще бъдат предприети допълнителни действия. Одобрена е позиция на страната ни по дело С-76/19 на Съда на Европейския съюз равителството одобри позицията на Република България по дело С-76/19 на Съда на Европейския съюз, образувано по преюдициално запитване на Върховния административен съд, първо отделение, по образувано пред него касационно административно дело № 4516/2018, с касатор - началникът на Митница Аерогара София и ответник - „Къртис-Балкан“ ЕООД. С това решение правителството дава и съгласие за встъпване в производството. Преюдициално запитване е отправено на основание чл. 267, параграф 1, буква „б“ от Договора за функционирането на Европейския съюз. Предвид обстоятелството, че повдигнатият правен спор касае тълкуване на разпоредби на актове на институциите на Съюза, Върховният административен съд е спрял производството по делото и е оправил единадесет преюдициални въпроса към Съда на Европейския съюз. Позицията на страната ни е, че член 157, параграф 2, чл. 158, параграф 3 и чл. 160 от Регламент (ЕИО) № 2454/93 на Комисията от 2 юли 1993 година за определяне на разпоредби за прилагане на Регламент (ЕИО) № 2913/92 на Съвета за създаване на Митнически кодекс на Общността следва да се тълкуват в смисъл, че при внос на компоненти, влагани в крайни продукти, за които крайни продукти се заплащат лицензионни такси, когато доставчиците са различни от лицензодателя, и при отношения, като тези по главното производство - от една страна, между лицензодателя и лицензополучателя и от друга страна, между лицензодателя и доставчиците, в митническата стойност на внасяните стоки трябва да се включат пропорционално разпределени лицензионните такси. Страните по делото пред Върховния административен съд са частноправен и публичноправен субект, което обосновава пряк публичноправен интерес от изготвянето на позиция. Конституирането на Република България като страна в производството по това дело ще позволи на страната ни успешно да се включи в процеса на правораздаване, осъществяван от Съда на Европейския съюз, с оглед на еднаквото и точно прилагане на правото на Европейския съюз. Изменя се Наредбата за медицинската експертизаПравителството одобри изменение и допълнение на Наредбата за медицинската експертиза. Промяната е обусловена от резултатите от направения анализ на въздействието на действащата наредба. Резултатите от анализа доказват необходимостта от допълнително прецизиране на текстовете при определяне на крайния процент трайно намалена работоспособност/вид и степен на увреждане при лицата с повече от едно заболяване, всяко едно, водещо до увреждане. Друг проблем, който се решава с промяната, е липсата на проследимост и прозрачност, а от там и на ефективен контрол по отношение на вписаните в експертното решение заболявания. В момента те се представят описателно, без да се вписва кодът за конкретното заболяване съгласно Международната класификация на болестите (МКБ) - 10 ревизия.Целта на промените е постигането на по-пълно съответствие между оценката на трайно намалената работоспособност/вид и степен на увреждане и обективното здравословно състояние на лицата, при които са налице две или повече увреждания, за всяко от които в отправните точки за оценка на трайно намалената работоспособност/вид и степен на увреждане е посочен отделен процент, и най-малко две от тях са с определен процент трайно намалена работоспособност/вид и степен на увреждане - 50% или над 50%. Вписването на МКБ кода на заболяванията и на съпътстващите увреждания ще гарантира значително по-голяма прецизност в работата на ТЕЛК и НЕЛК. С цел гарантиране правата на хората с увреждания, попадащи в групата на освидетелствани или преосвидетелствани от ТЕЛК в периода от 3.08.2018 г. до влизането в сила на това постановление, се регламентира тяхното право да подадат заявление-декларация за преосвидетелстване, извън случаите по чл. 56 от Правилника за устройството и организацията на работа на органите на медицинската експертиза и на регионалните картотеки на медицинските експертизи, като е определен едномесечен срок от влизането в сила на това постановление. Отпускат се 437 410 лв. за планов ремонт на моторен кораб „Параход Радецки“ Правителството одобри допълнителни разходи в размер на 437 410 лв. за извършване на планов преглед и ремонт на моторен кораб „Параход Радецки“, гр. Козлодуй, филиал на Националния исторически музей. Целта е запазването и развитието на музей-кораб „Параход Радецки“ като част от историческото наследство на България. редствата се осигуряват от централния бюджет чрез одобряване на допълнителни разходи по бюджета на Министерството на културата за 2019 г. Правителството отпусна допълнителни 6 млн. лева за разплащане на доставени противоградови ракети Правителството одобри допълнителни разходи в размер на 6 млн. лв. по бюджета на Министерството на земеделието, храните и горите за разплащане на доставени противоградови ракети. Преди откриването на активния сезон по градозащита, Изпълнителната агенция за борба с градушките (ИАБГ) разполагаше с 4 870 ракети. Поради необходимост от обезпечаване на ракетните площадки в страната ще бъдат заявени и доставени 8 326 броя ракети, които ще бъдат разплатени с отпуснатите средства. През месец май тази година бяха открити два нови командни пункта в град Хасково и село Тъжа. Така броят им на територията на страната нарасна от 9 на 11. Те защитават селскостопанската продукция от градушки в областите Видин, Монтана, Враца, Плевен, Пазарджик, Пловдив, Стара Загора, Сливен и Хасково. Към момента 11-те командни пункта разполагат с 256 ракетни площадки, като предстои пускането на още нови 5 към старите полигони в Плевен и Пловдив и една към този в село Тъжа.   ", "date": "2019.06.05", "title": "Вижте какво реши Министерски съвет днес"}
{"url": "https://www.24chasa.bg/novini/article/7490529", "text": "Със свое решение правителството номинира Лиляна Павлова за позицията на заместник-председател (вицепрезидент) и член на Управителния комитет на Европейската инвестиционна банка (ЕИБ). Това съобщиха от правителствената информационна служба. Министърът на финансите трябва да уведоми Банката за това решение, след съгласуване със страните от избирателната група на Европейската инвестиционна банка, в която е включена и страната ни. Правителството аргументира избора си с факта, че Лиляна Павлова е финансов експерт с богат управленски опит в страната ни, тя има и опит във финансовото управление, в управлението на проекти и в сътрудничеството с европейските институции. Съгласно Устава на ЕИБ, представителството на държавите-членки в управителните органи на Банката се осигурява чрез разпределение в избирателни групи. В избирателната група, в която е България, са включени още Хърватия, Кипър, Чешката република, Унгария, Малта, Полша, Словашката република и Словения. Ротацията на съответните постове в Съвета на директорите, Управляващия комитет и Одитния комитет на Банката са уредени с Временно споразумение, подписано от министрите на финансите на страните в групата, в качеството им на членовете на Съвета на гуверньорите на Банката. Съгласно Временното споразумение, подписано чрез размяна на писма в периода ноември 2016 г. - май 2017 г., ротационната схема за позицията на вицепрезидент предвижда през месец септември 2019 г. представител на България да заеме позицията вицепрезидент на ЕИБ за срок от три години, като мандатът ще изтече през септември 2022 г. Управителният комитет на Европейската инвестиционна банка е колегиален постоянно действащ изпълнителен орган на банката, състоящ се от председател (президент) и осем заместник-председатели (вицепрезиденти), назначавани от Съвета на гуверньорите по предложение на Съвета на директорите. ", "date": "2019.06.05", "title": "МС номинира Лиляна Павлова за вицепрезидент на ЕИБ"}
{"url": "https://www.24chasa.bg/novini/article/7490524", "text": "България и Холандия се обединяват около идеята за силен и солидарен Европейски съюз с по-активна външна политика. Това подчерта вицепремиерът и министър на външните работи Екатерина Захариева след срещата си с външния министър на Холандия Стеф Блок, който е на първо посещение у нас по повод 110 г. от установяването на дипломатическите отношения между София и Хага, съобщиха от пресцентъра на Министерство на външните работи. „Ние искаме силен , солидарен и обединен Европейски съюз“, заяви външният ни министър, която поздрави гражданите на България и Холандия за проевропейския си избор, направен по време на вота за Европейски парламент на 26 май. Двете страни имат и общи идеи как да направят по-ефективна работата на съветите, в които двамата външни министри участват – Съвет „Общи въпроси“ и Съвет „Външни работи“. „Европейският съюз трябва да има по-активна външна политика и политика за сигурност“, заяви Екатерина Захариева. Стеф Блок подчерта ролята на България за стабилността на Балканите. „Страната ви е символ на сигурността и развитието“, заяви холандският външен министър. Той подчерта добрите постижения и перспективи пред българската икономика, предпоставките й за растеж, както и ползотвортното й членство в НАТО и ЕС, и успешното първо българско председателство на Съвета на ЕС през първата половина на 2018 г. „Ние имаме отлични двустранни отношения. Свързват ни както икономика и социална сфера, така и многото българи, които живеят в Холандия. Вярваме, че трябва да печелим от тези връзки“, заяви Стеф Блок. „Ние виждаме най-добри възможности за задълбочаване на икономическите връзки във високотехнологичния сектор, иновациите и селското стопанство“, заяви Екатерина Захариева. Тя подчерта и значението на контактите между гражданите на двете страни – българите, които живеят в Холандия, и холандците – в България, за развитието на тези отношения. „България може да бъде врата за Холандия на юг и изток от Европейския съюз, а Холандия за България – на север“, каза външният ни министър. Холандия е Номер 1 пряк чуждестранен инвеститор в България с инвестиции от 7,8 млрд. евро за периода 1996-2018 г. Стокообменът между двете страни за миналата година възлиза на 1,994 млрд. евро и се увеличава в сравнение с предишните години. Двете страни изразиха и общ интерес за сътрудничество и в областта на миграцията и нелегалната миграция. Стеф Блок подчерта, че Холандия – която страда от нелегални мигранти, много разчита на България, която охранява външна граница на Европейския съюз. „Много съм впечатлен от прогреса, който сте постигнали при контрола на границата си“, заяви Блок. Екатерина Захариева призова за по-бързо приемане на България в Шенгенското пространство по море и въздух като изтъкна постиженията на България не само в охраната на външната граница, но и в борбата с нелегалния трафик на хора и постиженията в борбата с корупцията. „България се справя изключително добре с охраната на външната граница на Европейския съюз. Изразихме позиция, че е крайно време страната ни да се присъедини по въздух и море към Шенген“, заяви външният ни министър. Холандският й колега получи специална покана да посети границата ни и лично да се увери в доброто изпълнение на задълженията ни по опазване на външната граница на ЕС. В хода на разговорите двамата министри обсъдиха и политиката на разширяване на ЕС към Западните Балкани. В този контекст бе потвърдено, че България ще продължава да полага усилия за приемане на решение за започване на преговори с Република Северна Македония и Албания. Като символ на приятелството и партньорството между България и Холандия двамата министри си размениха сертификати за подаръци - символи на двете страни. Българското външно министерство подарява на Холандия 110 корена от българската роза „Дамасцена“, а Хага е селектирала специално „българско“ лале. Новият сорт е наречен „Сердика“ като цветовете му са с цветовете на българското знаме.", "date": "2019.06.05", "title": "Захариева: България и Холандия единни за солидарен и силен ЕС (Видео, снимки)"}
{"url": "https://www.24chasa.bg/novini/article/7490532", "text": "Правителството одобри допълнителни разходи/трансфери в размер на 315 360 лева за изплащане на стипендии по Програмата на мерките за закрила на деца с изявени дарби от държавни, общински и частни училища през 2019 г. Средствата са предназначени за стипендии на ученици от училищата по изкуствата към Министерството на културата и от общинските училища, които са придобили право на стипендия през 2018 година. От общата сума, 304 425 лева са предназначени за изплащане на продължаващи от изминалата година стипендии на учениците от училищата по изкуствата към Министерството на културата. С останалите 10 935 лева ще бъдат изплатени продължаващи стипендии на учениците от общинските училища от 2018 година. Одобрените разходи/трансфери са в рамките на разчетените за тази дейност в централния бюджет средства за 2019 г.", "date": "2019.06.05", "title": "315 360 лева за стипендии за надарени деца отпуска правителството"}
{"url": "https://www.24chasa.bg/novini/article/7490522", "text": "Учени от Орегонския университет заключиха, че кхмерската цивилизация, която е просъществула от 9-и до 15-и век, не е била унищожена от кралство Аютия, както се смяташе по-рано, съобщи \"Сайънс алърт\", цитиран от БТА. Авторите на изследването предполагат, че кхмерската империя е преживяла период на упадък, а жителите й са се приспособили към нови условия. Археолозите са извършили разкопки в пределите на огромния храмов комплекс Ангкор Ват в Камбоджа, който бил построен по време на разцвета на кхмерската империя. Те изследвани погребални могили около храмовия комплекс. Специалистите се натъкнали на останки от овъглена храна, керамични фрагменти и други артефакти. По мнението им, хората, които живеели в района на Ангкор Ват, работели в храмовия комплекс. Резултатите от радиовъглеродното датиране показали, че територията около храмовия комплекс Ангкор Ват е била заселена през 9-и век, т.е. преди изграждането му. През 12-и век било построено това култово съоръжение, а след това то било обградено от могили и езера. Но впоследствие следите от човешка дейност изчезнали до началото на 15-и век. Храмът обаче не бил изоставен. Районът около него отново бил заселен през период, за който се смята, че Ангкор Ват бил разграбен от съществувалото на днешната територия на Тайланд кралство Аютия, а хора живеели там до 17-и или 18-и век.", "date": "2019.06.05", "title": "Учени разкриха загадка, свързана изчезването на кхмерската цивилизация"}
{"url": "https://www.24chasa.bg/novini/article/7490542", "text": "Правителството прие решение за изменение на Договора за предоставяне на концесия върху „Пристанищен терминал Бургас Изток-2“, част от пристанище за обществен транспорт с национално значение Бургас, сключен на 8 септември 2011 г. Изменя се също така Договорът за предоставяне на концесия върху „Пристанищен терминал Бургас Запад“, част от пристанище за обществен транспорт с национално значение Бургас, сключен на 8 март 2013 г. С промените се удължава срокът на договорите до законово допустимия, определен в чл. 34, ал. 1 от Закона за концесиите. Също така се възлага на концесионера да извърши допълнително строителство в пристанищната инфраструктура, както и увеличение на размера на инвестициите съответно с 22 522 973 евро за „Пристанищен терминал Бургас Изток-2“ и 26 610 286,77 лева за „Пристанищен терминал Бургас Запад“.", "date": "2019.06.05", "title": "Удължава се концесията на „Пристанищен терминал Бургас Изток-2“ и „Пристанищен терминал Бургас Запад“"}
{"url": "https://www.24chasa.bg/novini/article/7490371", "text": "Изпратени са покани до евентуални инвеститори в проекта \"Белене\" - до \"Росатом\", \"Фраматом\", \"Дженерал електрик\" и до Корейската  хидро-ядрена корпорация. Това заяви министърът на енергетиката Теменужка Петкова след откриването международна ядрена конференция във Варна, организирана от \"Булатом\". От  22 май, когато процедурата беше  публикувана в Официалния вестник на ЕС,  . Пред журналисти президентът на \"Росатом Оверсийс\" Евгений Пакерманов заяви, че  такива проекти  най-успешно се осъществяват чрез международна кооперация. И даде пример, че днес са се срещали с ръководители на \"Фраматом\". Французите са заявили, че в случай на реализация на проекта са заинтересовани да участват в него , в това число и в организацията на финансирането му. Пакерманов каза още, че е необходимо да се привлече дългосрочно финансиране и \"Фраматом\" са готови да окажат поддръжка по този въпрос. Колкото до руската компания , тя е готова да е строител на \"Белене\", но все още не е взето решение дали ще е стратегически инвеститор. Пакерманов настоя за държавна подкрепа, което не означавало задължително държавни гаранции, но всеки инвеститор искал да си върне вложенията. Петкова заяви, че участието на държавата в проекта е определено с  решението на парламента. Тя се включва с апортна вноска с всички активи, като особено ценни са лицензираната площадка и лицензираният проект. Процесът на лицензиране ще тече паралелно с преговорите с кандидатите, които бъдат избрани да са в късата листа.   Петкова повтори, че НЕК ще иска да има блокираща квота, която не е задължително да е 34,5 или 51%, можело да е и по-малко, но да има глас при вземане на важни решения в проектната компания. На въпрос на журналисти за интереса към изкупуване на тока от \"Белене\", тя заяви, че бизнесът може да се включи в проекта, но засега няма заявки за подписване на дългосрочни договори за изкупуване на тока.", "date": "2019.06.05", "title": "Изпратени са покани до инвеститори в \"Белене\" - до руснаци, американци, французи, корейци"}
{"url": "https://www.24chasa.bg/novini/article/7490545", "text": "Унгарската полиция каза, че е намерено тялото на 12-и южнокорейски турист седмица след потъването на развлекателно корабче в река Дунав в Будапеща, предаде Ройтерс. Плавателният съд с 33 южнокорейски туристи и двама унгарци екипаж потъна миналата сряда след сблъсък с круизен кораб. Загинаха 28 човека. Телата на 12 жертви са намерени досега, а 16 души, включително екипажът, все още са в неизвестност. Оцеляха 7 човека. Полицията каза, че издирването продължава, предаде БТА. Унгарски медии съобщиха, че огромен плаващ кран, който може да вдигне потъналото корабче, пътува към мястото на корабокрушението, посочва Асошиейтед прес.", "date": "2019.06.05", "title": "Откриха тялото на 12-а жертва от потъналото в Будапеща туристическо корабче"}
{"url": "https://www.24chasa.bg/novini/article/7490539", "text": "17-годишната Ноа Потовен от холандския град Арнем беше евтаназирана по собствено желание миналата неделя в дома си. Още докато е била съвсем малка, тя е била изнасилена - травма, която в продължение на десетилетие не е успяла да преодолее. Постоянно измъчвана и преследвана от спомените, Потовен е взела решението да сложи край на мъките си. Направила го е с помощта на екип от лекари от частна клиника, която е специализирана в такъв тип \"услуги''. Според законодателството в Холандия до 16-годишна възраст тийнейджърите, които обмислят подобна стъпка, трябва да получат съгласието на родителите си. След тази възраст обаче те вече могат да вземат решението самостоятелно и еднолично, информира испанският ежедневник La Vanguardia. В своя изповед в една от социалните мрежи момичето уверява своите последователи, че взетото от нея решение е напълно осъзнато, а не импулсивно, и благодари на всички за проявеното разбиране и оказаната подкрепа за избора ѝ. По думите ѝ смъртта е единственият начин да се освободи от непоносимите страдания.", "date": "2019.06.05", "title": "Евтаназираха 17-годишна холандка заради психо травма от изнасилване"}
{"url": "https://www.24chasa.bg/novini/article/7490553", "text": "Президентът Румен Радев ще участва в Петербургския международен икономически форум. Това съобщиха от прессекретариата на държавния глава.  От 6 до 8 юни президентът Румен Радев ще бъде на посещение в Руската федерация за участие в Международния икономически форум в Санкт Петербург. На 6 юни българският държавен глава ще проведе среща със своя руски колега президента Владимир Путин. Това е втората среща между двамата държавни глави след разговора им в Сочи през месец май 2018 година, на която беше възстановен диалогът на най-високо политическо ниво между България и Русия след десетгодишно прекъсване. По-късно през деня Румен Радев ще се срещне и с представители на българската общност в Санкт Петербург. По време на посещението си в Русия президентът ще бъде придружаван от съпругата си Десислава Радева. На 7 юни българският държавен глава ще участва в президентския панел на Петербургския международен икономически форум, посветен на изпълнението на целите за устойчиво развитие на Организацията на обединените нации до 2030 година. В рамките на визитата си в Санкт Петербург президентът Румен Радев ще проведе среща и с генералния секретар на ООН Антониу Гутериш, както и с министър-председателя на Армения Никол Пашинян. В делегацията, водена от държавния глава, участват заместник министър-председателят по икономическата и демографската политика Марияна Николова и председателят на Комисията по икономическа политика и туризъм в българския парламент Петър Кънев.", "date": "2019.06.05", "title": "Румен Радев се среща с Путин утре на форум в Санкт Петербург"}
{"url": "https://www.24chasa.bg/novini/article/7490555", "text": "Унгарското правителство внесе в парламента спорен законопроект с цел установяване на контрол върху изследователската дейност на националната академия на науките, предаде ДПА. Министърът на иновациите и технологиите Ласло Палкович внесе законопроекта въпреки масовите критики от Унгарската академия на науките и обществените протести. Новите правила, които се очаква да влязат в сила през септември, предвиждат финансовият контрол върху изследователските институти на академията да бъде предаден на правителството, предаде БТА. Палкович каза, че промените ще осигурят \"разпределение на ресурсите въз основа на резултатите\" и ще повишат конкурентоспособността. Критиците настояват, че все по-авторитарният министър-председател Виктор Орбан всъщност се опитва да посегне на независимостта на научната общност и да се сдобие с лост за влияние, за да смълчава опозиционните възгледи. \"Законодателните промени на практика предоставят пълен правителствен и политически контрол върху изследователската мрежа\", заяви наскоро Унгарската академия на науките. Според нея \"това . . . може да застраши независимостта на научните изследвания и науката\". Хиляди хора протестираха по-рано в Будапеща срещу плана на правителството.", "date": "2019.06.05", "title": "Орбан ще постави научната дейност в Унгария под държавен контрол"}
{"url": "https://www.24chasa.bg/novini/article/7490561", "text": "Бордът на директорите на \"Рено\" отложи решението дали да започне сливане с \"Фиат Крайслер\" на стойност 33 млрд. евро, пише Financial Times, цитиран от  В случай че сделката все пак се превърне в реалност, новата компания би станала третият по големина производител на автомобили в света. Официалното предложение за сливане от страна на \"Фиат Крайслер\" дойде в края на май. \"Бордът на директорите реши да продължи да разглежда с интерес възможността от подобна комбинация, както и да продължи дискусиите по темата\", коментираха в официално изявление от \"Рено\". Заседанията ще продължат в сряда. В борда на директорите на \"Рено\" влизат и двама представители на японската \"Нисан\", с която от френската фирма са в алианс. Съдбата на този алианс обаче е неясна. Според хора, близо до ситуацията, двамата японски представители в борда най-вероятно няма да участват в евентуално гласуване, за да не застрашат 20-годишния алианс между двете фирми. Другата трудност пред желаещите сделката в \"Рено\" ще бъде френската държава, която продължава да държи 15% от акциите във фирмата. Държавата също има свои представители в борда, които освен всичко друго имат и двойни права за гласуване, което означава, че е почти невъзможно тя да се случи, без да има одобрение от нейна страна. Отново според източници на FT в момента френската държава се опитва да си осигури място и в теоретичния бъдещ борд на директорите, в случай че сливането все пак се случи. Франция иска и глас в избирането на бъдещия изпълнителен директор, ако има такъв. Проблеми има и с други инвеститори. Френският хедж фонд CIAM, активистки инвеститор в компанията, смята, че предложението на \"Фиат Крайслер\" подценява стойността на \"Рено\", особено след като се сметнат и дяловете на фирмата в \"Нисан\" и \"Даймлер\". Така решението, изглежда, ще отнеме много по-дълго време, отколкото първоначално се очакваше и от страна на \"Рено\", и от страна на \"Фиат Крайслер\". Фрагментираната собственост на компанията, както и неясната бъдеща посока след ареста на бившия изпълнителен директор Карлос Гон най-вероятно ще се окажат основните причини за забавянето.", "date": "2019.06.05", "title": "\"Рено\" отлага решението за сливане с \"Фиат Крайслер\""}
{"url": "https://www.24chasa.bg/novini/article/7490786", "text": "Европейската комисия представи специфичните за всяка държава препоръки (СДП) за 2019 г., в които излага насоки за икономическата политика на всички държави — членки на ЕС, за следващите 12—18 месеца. ЕК препоръчва също да бъде прекратена процедурата при прекомерен дефицит за Испания и приема редица документи, свързани с Пакта за стабилност и растеж. Съдържанието на препоръките отразява общите приоритети, определени в годишния обзор на растежа за 2019 г. и в препоръката за 2019 г. относно икономическата политика за еврозоната, която бе публикувана през ноември. Препоръките се основават на подробния анализ на докладите за отделните държави, публикувани през февруари, и на оценката на националните програми, представени през април. Забавянето на растежа в световен мащаб засилва необходимостта от продължаване на структурните реформи, като се даде приоритет на тези от тях, които са насочени към постигането на устойчив и приобщаващ растеж. Държавите членки следва да постигнат напредък по отношение на социалното сближаване в съответствие с Европейския стълб на социалните права. Специфичните за всяка държава препоръки за 2019 г. включват поставяне на по-силен акцент върху определянето на нуждите от инвестиции на национално равнище и подреждането им по приоритет, както и обръщане на специално внимание на регионалните и териториалните различия.", "date": "2019.06.05", "title": "Брюксел даде препоръки на държавите членки за устойчив икономически растеж"}
{"url": "https://www.24chasa.bg/novini/article/7490854", "text": "Европейската комисия представи днес годишен доклад с оценка как институциите и държавите в ЕС прилагат Хартата за основните права. Тази година се отбелязва десетата годишнина на Хартата, се посочва в съобщение на ЕК. Хартата все още не се използва изцяло в прилагането на законите и осведомеността на хората остава слаба, пише в изводите. Националните власти, включително съдилищата, са задължени да прилагат документа, пояснява комисията. Позоваванията на Хартата от страна на Съда на Европейския съюз са се увеличили значително - от 27 пъти през 2010 г. до 356 пъти през 2018 г., показва проверката. Националните съдилища също се позовават на Хартата в своите решения и все по-често се обръщат за насоки към Съда на ЕС, установява ЕК, цитирана от БТА.  Агенцията на ЕС за основните права отбелязва липсата на национални политики, които да насърчават осведомеността и прилагането на документа. Проучване на Евробарометър показва, че макар да има леко подобрение от 2012 г., само четири от всеки десет граждани в ЕС са чували за документа и само един от всеки десет знае какво представлява той. Шестима от всеки десет биха искали повече яснота за правата, залегнали в Хартата, и за това към кого да се обърнат, ако правата им са нарушени. Миналата година ЕС е предприел няколко стъпки към спазване на основните права с осигуряването на защита за изобличителите, въвеждането на мерки за свободни и честни избори, с призива към онлайн платформите и рекламната индустрия да противодействат на фалшивите новини, с борба срещу незаконните изказвания онлайн, пораждащи омраза. Неспазването на принципите на правовата държава и на законодателство в областта на убежището остава проблем в част от ЕС, се посочва в доклада.", "date": "2019.06.05", "title": "ЕК: Гражданите не познават достатъчно \nХартата на ЕС за основните права"}
{"url": "https://www.24chasa.bg/novini/article/7490857", "text": "\"Ето я нашата пирамида!\", шегува се Роман Юдаков, сочейки към планина от отпадъци, висока 157 метра. На това място близо до Москва ще бъде построен завод за изгаряне на боклуците, но според активистът Юдаков, който живее в района, единствено рециклирането ще реши проблема с боклука на руската столица. \"Приоритетът на властите е да изгарят отпадъците, а не да ги събират разделно: никой не е готов за това\", казва 36-годишният електротехник на фона на най-голямото сметище в Русия в Тимохово, което заема 113 хектара. Всеки ден десетки самосвали докарват боклуци на създаденото в края на 70-те години гигантско сметище, намиращо се на около 50 км източно от Москва. След 2013 г. от бунището започват да се носят зловонни миризми, което според местните жители като Роман Юдаков означава, че има отделяне на токсични вещества. Според официалната статистика в Русия се рециклират само седем процента от отпадъците (за сравнение процентът през 2017 г. е 43 във Франция и 68 в Германия, сочат данни на Евростат). Над 90 процента от ежегодните 70 милиона тона руски битови отпадъци в крайна сметка се озовават на сметища из цялата страна, подобни на това в Тимохово, без да броим многото незаконни сметища. Сред рухването на Съветския съюз събирането и преработването на отпадъците е в пълен хаос и общественият дебат по този въпрос е подновен преди две години при демонстрациите за закриването на препълнени сметища в района на Москва, която произвежда 15 процента от отпадъците в Русия и днес не може да се справи с този проблем. В отговор властите затвориха 24 от 39-те сметища в региона и тези, които продължават да работят, сега са принудени да приемат все повече отпадъци. Освен това властите съобщиха, че ще построят пет завода за изгаряне на отпадъци, един от които в Тимохово. Недоволството обаче не изчезва, защото промените станат много бавно. За да разчистят отпадъците, натрупани в руската столица (която според официалните статистики има население от 12 милиона души, а според кмета - двойно повече), властите възнамеряват да извозят цели вагони с отпадъци в Северна Русия, в региона на Архангелск. Проектът още от самото начало предизвика сериозна съпротива там и в цялата страна, като общият брой на демонстрантите срещу него достигна 15 000 души в началото на декември. Изправен пред тази криза, превърнала се в един от сериозните поводи за недоволство в Русия, президентът Владимир Путин обеща да ускори рециклирането на боклуците, за да може до 2024 г. процентът на рециклираните отпадъци да достигне 60 процента. Това обещание се посреща със скептицизъм от компаниите, според които само частните инициативи са истински ефикасни. \"Властите нищо не правят. Само дават вид, че говорят за рециклиране, дори забелязах реклама в метрото и проучвания по този въпрос. Към настоящия момент обаче те не бързат да ни подкрепят или да ни помогнат да намерим площадки (за рециклиране на отпадъците). Всичко трябва да правим сами\", казва жителката на Москва Альона Рудюк. Тя работи в център за рециклиране на отпадъци, отворен успешно пред ноември от компанията Собиратор, която събира боклуците, сортира ги и ги препродава. Всеки ден десетки хора идват да предават тук амбалаж. Освен център за разделно събиране на отпадъци, компанията има и камион, който обикаля Москва, за да събира отпадъци по домовете. Това е вариантът, избран от Наталия Умнова. От септември младата майка грижливо събира на балкона си всички отпадъци, които могат да бъдат рециклирани. Когато камионът на Собиратор дойде да извози отпадъците, на Наталия ще й бъдат платени 1000 рубли (15 евро). \"Проверих къде се намират близките центрове за рециклиране, но те или са затворени, или приемат само един вид отпадъци\", казва Наталия. Основателят на Собиратор Леонид Синицин признава, че битката е трудна. \"Показваме какво да се прави, но това не решава проблема. Необходими са промени в манталитета и в законодателството\", изтъква той. По силата на реформа, която влезе в сила на 1 януари, бяха създадени регионални оператори, натоварени със задачата да събират и управляват отпадъците. Според критици обаче тя се свежда най-вече до увеличаване на местния данък смет. \"Трябва да се вдига цената на опаковките, а не да се увеличават данъците\", казва недоволно бившият депутат Максим Шингаркин, един от авторите на текста. \"Докато хората са ядосани, няма да имат мотивация да рециклират\". В отговор на запитване на Франс прес московските областни власти заявиха, че увеличението е заради поставянето на контейнери за разделно събиране и увеличените цени за транспорт. Според тях има напредък. Пример за това е откриването на три центъра за рециклиране миналата година в рамките на \"рекордно кратко време - от три до шест месеца\" и продължаващият строеж на девет частни центъра. В различни мероприятия тази година са били обхванати близо 713 000 ученици с цел да им се обясни ползата от рециклирането, твърдят властите. Това обаче не е достатъчно, за да повярва Максим Шингаркин на декларираните добри намерения. Според него основният оператор в региона на Москва, РТ-Инвест, дял в който има мощната държавна компания Ростек, няма голям интерес към рециклирането и изгражда четири завода за изгаряне на отпадъци близо до Москва. \"Разделното събиране ще намали количеството на изгорените отпадъци\", твърди бившият депутат. РТ-Инвест казва в отговор, че строи осем центъра за рециклиране и уверява, че е \"в неин интерес\" да захранва бъдещите си заводи. \"Само след старателно разделяне на отпадъците тези от тях, които не могат да бъдат използвани отново, ще бъдат извозвани в завода за изгаряне на отпадъците\", каза пред Франс прес говорителката на компанията Евгения Соколова.", "date": "2019.06.05", "title": "Москва пред планина от боклуци, преминава от горене към рециклиране"}
{"url": "https://www.24chasa.bg/novini/article/7490848", "text": "Проливен дъжд превърна улиците на Ивайловград в реки. Има сигнали за закъсали автомобили, предава  . Кметът на общината Диана Овчарова публикува в профила си във „Фейсбук” снимки и видео на наводнения град. Тя е свикала кризисен щаб във връзка с постъпилите сигнали. На едно от видеата се вижда огромно количество вода, което се стича по стълби: Диана Овчарова информира, че в селата на общината, разположени по поречието на реките, обстановката е спокойна. Предстои щетите, причинени от дъжда, да бъдат описани.", "date": "2019.06.05", "title": "Реки по улиците и закъсали коли в Ивайловград след порой (Видео)"}
{"url": "https://www.24chasa.bg/novini/article/7490464", "text": "Много често в ежедневието си чуваме или използваме израза „няма пълно щастие“. Когато става дума за недвижими имоти, наистина понякога е доста трудно да намерим съвършения за нас дом – или локацията няма да е добра, или жилището ще е твърде малко, или ще липсват удобни транспортни връзки и социална инфраструктура… Най-важният въпрос, който трябва да си зададем преди да вземем такова отговорно решение като покупката на апартамент, е „Какво ни прави щастливи“? Отговорът идва от инвеститора „ “, който изгражда един от най-впечатляващите жилищни комплекси в столицата - „ “. Екипът на компанията е успял да намери рецептата за „пълно щастие“ и да я въплати в този изключителен проект, който ще осигури на вас и семейството ви безопасност и високо качество на живот в спокойна и зелена околна среда. Всеки апартамент в „SoHome Residential Park“е оборудван с индивидуална термопомпа, захранваща подово отопление и охлаждане, което осигурява целогодишен комфорт в дома при ниски разходи. Удобно и евтино! Фасадите на сградите са вентилируеми с минерална вата и немски клинкерни плочи. Това, ведно с високия клас алуминиева дограма с прекъснат термомост и троен стъклопакет, предотвратява изстиването и загряването на помещенията и елиминира конденза. „ “ не е просто още един  , а е мисия за по-добра среда на живот. Място, което обединява всички нужди на хората от всяка възраст. А най-важните сред тях: спокойствие и удобство! Комплексът се състои от 10 сгради, но въпреки впечатляващите си мащаби, той ще осигури уединение на жителите, благодарение на прецизно прецененото отстояние между всеки блок. Освен това, е отделено особено внимание на зелените площи и дървесните видове, които не само ще филтрират въздуха, но и ще допринасят за красивата гледка на обитателите. Множеството алеи, фонтани и водни огледала, ще създадат неповторима атмосфера за разходка и почивка в сигурната обстановка на дома. Предвидено е парковата среда, обхващаща общо 23 дка площ, да бъде разделена на зони за отдих и за игра, като ще бъдат изградени 7 детски площадки оборудвани според спецификите на всяка възрастова група – и за най-малките, и за юношите. А най-хубавото е, че децата ще са в пълна безопасност! Контролираният достъп, подсигурен от видео наблюдение и жива охрана, ще гарантират сигурността им дори да не сте плътно до тях. Автомобилите също не представляват заплаха, защото подходите към подземните гаражи са далеч от парковите части на комплекса. Освен, ако нямате спешна работа или планирана среща, приберете ли се в своя дом в „SoHome Residential Park“, може и да не излизате с дни! Всичко, от което бихте имали нужда, ще ви бъде осигурено в рамките на комплекса: 18 специализирани хранителни и нехранителни магазини, ресторант-градина, фитнес център с уелнес зона и др. А, ако все пак ви се наложи да излезете и нямате на кого да оставите детето си, в „ “ ще намерите решение и на този проблем - специален детски център с екип от професионалисти, които ще се погрижат за него. Мястото, отредено за този иновативен проект, който се реализира на няколко етапа, е също толкова уникално, колкото и самия него – заобиколен е от Ловния парк, Зоологическата градина и река Драгалевска. Това гарантира, че в бъдеще няма да има ново строителство, което да нарушава спокойствието на жителите на „SoHome Residential Park“ и гледката от домовете им. На пешеходно разстояние е и Южният парк. Придвижването до центъра на София и различните квартали на града се осъществява много лесно и бързо както с автомобил, така и с градски транспорт /линии 64, 65, 66, 83, 88, 93, 98, 120, 122/ и метро – в близост се намира метростанция „Витоша“. В района са ситуирани няколко болници, сред които „Лозенец“, „Вита“ и „Аджъбадем Сити клиник, болница Токуда“; детски градини, училища, колеж; тенис клуб „Малееви“, спортен центът „Пулев“, Orange Фитнес и един от най-посещаваните молове в града.", "date": "2019.06.05", "title": "„SoHome Residential Park“ – домът, в който ще сме щастливи"}
{"url": "https://www.24chasa.bg/novini/article/7490871", "text": "Кметът Огнян Ценков се е срещнал днес с потенциални инвеститори от Германия, които проявяват интерес за изграждане на предприятие във Видин. Това съобщават от общината,. Дейността на немската фирма \"IDEAL-Werk\" е насочена към производство на машини за заваряване за автомобилостроенето, строителството и др. Собственикът на фирмата Райнер Пумпе, заедно с част от производствения си екип се срещнал с кмета на града. Инвеститорите проявяват интерес към изграждане на съвместно предприятие с видинска фирма, която се занимава с машиностроене. На срещата Ценков е представил пред потенциалните инвеститори Видин и региона, като е подчертал, че инвеститорският интерес към града е голям.", "date": "2019.06.05", "title": "Германци проучват изграждането на предприятие във Видин"}
{"url": "https://www.24chasa.bg/novini/article/7490874", "text": "Окръжна прокуратура – Велико Търново внесе в съда обвинителен акт срещу извършител на убийство в с. Хотница, съобщи Апелативната прокуратура. Обвинението срещу В.А. е за това, че на 14.10.2018 г., в гр. Велико Търново, умишлено умъртвил Ж. А. /на 70 години/, в следствие на нанесени 6 дни по-рано, в с. Хотница, обл. В. Търново, в помещение, намиращо се в стопански двор, не по-малко от три силни удара с тесла в областта на главата, като убийството представлява опасен рецидив и е извършено с особена жестокост - престъпление по чл. 116, вр. чл. 115, вр. чл. 29 от НК. Повдигнато му е обвинение и за това, че на 04.10.2018 г., в с. Хотница, отнел чужди движими вещи – 505 лева и радиоприемник на обща стойност 519 лева, от владението на пастира. Обвиняемият е многократно осъждан и по искане на Окръжна прокуратура –Велико Търново е с мярка за неотклонение „задържане под стража“. Обвиняемият работел във фермата на И. Г. в с. Хотница, като периодично напускал и се завръщал. Познавал се с пострадалия, който също работел във фермата като пастир. На 04.10.2018 г. В. А. пристигнал отново във фермата. Вечерта, след като приключили с дневната си работа, двамата се прибрали в стаята, вечеряли и пили ракия. Пострадалият казал, че вече е изморен и трябва да си лягат, но обвиняемият продължил да слуша музика, да пие и да се храни. Когато пострадалият отново му направил забележка да спира музиката и да си ляга, и че ще каже на собственика какво прави, обвиняемият се ядосал, взел тесла и нанесъл с нея няколко удара в главата на пострадалия. Обвиняемият видял, че по главата на Ж.А. има кръв и че не се движи. Взел парите и радиото му, прибрал си багажа в сака и излязъл от стаята, като се обадил на такси, да дойде да го вземе и откара до град Габрово. На следващия ден, собственикът на фермата намерил Ж. А. и подал сигнал на тел. 112., като пострадалият бил откаран в болница, където на 14.10.2018 г. починал. Предстои насрочване на делото за разглеждане от съда.", "date": "2019.06.05", "title": "Изправят на съд рецидивист, убил с тесла пастир в село Хотница"}
{"url": "https://www.24chasa.bg/novini/article/7490897", "text": "Босненската полиция заяви, че е задържала 20 души след сблъсъци с участието на около 100 мигранти в Северозападна Босна, при които са били ранени няколко души, включително трима полицаи, предаде Асошиейтед прес, цитирана от БТА.  Говорителят Але Шилдедич заяви, че конфликтът избухнал рано тази сутрин в мигрантски център във Велика Кладуша, когато групи мигранти започнали да се замерват с бутилки, камъни и други предмети. Шилдедич каза, че мигрантите атакували патрул, който пристигнал на мястото, което накарало полицията да изпрати подкрепления. Той добави, че полицията все още се намира в лагера, тъй като напрежението продължава. Пожар миналия уикенд повреди част от съоръженията във Велика Кладуша, които приютяват около 500 мигранти. Шилдедич заяви, че най-малко шестима души от задържаните днес са изправени пред депортация. Хиляди мигранти, опитващи се да стигнат до Западна Европа, остават блокирани в Босна.", "date": "2019.06.05", "title": "Босненската полиция задържа 20 души след сблъсъци в център за мигранти"}
{"url": "https://www.24chasa.bg/novini/article/7490936", "text": "Заради урбанизацията и лова шимпанзетата - най-близките сродници на човека в животинския свят, са изтласкани в \"горски гета\" - природни островчета, които стават все по-малки, алармират приматолози, цитирани от Франс прес и БТА.  Всичките четири подвида шимпанзета са застрашени от изчезване, като популацията на един от тях - Западноафриканското шимпанзе, е намаляла с 80 процента за три поколения. След среща в Германия 40 приматолози от цял свят отправят призив за спасяването на шимпанзетата, чието генетично сходство с човека е почти 99 процента. \"Изучаваме общности на шимпанзета от десетилетия и сме свидетели как изследваните групи стават все се по-изолирани, принудени да живеят в горски гета\", се посочва в изявление, направено от експертите. Подобно на много други едри животни, основната заплаха за този вид маймуни е загубата на хабитат в резултат на урбанизация, добиване на полезни изкопаеми, обезлесяване, земеделие. Шимпанзетата освен това са обект на лов заради месото им или са избивани от земеделци, опитващи се да опазят насажденията си. От 40 години Ан Пюзи работи в националния парк \"Гомбе\" в Танзания. По думите й паркът, прочул се покрай дейността на видната приматоложка Джейн Гудол, се е превърнал в \"малък остров, плътно заобиколен от земеделски терени\". Приматолозите призовават за по-голяма защита и повече средства за изследвания на шимпанзетата, \"преди да е станало твърде късно\".", "date": "2019.06.05", "title": "Изпратиха шимпанзетата в \"горски гета\""}
{"url": "https://www.24chasa.bg/novini/article/7490902", "text": "Министърът на правосъдието Данаил Кирилов ще участва в редовното заседание на Съвета на Европейския съюз „Правосъдие и вътрешни работи”, част „Правосъдие“, което ще се проведе утре, 6 юни 2019 г., в Люксембург. В програмата на Съвета са включени темите относно цифровизация на съдебното сътрудничество в областта на гражданското право, бъдещето на материалното наказателно право на ЕС, както и взаимното признаване по наказателноправни въпроси. Очаква се министрите на правосъдието да приемат заключения относно взаимодействието между Евроюст и мрежите, създадени от Съвета в областта на съдебното сътрудничество по наказателноправни въпроси, както и относно запазването на данни за целите на борбата с престъпността.", "date": "2019.06.05", "title": "Данаил Кирилов на заседание в Люксембург за цифровизация при гражданското право"}
{"url": "https://www.24chasa.bg/novini/article/7490951", "text": "Съвременен поглед към драмата на Кармен през традициите на древногръцкия театър и японския театър „Но“ предлага постановката на популярната опера на Бизе в Софийската опера и балет на 7 и 8 юни. Операта представи постановката на поредното си турне в Япония миналата година. Режисьорът Пламен Карталов, по собствените му думи, предлага самостоятелен концептуален поглед в стил на смесени принципи от съвременността и традиции от древногръцкия театър и древния японски театър „Но“. Сцената е изчистена от бутафория, освободена от дешифриране на жанра според класическите категории. Доминиращо място има концентрацията върху съдбата на главните действащи лица, поставени в централния кръг като главна тяхна арена на съдбовност. А пространството около арената е мястото за зрителите, за тяхната игра, поведение и реакции на едновременно наблюдаващ, коментиращ и действащ Хор. Кармен е трагедия на личността. Затова в спектакъла тя е център - като земен, но ограничен от извънземна сила. Любовта и свободата за нея са по-важни от живота. Самата тя става тяхна жертва, като се бори срещу белязалото я предопределение. Със свободата на силния си дух, независима от никого, взема решение за живота си. Нейната гордост е наказана и заради съвестта й, постоянно търсеща промяна - дързост и предизвикателство. Но човешкият живот е в ръцете на Съдбата, коментира Карталов. По думите му, Кармен е рефлексия на трагична вина, близка по съдба на героини и образи от класическите шедьоври на древногръцката трагедия. Постановката на „Кармен“ беше реализирана от трупата на Софийската опера и балет специално за седмото й турне в Япония през 2018 г. Японците изразиха възхищението си към нашите оперни певци, те ги чакаха след спектакъла в продължение на повече от час, за да ги поздравят и да си вземат автограф: Джуничи Нихей /Президент на Джапан Артс Корпорейшън/ Рейко Юяма /музикален критик, продуцент, писател/ Сякаш излезлият от древногръцка легенда хор с белите си маски, създава прекрасен контраст и напомня за стила на Фелини в един мощен микс от заложени идеи. По-важно от неудобната истина, изразена във въпроса „Нима вече няма нищо ново?“, е истината, представена ни от сцената – „В какво се състои същността на „Кармен“?“ Българската национална опера ни провокира, не с поредната романтична история – тяхната постановка бе по-скоро задълбочено вникване в извечните и съвременни проблеми като „Свободата на жената и забраняващата това култура“ или „Невъзможността от факта, че понякога онзи, когото обичаме, не може да отвърне на чувствата ни, колкото и усилия да полагаме“. В ролята на Кармен се редуват: Надя Кръстева ще пее на 7 юни с Костадин Андреев, Веселин Михайлов, Илия Илиев, Красимир Динев, Светозар Рангелов, Атанас Младенов, Цветана Бандаловска, Силвана Пръвчева и Цветелина Коцева. Виолета Радомирска ще бъде „Кармен“ на 8 юни. Останалите участници са : Даниел Дамянов, Веселин Михайлов, Илия Илиев, Красимир Динев, Светозар Рангелов, Атанас Младенов, Радостина Николаева, Силвана Пръвчева, Цветелина Коцева. Диригент Жорж Димитров Режисьор Пламен Карталов Асистент режисьор Вера Белева Сценография Миодраг Табачки Костюми Християна Михалева-Зорбалиева Диригент на хора Виолета Димитрова Хореография Антоанета Алексиева, Светлин Ивелинов Художествено осветление Андрей Хайдиняк Оркестър, хор и балет на Софийска опера Операта се изпълнява на френски език със субтитри на български и английски.", "date": "2019.06.05", "title": "Съвременен поглед към \"Кармен\" в Софийската опера на 7 и 8 юни (Снимки)"}
{"url": "https://www.24chasa.bg/novini/article/7490411", "text": "Днес е Световният ден на околната среда. 5 юни е най-значимият и известен глобален ден за стремеж към положителна промяна в подхода ни към Земята. Текстилни материали вместо пластмаса, електрически автомобили вместо бензинови изпарения. Съвременният осъзнат човек иска да направи своя принос за опазването на околната среда и планетата Земя и да улесни екосъзнанието си и ежедневните си навици. За съжаление невинаги е ясно какво е наистина добро за нашата планета, посочва германското издание \"Билд\" и представя 7 факта за климатичните промени, които е добре да знаем. Текстилната торба трябва да се използва до 131 пъти, така че да достигне въглеродния отпечатък на найлонова торбичка. (Въглеродният отпечатък е общото количество емисии парникови газове, което се отделя от организация, продукт или процес). Британски учени изследват хартиени, тъкани и полиетиленови торби през 2011 г. - тяхното производство, употреба и изхвърляне. Резултатът: В процеса на производство тъканите торби са по-вредни за климата от полиетиленовите за еднократна употреба. Отглеждането на памук изисква твърде много вода, торове, пестициди и хербициди. Въпреки това, за разлика от найлоновите торбички, тъканите торбички не попадат в боклука веднага и са биоразградими за природата.  Все повече хора търсят биопродукти на пазара. Но тяхната стойст зависи от регионалния им произход. Биокартофи или киви, да кажем, от Средиземноморието, Африка или Южна Америка имат лош въглероден отпечатък. Има продукти, които се отглеждат в сухи райони, като се използва голямо количесто вода, след това те се транспортират през половината земно кълбо. Органичното пиле също не може да бъде отгледано в клетка от няколко квадратни сантиметра. Как се отразява пътуването с влак на климата? Факт е, че всеки влак на дълги разстояния пътува с електрическа енергия. Германските влакове например все още са далече от момента, в който целият железопътен трафик - обществен и товарен транспорт, ще се задвижва от 100% зелена електроенергия. 57% от енергията за електротранспорта в страната идва от възобновяеми енергийни източници, 18% от въглища, 9% от ядрена енергия. Самолетите са особено вредни за климата, дори и при напълно запълнен капацитет.  Те изпускат замърсители на височина, от която причиняват по-големи щети, отколкото на земята. Германският министър на транспорта Андреас Шойер изиска постигане на 100% чиста електроенергия до 2038 г., вместо до 2050-а, каквито бяха по-рано целевите политики на страната. Зелените казват, че това е възможно да се случи до 10 години. Енергоспестяващите лампи използват до 80% по-малко електроенергия от класическите лампи с нажежаема жичка. При производството обаче на енергоспестяваща крушка са необходими около дванадесет пъти повече енергия. показва проучване на Еврокомисията през 2008 г. При използването на почти всички екологични продукти се наблюдава и така наречения \"ребаунд ефект\". При него повишаването на ефективността води и до по-често и по-дългосрочно потребление. Така например, ако оставяте енергоспестяващата лампа да гори по-дълго, защото знаете, че е екосъобразна, е по-добре да спрете. В противен случай енергийният баланс бързо изчезва. Електрическата кола трябва да измине до 150 000 километра, за да има по-чист въглероден отпечатък от този, който оставят колите на твърдо гориво. Производството на батериите и акумулатори за електромобилите, особено в Китай, води до голямо замърсяване, тъй като необходимата мощност е получена почти изцяло от въглища. При извличането на литий за батериите (около 70% от световния пазар се добива в Андите в Перу, Чили и Боливия), за една батерия са необходими до 80 000 литра вода.  А след това отново идва въпросът за използвания ток при зареждане - каква част от него в различните държави идва от възобновяеми енергийни източници. 100 000 птици и милиарди насекоми загиват всяка година сред роторите на ветрогенераторите. Спорно е обаче дали тези загуби са релевантни, като се има предвид масовото унищожение на насекоми, причинено от индустриалното земеделие. Спред изследване на Харвард вятърната енергия е довела до затопляне на климата с 0,24 градуса по Целзий чрез промяна на въздушните потоци. Това обаче се отнася само за континенталната част на САЩ и само ако цялата енергия е в резултат на ветрогенераторите. Спорно е въздействието на вятърните турбини върху околната среда също и поради ефекта на роторите върху хората и нерешения въпрос за необходимите електропроводи (над или под земята). Заради непрекъснатото топене на ледниците като резултат от глобалното затопляне 2/3 от популацията на белите мечки е застрашена. Около 30 000 животни все още живеят в Арктика. Безспорно е, че прекомерното излъчване на парникови газове в атмосферата води до затопляне на Северния полюс. Обаче е спорно дали природните фактори като топлата вода от Тихия океан повече от всякога допринасят за топенето на леда.", "date": "2019.06.05", "title": "Какво е наистина добро за Земята? 7 факта за климатичните промени"}
{"url": "https://www.24chasa.bg/novini/article/7491181", "text": "Европейската комисия препоръчва на България през 2019 г. и 2020 г. да подобри събирането на данъци чрез целенасочени мерки в области като данъци за горивата и трудови данъци. Необходимо е подобряване на корпоративното управление на дружествата, държавна собственост, чрез приемане и въвеждане в сила на ново законодателство, се посочва в оценка на ЕК, разпространена днес и цитирана от  България трябва да осигури стабилността на банковия сектор чрез засилване на надзора, насърчаване на адекватно оценяване на активите, включително банковите гаранции и стимулиране на функционирането на вторичния пазар за необслужвани кредити. Препоръчва се страната да осигури ефективен надзор и прилагане на рамката за борба с прането на пари, както и да засили небанковия финансов сектор. Препоръчва се засилване на стабилността в сектора на автомобилното застраховане, като се предприемат действия срещу пазарните предизвикателства и оставащите структурни слабости. Европейската комисия призовава страната ни да насочи свързаната с инвестиции икономическа политика към изследвания и иновации, транспорт (най-вече неговата устойчивост), водите, отпадъците и енергийната инфраструктура, както и към енергийната ефективност, като се вземат предвид регионалните неравенства и се подобри бизнес средата. България трябва да засили качеството на работната ръка чрез подобряване на уменията, включително дигиталните умения. Следва да се подобрят качеството, адекватността на трудовия пазар, както и обхватността на образованието и обучението, особено на ромите и другите групи в неравностойно положение. Европейската комисия препоръчва да се вземат мерки за социално включване чрез подобрен достъп до равнопоставена заетост и социални услуги, както и по-добра подкрепа при минималните доходи. Следва да се подобри достъпът до здравни услуги, включително като се намалят неофициалните плащания и се вземат мерки срещу недостига на професионалисти в здравеопазването, отбелязва Еврокомисията", "date": "2019.06.05", "title": "ЕК даде препоръки на България за икономически растеж"}
{"url": "https://www.24chasa.bg/novini/article/7491173", "text": "Регионалната инициатива „Три морета“ започва да излиза от сферата само на политическото говорене и придобива по-конкретни измерения с идеята за създаване на инвестиционен фонд. Моят апел към всички участници днес е по-бързо да преминем към сферата на икономиката и конкретните решения. Това заяви президентът Румен Радев по повод участието си в президентския панел на Четвъртата среща на върха на регионалната инициатива „Три морета“, която се състои в Словения. Българският президент е в Любляна по покана на словенския си колега Борут Пахор, който е домакин на форума, съобщиха от прессекретариата му. Инициативата „Три морета“ е създадена през 2015 г. и обединява 12 държави от Европейския съюз, разположени между Адриатическо, Балтийско и Черно море, като целта е да се насърчи транспортната, енергийната и дигиталната свързаност в региона чрез съвместни проекти. „Основният приоритет на тази инициатива е да се подобрят условията за икономическо и социално развитие в държавите от Източна Европа чрез по-голяма свързаност във всичките измерения – транспортна, дигитална, енергийна“, заяви държавният глава в Любляна. Президентът приветства намерението за създаване на Инвестиционен фонд за инициативата „Три морета“, което беше обявено миналата година на Третата среща на върха в Букурещ. „България още не е подписала Меморандума за инициирането на този фонд, само 6 държави са го подписали. Ние искаме да има ясни принципи за формиране на капитала, да има ясни критерии за определяне на приоритетните проекти, което да отговаря и на нашия национален интерес“, заяви Румен Радев. Държавният глава посочи, че на този етап няма специфично определено конкретно финансиране за съвместните регионални проекти, одобрени от инициативата. „Това е голямата цел на „Три морета“ – освен стандартните финансови инструменти на ЕС, да се търсят и други пътища за финансиране на тези проекти“, посочи държавният глава. Миналата година три български проекта бяха одобрени от инициативата като приоритетни - възстановяване на проектните параметри на ж. п. линията Русе-Варна изграждането на тунел под прохода „Петрохан“ и разширяването на газовото хранилище в с. Чирен. Президентът подчерта, че предложените български проекти са координирани с българското правителство. \"Има още един проект, за който много настоявам, водя разговори и срещам положително отношение от всички президенти, които касае – това е транспортният коридор „Виа Карпатия“. Маршрутът започва от Литва минава през България, стигайки до гръцки пристанища, и така свързва няколко държави в направление Север-Юг. „Ако успеем да включим този проект като един от най-приоритетните, защото той дава голяма свързаност, ще решим проблема с неизградените 160 километра магистрала от Видин до София“, заяви Румен Радев. Днес българският държавен глава участва в дискусия в рамките на президентския панел на форума заедно с президентите на Словения, Хърватия, Чехия, Естония, Латвия, Литва, Полша, Румъния, както и представители на Словакия и Унгария и министърът на енергетиката на САЩ Рик Пери. Темата на дискусията е посветена на предизвикателства пред ЕС в региона между Адриатическо, Балтийско и Черно море. Във водената от президента Радев делегация е министърът на икономиката Емил Караниколов, както и представители на българския бизнес, които участват в икономическия форум, съпътстващ срещата на върха в Любляна. Участие в бизнес форума са заявили общо 500 представители на частния сектор, на правителствата на страните участнички в инициативата, както и представители на европейските институции и на САЩ и Германия. В рамките на срещата на върха ще присъстват председателят на Европейската комисия Жан-Клод Юнкер, германският федерален президент Франк-Валтер Щайнмайер, висши представители на Европейска банка за възстановяване и развитие, на Европейската инвестиционна банка.", "date": "2019.06.05", "title": "Румен Радев призова страните от \"Три морета\" за конкретни инвестиции"}
{"url": "https://www.24chasa.bg/novini/article/7491207", "text": "Украйна може да разчита на ЕС, оставаме вашият най-добър приятел, заяви председателят на Европейския съвет Доналд Туск след днешната си среща с новия украински президент Володимир Зеленски. Произведените честни избори са израз на това, което Украйна вече е успяла да постигне. ЕС продължава подкрепата си за страната, посочи Туск. Той определи събитията в Донбас като война и посочи, че ЕС поддържа украинската независимост и териториална цялост, предаде БТА.  По неговите думи предоставянето на руски паспорти на жителите на Крим е в нарушение на споразуменията от Минск. Няма Европа без Украйна, каза Туск. Зеленски потвърди, че през юли неговата страна ще бъде домакин на съвместно заседание ЕС-Украйна. Той отбеляза, че присъединяването към ЕС остава цел за Киев. Президентът обеща да осигури по-добра работа на службите за борба с корупцията. Сред основните задачи пред себе си Зеленски посочи противодействието на руската агресия и борбата за независимост и териториална цялост. Срещам приятели и партньори в Брюксел, заяви той по повод срещите вчера и днес в първото си задгранично пътуване като държавен глава. Зеленски по-рано бе приет от генералния секретар на НАТО и от председателя на Европейската комисия.", "date": "2019.06.05", "title": "Доналд Туск: ЕС остава най-добрият приятел на Украйна"}
{"url": "https://www.24chasa.bg/novini/article/7491222", "text": "В Кремъл днес започнаха преговорите между руския президент Владимир Путин и гостуващия китайски президент Си Цзинпин, предаде Асошиейтед прес. Поредната среща на високо равнище е потвърждение на все по-тесните отношения между двата бивши комунистически съперника от времето на Студената война, отбелязва АП. Си, който пристигна в Москва по-рано днес, ще присъства на церемония за откриване на китайски завод за леки коли и ще отиде в московската зоологическа градина, на която носи специален подарък - две китайски панди. Той ще бъде и сред ключовите чуждестранни лидери, участващи в най-престижния руски икономически форум в Санкт Петербург. Путин и Си се срещат в Русия точно когато други световни лидери се събират на южния британски бряг за ознаменуване на 75-годишнината от западния съюзнически десант, открил втория фронт срещу нацистка Германия през 1944 г. Путин, който взе участие във възпоменателните церемонии във Франция по същия повод преди 5 години, този път не бе поканен. Русия не участва в този десант, но бившият Съветски съюз изиграва ключова роля за разгрома на нацистка Германия на Източния фронт, отбелязва АП. В кратко слово преди началото на днешните руско-китайски разговори на високо равнище в Кремъл Путин нарече китайския гост \"приятел\", а Си изрази надежда за успех на диалога. \"Убеден съм, че тази визита ще доведе до нови впечатляващи успехи в двустранните отношения, които ще са все по-добри\", заяви Си Цзинпин, цитиран от Франс прес. Очаква се разговорите между лидерите на Русия и Китай да приключат с подписването на около 30 споразумения. След срещата между Путин и Си ще бъде даден прием в чест на китайския президент, последван от вечер в \"Болшой театър\" по случай 70 години от установяването на дипломатически отношения между Русия и Китай. От Москва Си Цзинпин ще замине за Санкт Петербург, където утре и вдругиден ще е почетният гост на Петербургския международен икономически форум. Това държавно посещение на китайския президент е \"ключово събитие за двустранните ни отношения\", увери Путин и припомни, че през 1949 г. Съветският съюз става първата държава, признала Китайската народна република, ден след обявяването й.", "date": "2019.06.05", "title": "Путин нарече Си Цзинпин \"приятел\" преди срещата в Москва"}
{"url": "https://www.24chasa.bg/novini/article/7491220", "text": "Кметът на село Рабиша, община Белоградчик, - Диляна Костова е подала сигнал на тел. 112 за наличие на мъртва риба в езерото \"Рабиша\". Информацията потвърди за БТА Костова, която уточни, че сигналът към нея е отправен от рибари; взета е проба от РИОСВ-Монтана, но още не са излезли резултатите. Тя посочи, че засега няма информация за още изплувала мъртва риба в езерото. Извършена е незабавна проверка от екип на РИОСВ, съвместно с Регионалната лаборатория-Монтана към ИАОС след сигнала, каза за БТА Деница Славкова, директор на РИОСВ- Монтана. Установено е, че местни рибари са забелязали от около седмица около 15 едри мъртви риби - само от вида шаран, с големина от 2 до 5 кг. Водата в езерото е бистра и прозрачна, без неприятни миризми и видими следи от замърсяване. Взета е водна проба за анализ, като експресните полеви измервания са в нормите. При проверката не са забелязани мъртви екземпляри. Няма ситуация, която да изисква последващи действия, уточни Славкова. До няколко дни трябва да станат ясни резултатите от пробите, взети от Регионалната лаборатория.", "date": "2019.06.05", "title": "Откриха мъртва риба в белоградчишко езеро"}
{"url": "https://www.24chasa.bg/novini/article/7491228", "text": "80 хотела по българското Черноморие отличи водещият туроператор На стилно парти в Слънчев бряг компанията отличи и свои контрагенти, с които успешно работи от години. Церемонията в чест на юбилея бе в култовата “Ханска шатра” в Слънчев бряг. Поканени бяха десетки служители на компанията от Великобритания и България, техни партньори, както и изпълнителният директор на “Слънчев бряг” АД Златко Димитров. От “Балкан Холидейз” избрали курорта за честването, тъй като първият техен чартър е бил именно до Слънчев бряг. Приветствие към гостите бе поднесено от името на управляващия директор на фирмата Александър Стоянов. Дългогодишните партньори на компанията чуха поздравления и от главния търговски директор на “Балкан Холидейз” Денис Илич и мениджър “Продажби” от Великобритания Крис Рандт. “Отличените хотели са в различни категории по групи на степен на задоволеност според анкети, попълвани от туристите”, обясни управителят на клона на “Балкан Холидейз Сървисиз” в Слънчев бряг Момчил Арнаудов. Той е сред пионерите на туристическата индустрия в община Несебър, за което преди време бе отличен с плакет от кмета Николай Димитров. Сред наградените бяха и най-големите туристически агенти за приноса им за популяризирането на България и българските пакетни почивки в Обединеното кралство. По този начин компанията засвидетелства признателност и благодарност към дългогодишните си партньори за тяхната лоялност и ангажираност. На церемонията в “Ханска шатра” бе представена и новата брошура на “Балкан Холидейз” за летния сезон през 2020 г.  “Голяма част от нашия успех се дължи на прекрасната и дългогодишна подкрепа, която компанията получава от туристически агенти на Великобритания, български хотели, авиокомпании и местни доставчици. Дали това може да продължи? Разбира се, с още по-големи успехи за следващите 50 години”, заяви търговският директор Денис Илич.   За това лято “Балкан Холидейз” предлага в България почивки в 12 морски и 2 планински курорти. ", "date": "2019.06.05", "title": "80 хотела по българското Черноморие отличени за 50 г. чартъри на “Балкан Холидейз” у нас"}
{"url": "https://www.24chasa.bg/novini/article/7490655", "text": "Млад мъж е блудствал с 18-годишна, опитал да я изнасили, но не успял, тъй като се намесили близките й. Това се разбра в карловския районен съд, където Ангел Ангелов получи 1 г. лишаване от свобода условно при съкратен процес с признаване на фактите от обвинителния акт. Той ще трябва да плати и 700 лева обезщетение на жертвата за причинени болки, страдания и негативни преживявания. Инцидентът е станал в покрайнините на с. Слатина. Там пострадалата Бояна, която е психично болна и с умствена изостаналост, обитавала фургон заедно с брат си, майка им и пастрока. Семейството работело във фермата на местен животновъд. На 23 май 2016 г. Ангел минал с колелото си покрай фургона. Видял Бояна сама навън и я нападнал. Знаел, че момичето не е добре, и възнамерявал да осъществи полов акт с нея. Започнал да я опипва и целува, но Бояна се дърпала и крещяла. Въпреки съпротивата й Ангелов я повалил на земята и разкъсал тениската й. При борбата момичето разранило коляното си, текнала кръв. Очевидец на нападението станал малкият брат на Бояна, който хвърлил няколко камъка по мераклията. Майката чула шума, излязла и също видяла Ангел върху дъщеря си. Изплашен от виковете й, той яхнал велосипеда си и се отдалечил. Пастрокът на Бояна и фермерът го подгонили с кола, но Ангелов се измъкнал. Малко по-късно бил заловен от полицията.", "date": "2019.06.05", "title": "Мъж се гаври с психично болна, бяга с колело"}
