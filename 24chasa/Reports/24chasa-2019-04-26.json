{"url": "https://www.24chasa.bg/novini/article/7423330", "text": "Негово Светейшество Българският патриарх и Софийски митрополит Неофит възглави Опело Христово в митрополитската катедрала \"Света Неделя\". Много вярващи православни християни съпреживяват Христовата смърт по време на традиционната вечерна служба на Разпети петък, предаде  . Днес храмовете бяха пълни с хора, дошли да изкажат своите молитви към Бога. Това е денят, в който Христос изкупи греховете ни на кръста. Траурното последование се извършва в средата на храма, където е поставено разпятието с разпнатата пред него плащаница. В края на опелото свещеници и миряни ще излязат заедно в литийно шествие. Те изнесат плащаницата и ще обиколят с нея храма. Ритуалът символизира погребението на Спасителя. Службата е дълга. Тежка е, защото днешният ден от Страстната седмица е най-тъжният ден за Божия син Иисус Христос. Той бил разпитван, вменили му вина, а римският наместник Пилат Понтийски, подстрекаван от тълпата, която ревяла \"Разпни Го\", му издал тежка присъда. На Разпети петък земният път на Божия син свършва в неимоверни страдания. По пладне издигат Разпятието и го приковават. От двете му страни са двама разбойници. Преди да издъхнат, единият от тях поругава Христос, другият избира вярата и спасението. След пладне Исус Христос извиква: \"Боже мой, боже мой, защо си ме оставил? В твоите ръце предавам духа си\" и издъхва. Копие на римски войник, пробожда ребрата на Спасителя, за да потвърди смъртта му, завесата на храма се раздира и мрак покрива цялата земя. Вечерта учениците му Йосиф Ариматейски и Никодим свалят тялото, повиват го с плащаницата на Йосиф и го полагат в пещера.", "date": "2019.04.26", "title": "Патриарх Неофит оглави вечерната служба на Разпети петък"}
{"url": "https://www.24chasa.bg/novini/article/7423244", "text": "Правителството на президента Тръмп добави венецуелския министър на външните работи Хорхе Ареаса към списъка със санкции на американското министерство на финансите. Властите във Вашингтон засилват натиска върху президента Николас Мадуро, предаде Асошиейтед прес. Днес САЩ заявиха, че Ареаса, както и венецуелски съдия са прибавени към нарастващия списък с венецуелски официални лица с наложени санкции от американското министерство на финансите, предаде БТА. Санкциите, наложени на Ареаса и съдията Карол Беалексис Падиля де Аретурета, включват замразяване на всякакви техни авоари в САЩ и забрана на всички американски юридически и физически лица да имат каквито и да било финансови отношения с тях. Това е част от усилията на правителството на Тръмп да накара Мадуро да се оттегли от власт на фона на дълбоката политическа и икономическа криза, отбелязва Асошиейтед прес. САЩ и над 50 други правителства разглеждат миналогодишното преизбиране на Мадуро като незаконно.", "date": "2019.04.26", "title": "САЩ добавиха външния министър на Венецуела към списъка със санкции"}
{"url": "https://www.24chasa.bg/novini/article/7423248", "text": "Всички евродепутати са направили безотчетни разходи за 40 милиона евро. Данните са от разследване на организацията „Трансперънси интернешенъл”. Парите трябва да се харчат за наемането на офиси и дейности, свързани с работата на евродепутатите, предаде  . 4500 евро на месец получава всеки един от общо 751 евродепутати. Парите са за общи разходи и са над заплатите им. На година това са общо 40 милиона евро, изчисляват от „Трансперънси интернешенъл”. „Има правила как тази надбавка да бъде харчена – за издръжката на офиса на евродепутата или за представителни разходи, за покриването на разходите за електричество и телефонни сметки”, обясни Никълас Айоса, политически консултант в „Трансперънси интернешенъл”, Брюксел. Дали парите се харчат по предназначение остава неясно, защото парламентът не задължава депутатите да отчитат разходите по това перо. „Всъщност не мога да се сетя за друга публична или частна организация, която би позволила да се изхарчат 40 млн.евро без да поиска насреща разписки за парите. Иронията е, че евродепутатите едва ли биха позволили на собствените си държави да похарчат 40 млн.евро, да речем за Кохезионни фондове, без стриктен финансов мениджмънт”, казва още Айоса. Опити за решаването на този проблем е имало, но те ударили на камък, когато с въпроса се заело ръководството на ЕП. „Мисля, че това беше голяма грешка, защото избирателите очакват от нас да сме отговорни. Лично за мен темата винаги е опирала до воденето на добро домакинство. Пазя си всички бележки, подреждам ги и веднъж в годината ги давам на счетоводителя си, който им одит, след което публикуваме отчет за тях.”, заяви Хайди Хаутала, зам.-председател на ЕП, Група на Зелените. Пред Нова тв българските евродепуати потвърдиха, че харчат по предназначение и водят отчет. Като малка победа радетелите за промени отчитат, че в следващия ЕП парите ще са в отделна сметка. По желание всеки ще може да качва отчетите за изхарченото на специален Периодични скандали за харчовете на евродепутатите се появяват на бял свят. Бившият британски евродепутат Питър Скинър излежава 4 годишна присъда заради измама. Вместо да плаща за договори на парламентарни асистенти, той е харчил парите си за ваканция на Хаваите, за бижута и е плащал заплати на свои роднини.", "date": "2019.04.26", "title": "„Трансперънси интернешенъл”: Всички евродепутати с безотчетни разходи за 40 млн. евро"}
{"url": "https://www.24chasa.bg/novini/article/7423256", "text": "Шестима са пострадали при катастрофа на пътя между селата Ресен и Самоводене край Велико Търново, съобщиха от ОДМВР - Велико Търново. Произшествието е станало около 15,00 ч. в петък. Ударили са се две леки коли. Пострадалите са откарани във великотърновската болница с различни травми. Причините са в процес на изясняване. По случая е образувано досъдебно производство.", "date": "2019.04.26", "title": "Шестима ранени в сблъсък между две коли във Великотърновско"}
{"url": "https://www.24chasa.bg/novini/article/7423265", "text": "Президентът на САЩ Доналд Тръмп се зарече да отмени статута на САЩ като страна, подписала Международния договор за търговия с оръжия, предадоха световните агенции. Говорейки пред делегатите от Националната оръжейна асоциация в Индианаполис, Тръмп каза, че ще поиска от Сената на американския Конгрес да не ратифицира договора, който бе подписан през 2013 г. от неговия предшественик Барак Обама, предава БТА. \"Взимаме си подписа обратно\", каза Тръмп. \"Ще подпиша послание, в което ще поискам от Сената да прекрати процеса по ратифициране на договора\". В последните си дни на власт Обама беше пратил договора за ратификация в Сената, но до нея така й не се стигна. По-рано днес неназовани американски представители съобщиха за това намерение на Тръмп. Агенция Ройтерс припомни тогава, че Националната оръжейна асоциация - влиятелно оръжейно лоби - от дълго време е против споразумението, което беше договорено в ООН. Сега пред делегатите на форума в Индианаполис Тръмп е определил международния договор като \"погрешно насочен\" и е казал, че той нарушава конституционните права на американците, предадоха Асошиейтед прес и ТАСС. При съобщаването на новината делегатите на форума аплодирали Тръмп, съобщава Ройтерс. Много от тях са носели червени шапки с изписан върху тях предизборния лозунг на Тръмп \"Да направим Америка отново велика\". Международният договор регулира 70-милиардния бизнес с конвенционални оръжия и цели да запази оръжията извън ръцете на нарушителите на човешките права. Оръжейната асоциация обаче твърдеше, че договорът подкопава вътрешните права на американците относно оръжията. Тази гледна точка бе отхвърлена от администрацията на Обама. Тръмп каза днес, че ООН скоро ще получи официално уведомление за решението му. През април 2013 г. Общото събрание на ООН одобри договора и тогава САЩ, износител номер едно в света на оръжия, гласува в негова подкрепа, въпреки яростната съпротива на оръжейното лоби.", "date": "2019.04.26", "title": "Тръмп: Няма да сме страна, подписала Международния договор за търговия с оръжия"}
{"url": "https://www.24chasa.bg/novini/article/7423295", "text": "Треньорът на Чехия Ярослав Шилхави бе наказан за 1 мач условно и 10 000 евро глоба за това, че е причинил забавянето на началото на мача с Англия от евроквалифкациите. Санкцията влиза в сила при провинение в следващата 1 година. Точно с чехите играем следващия си мач на 7 юни. Черна гора ще приеме Косово в нашата група на затворен стадион заради расистки обиди към англичаните в Подгорица. Глобата е 20 000 евро. Звездата на \"Пари Сен Жермен\" Неймар пък бе санкциониран за 3 мача от Шампионската лига заради обидите към съдиите след двубоя с \"Манчестър Юнайтед\".", "date": "2019.04.26", "title": "УЕФА наказа треньора на Чехия, но условно. Затвори стадиона в Черна гора за Косово"}
{"url": "https://www.24chasa.bg/novini/article/7423299", "text": "Украинска компютърна игра съживява град, който беше изоставен напълно от жителите си след ядрената катастрофа в Чернобил, предаде Ройтерс. Днес се отбелязва 33-ата годишнина от това бедствие, предава БТА. Играта е пусната още през октомври миналата година и досега е привлякла над 60 000 души по света. Играчите в играта \"Изотопиум: Чернобил\" (Isotopium:Chernobyl) карат танкове из призрачния град Припят близо до Чернобил, нокаутират конкуренти, докато търсят енергиен източник, наречен изотопиум и събират точки всеки път, когато го намерят. Играта е вдъхновена и от филма \"Аватар\". Един от създателите на играта е роденият в Киев Серхий Бескрестнов. Той е бил само на 12 години, когато става трагедията в Чернобил. Заради ядрената катастрофа над 50 000 души са принудени да се евакуират, включително семейството на Бескрестнов. Той и другият създател на играта Алексий Фатейев са използвали Гугъл мап и стотици кадри на района на Чернобил, за да пресъздадат Припят в играта, включително жилищни сгради, хотел, концертна зала, увеселителен парк и стадион. Но по-внимателен играч би отбелязал една неточност - истинската ядрена централа Чернобил не се намира в Припят, както е в играта. Цената, за да се потопиш в атмосферата на играта, е 9 долара за час, но само 20 души могат да играят едновременно по едно и също време. Компанията на създателите на играта - Римоут геймс (Remote Games) - казва, че 62 615 души по света са се регистрирали да я играят, включително 15 000 във Франция и 10 000 в САЩ. Амбицията на създателите на играта e да създадат игра за колонизирането на Марс, в която 1000 души ще могат едновременно да контролират роботи, пратени на различни колонизаторски мисии.", "date": "2019.04.26", "title": "Компютърна игра съживява Припят, изоставен от жителите му след \"Чернобил\""}
{"url": "https://www.24chasa.bg/novini/article/7422062", "text": "На 18 октомври 1983 г. наследниците на Савойската династия даряват на Ватикана Торинската плащаница. Единият от дарителите е цар Симеон II, който изпълнява последната воля на своя чичо - крал Умберто IIІІ. Симеон е племенник на италианския крал по линия на майка си царица Йоанна Българска, по рождение прицеса на Савоя. Плащаницата е една от най-големите християнски реликви. 5 века тя е била собственост на Савоите. През 1432 г. е подарена на Лудвиг Савойски от Маргарита дьо Шарни - последна наследница на графския род Дьо Шарни. През 1578 г. херцозите Савоя предават светинята на кралския параклис в катедралата “Сан Джовани” в Торино и оттам идва името, с което е известна днес. За сандъка, в който се съхранява, е имало два ключа - у епископа на Торино и у началника на Савойския двор. Умберто II е последният собственик на реликвата. 7 месеца след смъртта му синовете на неговите сестри Йоанна и Мафалда - цар Симеон ІІ и Маурицио де Хесе, я предават на Ватикана. Интересното е, че но в крайна сметка дарението се записва на името на Светата католическа църква. Това разкрива цар Симеон, който разказва за първи път историята пред испанското издание АВС през 1998 г. В апостолическия дворец Сан Дамазо ги посрещат папските делегати начело с кардинал Казароли и цивилния министър на правосъдието. “В момента на подписване на акта за преотстъпване на плащаницата се наложи да се извиня пред присъстващите. Трябваше първи да парафирам документа, а не можех да овладея пулса си, тъй като с този акт се слагаше край на 530-те години, през които Светата плащаница беше собственост на Савойския двор. Моята майка ми беше предала специалното значение, което притежаването на това свято платно имаше за нейния дом. То беше по-важно дори от някои членове на династията, които са блажени - като Клотилда Савойска”, спомня си царят години по-късно. Когато ватиканският нотариус прочита на всички приемателния протокол, Симеон е изненадан от промяната в условията за преотстъпването. “Първата завещателна разпоредба, направена по тази тема от крал Умберто, е от 27 март 1981 г. и в нея изрично се посочва даряването на “Светото папство”. Без съмнение в опит да бъде по-точно и да не остават неясни неща, едно изменение от 17 юли 1982 г. постановява даряването на “самия папа”. Но нотариусът прие даряването на “Светата католическа църква”. Аз На излизане кардинал Казароли ме хвана под ръка, а аз го попитах дали би ми позволил една дързост. След като той прие, му показах промяната, която беше направена върху моите указания, и моето разочарование от това, че получателят не е папа Йоан Павел II. Той впери своя жив и ироничен поглед и каза: “Ваше Величество, Без да довърши изречението, вдигна поглед към небето и продължихме да вървим”, разказва царят. През годините царското семейство е имало топли връзки с няколко от главите на Римокатолическата църква. Симеон се е познавал добре с двама от папите - Йоан XXIII и Йоан Павел II. С папа Йоан XXIII цар Симеон II се среща три пъти през 60-те години на миналия век, за да получи разрешение да се ожени за доня Маргарита, която е католичка. Анджело Ронкали, както е светското му име, е наричан “българският папа”, защото през 1925 г. идва у нас като нунций и става близък приятел на цар Борис III. Научава български и през 1932 г. за първи път произнася своята проповед на нашия език. Именно Ронкали съветва младия български цар в усилията му да издейства разрешение от Ватикана за сватбата си с италианската кралска дъщеря Джована Савойска. Монсеньор Ронкали остава в София до 1934 г. На прощалната им среща царица Йоанна му казва: Така тя пророкува последвалите събития. Ронкали става папа Йоан XXIII на 28 октомври 1958 г. Само няколко дни по-късно той дава аудиенция на царица Йоанна и двете ѝ деца - княгиня Мария-Луиза и цар Симеон II. Симеон II се е виждал няколко пъти и с папа Йоан Павел II. Запознават се през май 1982 г., когато светият отец посещава Португалия. Първо приема крал Умберто в нунциатурата, а на следващия ден и представители на двора Савоя. “Бяхме всички без Виктор Емануил и неговия син Емануил Филиберто. Помолиха ме аз да ги представлявам и аз го направих - “Маргарита Българска, Мария Пия Югославска, Елизабета Балкани...”. Светият отец ме прекъсна: “А, добре! Всички Балкани”. След като ни благодари за жеста и ни благослови, изпращайки ни от вратата на път за друга аудиенция с жезъла в ръка, се обърна и каза: “С толкова европейски роднински връзки няма ли някоя с кралете на Полша?”, спомня си царят. Двамата с папа Йоан Павел II се виждат и години по-късно - през май 2002 г. в София, когато Симеон вече е премиер. Това е първата по рода си апостолическа визита на римски папа у нас, но тя има и особено символично значение - папата оневинява България за покушението срещу него. Симеон и Йоан Павел II имат лична среща в Иконната зала на Рилския манастир, а след това в църквата “Рождество Богородично” папата и кардиналите отправят молитва на гроба на цар Борис III. По-късно Симеон разказва, че тази молитва го трогва много. През април 2014 г. цар Симеон, царица Маргарита и княгиня Мария-Луиза са официални гости във Ватикана на канонизирането на папа Йоан XXIII и папа Йоан Павел II. Царят се е виждал и с наследника на Йоан Павел II - Бенедикт ХVI. Предстои му да се запознае с Франциск, тъй като ще присъства на светата литургия, която папата ще отслужи в София.", "date": "2019.04.26", "title": "Как царят дари Торинската плащаница на Ватикана"}
{"url": "https://www.24chasa.bg/novini/article/7423161", "text": "Рускинята Мария Бутина, която призна, че е руски таен агент, беше осъдена от съд в САЩ на 18 месеца затвор, предадоха световните агенции. Бутина беше в ареста от юли 2018 г. Месеците прекарани зад решетките ще й се приспаднат от присъдата. Съдийката Таня Чуткан, произнесла присъдата, постанови също така, че след като Бутина излежи наказанието си, тя ще бъде депортирана от САЩ. Чуткан допълни, че налага присъда, която да отразява сериозността на извършеното престъпление и да разубеди останалите да извършват подобно нещо, предава БТА. Мария Бутина, която е на 30 години, се призна за виновна миналата година за участие в заговор. Тя призна, че е събирала информация за Американската оръжейна асоциация и за други групи под ръководството на бивш руски депутат. Бутина призна, че се е опитала да се внедри в американските политически среди благодарение на връзките, които си била създала в оръжейната асоциация. В съда Бутина каза, че се срамува от собствените си действия. Защитата на Бутина каза, че обмисля обжалване на присъда, но не възлага на големи надежди на това Москва определи обвиненията срещу Бутина като \"изфабрикувани\" и настоя тя да бъде освободена. Бутина е била в САЩ, за да учи. Миналата пролет тя е получила диплома за магистър в Американския университет във Вашингтон. Там тя е учила международни отношения.", "date": "2019.04.26", "title": "18 месеца затвор за Мария Бутина, която се призна за руски таен агент"}
{"url": "https://www.24chasa.bg/novini/article/7423211", "text": "Верижна катастрофа в американския щат Колорадо отне живота на няколко души. Шестима са настанени в болница със сериозни наранявания, предаде  . В катастрофата участваха 12 автомобила и 3 камиона. В резултат на сблъсъка избухна голям пожар. Инцидентът стана на магистрала близо до град Денвър. Властите съобщиха, че това е една от най-тежките катастрофи в историята на Колорадо.", "date": "2019.04.26", "title": "Тежка верижна катастрофа взе жертви в\nСАЩ"}
{"url": "https://www.24chasa.bg/novini/article/7423225", "text": "Американското централно разузнавателно управление (ЦРУ) има профил на социалната мрежа на Инстаграм, съобщава БГНЕС. Профилът е създаден и проверен в четвъртък, а на първата публикувана снимка се вижда бюрото на един от служителите, на което има перука, часовник, печат, документи и книги. Само за 24 часа ЦРУ има 26 400 последователи, но агенцията все още не следи никого в тази социална мрежа. Освен Инстаграм, ЦРУ също има профил в Туитър и Фейсбук. Говорителката на ЦРУ Челси Робинсън заяви, че присъединяването към Инстаграм е друг начин, по който да се споделят истории и да се набират млади талантливи американци, които да работят за агенцията. „Този профил ще позволи да се надникне в агенцията, но не можем да качваме селфита от тайни локации. Радваме се, че ще събудим любопитството на потребителите на Instagram и на глобалната мисия на ЦРУ”, каза Робинсън.", "date": "2019.04.26", "title": "ЦРУ вече с профил и в Инстаграм"}
{"url": "https://www.24chasa.bg/novini/article/7423229", "text": "Премиерът на Шри Ланка Ранил Викремесингхе се извини от името на правителството на сънародниците си за това, че властите са били неспособни да предотвратят серията от атентати на Великден, в които загинаха стотици хора и бяха ранени около 500 души, предаде ТАСС, цитирана от БТА. \"Ние носим колективна отговорност и молим за прошка нашите сънародници за неспособността да предотвратим трагичните събития. Ние обещаваме да възстановим църквите, да съживим икономиката и да спрем тероризма в нашата страна с подкрепата на международната общност\", каза премиерът, говорейки от името на цялото правителство. Същевременно полицията арестува седем души във връзка с разследването на нападенията. Арестите бяха извършени при щурм на къща в източния град Калмунай, предаде ДПА. В страната продължава издирването на 140 души, заподозрени, че може да имат нещо общо с атентатите от неделя, предаде ТАСС. ДПА и Асошиейтед прес пък съобщават за престрелка, избухнала между полицията и група млади мюсюлмани по време на претърсване на къща в крайбрежния град Самантурай. При операцията са били иззети пояси за експлозиви, експлозиви, детонатори и метални сачми. Отекнали са и три експлозии. Сражението продължава.", "date": "2019.04.26", "title": "Премиерът на Шри Ланка се извини, че не са успели да предотвратят атентатите"}
{"url": "https://www.24chasa.bg/novini/article/7421935", "text": "Ипотечните заеми продължават да поевтиняват въпреки прогнозите за повишение на лихвите, показват данните на БНБ за март. При жилищните кредити в левове лихвеният процент за март е спаднал с 0,38 пункта до 3,19% в сравнение с март 2018 г., а по договорените в евро заеми понижението е с 0,28 пункта до 3,58%. Само за месец - в сравнение с февруари, понижението при левовите ипотеки е с 0,07 пункта, а при тези в евро е още по-голямо - с 0,12 пункта. Годишният процент на разходите по ипотеките също намалява. За една година - с 0,41 пункта до 3,54%, ако заемът е отпуснат в левове, и с 0,25 пункта до 3,98%, ако ще се изплаща в евро. Повечето прогнози от миналата година сочеха движение на лихвите нагоре. Наскоро обаче ЕЦБ остави лихвите непроменени, което означава, че и у нас повечето трезори ще спазят посоката, най-вероятно поне до края на 2019 г. Засега поевтиняването или запазването на същото ниво на лихвите се отнася главно за ипотечните кредити. Посоката на движение при потребителските е точно обратната още от октомври 2018 г., когато започнаха да поскъпват. Тенденцията се е запазила и през март т.г., когато лихвите по тях са се повишили в сравнение с март 2018 г. с 0,26 пункта до 8,07%. Поевтиняват само потребителските заеми, отпуснати в евро - с 0,05 пункта до 4,46%. Заради курсовите разлики обаче те са изгодни само за онези, които получават регулярни доходи в евро. Поскъпването продължава и при заемите чрез кредитни карти - лихвите при тях извън гратисния период са с 1,17 пункта по-високи в сравнение с миналия март и вече достигат 17,52%. Лихвените тенденции при кредитите за бизнеса са разнопосочни. През март 2019 г. средният лихвен процент по заемите до 1 млн. евро, но договорени в левове, се е увеличил спрямо март 2018 г. с 0,04 пункта до 4,08%. При големите заеми - над 1 млн. евро, договорени в левове, се е понижил с 0,80 пункта до 3%. Понижение на лихвите има и при депозитите. При левовите с договорен матуритет през март 2019 г. лихвите са с 0,05 пункта по-ниски в сравнение с март 2018 г. и доходността от тези спестявания е 0,06%, т.е. близо четири пъти под инфлацията. Средните лихвени проценти по депозитите, договорени за ползване след предизвестие, в левове и в евро се запазват близо до нивата, достигнати през март 2018 г., съответно 0,06 и 0,08%.", "date": "2019.04.26", "title": "Напук на прогнозите, ипотеките продължават да поевтиняват"}
{"url": "https://www.24chasa.bg/novini/article/7423242", "text": "Очаква се Доналд Тръмп да обяви намерението си да отмени статута на САЩ като страна подписала Международния договор за търговия с оръжия, предава БТА. Договорът бе подписан от предшественика му Барак Обама през 2013 г., но никога не беше ратифициран от американския Конгрес, предаде Ройтерс, като се позова на двама американски представители. Тръмп се очаква да обяви това свое решение в реч, която ще произнесе в Индианаполис пред делегати на Националната оръжейна асоциация, казаха представителите. Асоциацията, която е влиятелно оръжейно лоби, от дълго време е против споразумението, което беше договорено в ООН.", "date": "2019.04.26", "title": "Очаква се Тръмп да обяви, че САЩ се изтеглят от договорa за търговия с оръжия"}
{"url": "https://www.24chasa.bg/novini/article/7422935", "text": "\"Ще поискаме възможно най-бързо да бъде проведен и следствен експеримент с участието на двамата шофьори\". Това обяви Станимир Сталев, адвокат на семейството на загиналото при катастрофата бебе. \"Не знам каква е целта на Лютви Местан, но не е редно да се правят каквито и да било изявления\", каза Сталев. Според него единствено компетентен да установи вината за произшествието е разследващият орган. \"Това ще стане ясно в един определен етап, когато имаме събрани достатъчно данни за целия случай. В момента е несериозно да се обвинява когото и да било\", беше категоричен Сталев. Той каза още, че е провежда собствено паралелно разследване. Целта му била когато бъдат предявени материалите по делото да се прецени дали ще имат допълнителни искания.", "date": "2019.04.26", "title": "Близките на мъртвото бебе от катастрофата с Местан искат следствен експеримент"}
{"url": "https://www.24chasa.bg/novini/article/7422938", "text": "\"Няма да поема върху себе си чужд грях и вина\". Това обяви политикът Лютви Местан, срещу когото беше повдигнато обвинение за причиняване на смърт по непредпазливост на 6-месечно бебе при катастрофа, станала на 14 април на международния път за Гърция. Той настоява за обективно разледване, което да установи истината за катастрофата. Местан твърди, че при инцидента не е извършил нито едно нарушение на Закона за движение по пътищата. \"Спрях на стопа, погледнах и в двете посоки и като се убедих, че няма кола, завърших маневрата по включване в своята дясна лента в посока Кърджали, без да отнемам предимство и там бях ударен от кола с водач, който вместо да продължи в своето свободно платно, пресича непрекъсната линия, пресича маркиран остров без право, навлиза в чуждо платно и удря колата в чуждото платно\", разказа Лютви Местан. Той отбеляза, че прокуратурата е повдигнала обвинение срещу него още на втория ден след катастрофата, но все още няма такова срещу другия водач. Според Местан се провеждали разпити на различни свидетели в кавички, които дошли на мястото на произшествието час след катастрофата, но единствените преки свидетели, които били в колата след политика все още не били разпитани. Местан категорично отхвърли обвиненията, че не е помогнал на семейството в другата кола. Той твърди, че отишъл при тях веднага, след като излязъл от безсъзнание, но не можа да каже точно след колко време. Според Местан няма разумно и логично обяснение как кола, която е престроена в дясно платно в посока Кърджали - Маказа е ударена не от ляво, а челно от кола, която се движи в посока Маказа - Кърджали. \"Колата, в която бях, е непокътната отляво. Това обстоятелство никой не иска да види, макар да е очевидно\", твърди политикът. Той допълни, че срещу него е задействан злокобен сценарий. Местан категорично отхвърли разпространената информация, че от 2013 има съставени едно наказателно постановление, един акт и 13 фиша, всички за превишена скорост. \"От 2013 година досега нямам извършено нито едно нарушение на Закона за движение по пътищата\", декларира политикът. Той припомни, че в периода от 2013 до април 2017 година е бил със статут на охранявано от НСО лице и нито веднъж не е сядал зад волана на автомобил. \"Не съм нарушавал Закона, не съм санкциониран и не съм плащал глоби\", беше категоричен Местан. Той допуска, че посочените глоби са от времето, когато е бил председател на ДПС. Политикът допуска, че нарушенията са извършени от водачи на автомобили, които са собственост на партията, чийто бивш лидер е. \"Настоявам главният прокурор да разпореди проверка дали тези нарушения за превишена скорост са извършени от мен и в качеството ми на физическо лице или са извършени от други физически лица, шофирали коли, собственост на ДПС\", каза Местан. Той ще настоява също де се проведи кой е платил актовете и фишовете.", "date": "2019.04.26", "title": "Местан за катастрофата: Няма да поема върху себе си чужд грях и вина"}
{"url": "https://www.24chasa.bg/novini/article/7422483", "text": "Китай придава изключително значение на сключените с другите държави двустранни и многостранни споразумения и ще изгради механизъм с правна сила за изпълнението им, като в същото време ще стандартизира действията на правителството в сферите на административния лиценз и надзора върху пазара, заяви днес в Пекин китайският председател Си Дзинпин на Втория форум на върха за международно сътрудничество по „Един пояс, един път\", предава  Ще премахнем пречките пред лоялната конкуренция и пазарния ред, ще се отнасяме справедливо към всички предприятия и ще подобряваме непрекъснато бизнес средата, каза още Дзинпин.", "date": "2019.04.26", "title": "Си Дзинпин: Китай ще засили прилагането на политиката за отваряне към света"}
{"url": "https://www.24chasa.bg/novini/article/7422915", "text": "Американският президент Доналд Тръмп заяви днес, че Съединените щати не са плащали никакви пари на Северна Корея, докато са се опитвали да освободят Ото Уормбиър, предаде Ройтерс. Тръмп обяви това ден след като в американския печат се появи съобщение, че той е одобрил да бъдат изплатени 2 милиона долара на Пхенян заради \"грижите\" за американския студент, предаде БТА. \"Никакви пари не са плащани на Северна Корея за Ото Уормбиър, нито два милиона долара, нито каквото и да било друго\", каза в Туитър Тръмп. Вчера в. \"Вашингтон пост\" писа, че президентът на САЩ е дал одобрение на КНДР да бъдат изплатени 2 милиона долара, за да бъдат покрити разходите й за грижите за студента, който почина шест дни след като беше върнат в Съединените щати в кома. Преди това той прекара 17 месеца в затвор в Северна Корея. Според \"Вашингтон пост\" министерството на финансите на САЩ е получило искане от Северна Корея да покрие разноските, които останали неплатени през цялата 2017 г. Не е ясно дали американското правителство е превело парите на по-късен етап, отбелязва Ройтерс. През януари 2016 г. Уормбиър, студент от Охайо в Университета на Вирджиния, беше задържан по време на свое туристическо посещение в Северна Корея. Той беше осъден на 15 години в трудов лагер, защото, както се твърди, опитал да открадне предмет с пропаганден лозунг от хотелската си стая, според съобщения в севернокорейските държавни медии. Съдебен лекар от Охайо заяви, че Уормбиър е починал от липса на кислород и мозъчен кръвоизлив. Северна Корея, която отхвърли твърденията, че е изтезавала американския студент, заяви, че той е починал в резултат на заболяването ботулизъм и приемането на хапче за сън. През декември съд в САЩ постанови КНДР да плати обезщетение в размер на 501 млн. долара за изтезанието и смъртта на Уормбиър. Засега представители на Белия дом и Държавния департамент на САЩ не са открити за коментар.", "date": "2019.04.26", "title": "Тръмп: САЩ не са плащали никакви пари на Северна Корея за Уормбиър"}
{"url": "https://www.24chasa.bg/novini/article/7422927", "text": "Русия ще продължи активно да подкрепя Сърбия по косовския въпрос. Това написа днес в Туитър руският посланик в Белград Александър Чепурин, цитиран от ТАСС. Днешната среща потвърди факта, че Русия продължава активно да подкрепя Белград по косовския въпрос. Невъзможно е проблемът да се разреши без Сърбия или против Сърбия, написа дипломатът, който коментира срещата на президентите на Русия и Сърбия в Пекин в рамките на форума \"Един пояс - един път\", предава БТА. Диалогът Белград - Прищина вече от половин година се намира \"в кома\" заради провокативните действия на косовските албанци: въвеждането на 100-процентови мита за внос на сръбски стоки, решението за създаване на армия в разрез с положенията от резолюция 1244 на Съвета за сигурност на ООН и др., посочи посланикът. Президентите на Русия и Сърбия Владимир Путин и Александър Вучич, които се срещнаха днес в Пекин, обсъдиха косовския въпрос и двустранните отношения, отбелязва ТАСС.", "date": "2019.04.26", "title": "Русия: Ще продължим да подкрепяме Сърбия по косовския въпрос"}
{"url": "https://www.24chasa.bg/novini/article/7422949", "text": "Президентът на САЩ Доналд Тръмп изтъкна днес важността на ваксинирането в момент, в който епидемия от морбили е обхванала и САЩ, предаде Франс прес. \"Хората трябва да се ваксинират. Това е много важно\", каза президентът. В миналото той изрази съмнения за сигурността на ваксините и намекна, че някои от тях биха могли да предизвикат проблеми от спектъра на аутизма. Тези твърдения бяха опровергани от медицинските власти на базата на много изследвания. Така например през септември 2014 г. Тръмп написа в Туитър \"Не съм против ваксинирането на вашите деца, против даването на масивна доза ваксина съм. Разпределете ваксините върху продължителен период и аутизмът ще бъде намален!\". Други подобни туитове той написа в периода 2012-215 г., предава БТА. Епидемията от морбили в САЩ е най-сериозната от 2000 г. насам, отбелязва Франс прес. Бяха регистрирани 695 случая от 1 януари досега. Заболяването не е довело до смърт засега. Епидемията в САЩ се е съсредоточила в райони, в които има много неваксинирани деца, по-специално някои квартали на Ню Йорк и близо до Детройт. Според американските федерални здравни власти в повечето случаи заразата е била \"внесена\" от чужди страни, като Израел и Украйна.", "date": "2019.04.26", "title": "Тръмп: Хората трябва да се ваксинират. Това е много важно"}
{"url": "https://www.24chasa.bg/novini/article/7422969", "text": "Кон се включи в движението по магистрала „Хемус”. В натоварения трафик днес животното беше забелязано да препуска в насрещното платно в посока Шумен, съобщи  . В първия от празничните дни колона от автомобили се образува при тунел „Витиня”. Екипи на Пътна полиция са на мястото и регулират трафика. На магистралата имаше и катастрофа, която допълнително блокира движението.", "date": "2019.04.26", "title": "Кон препуска в насрещното на АМ „Хемус” към Шумен"}
{"url": "https://www.24chasa.bg/novini/article/7422973", "text": "Президентът на САЩ Доналд Тръмп днес похвали изказванията на руския президент Владимир Путин за Северна Корея, направени вчера след срещата на руския лидер със севернокорейския лидер Ким Чен-ун във Владивосток, предаде Ройтерс, цитирана от БТА. Пред репортери в Белия дом Тръмп каза също така, че Китай помага с усилията, целящи денуклеаризацията на Северна Корея, допълва агенцията. Тръмп приветства помощта на Русия и на Китай по севернокорейското досие, добавя Франс прес. \"Напредваме много по въпроса със Северна Корея\", отчете Тръмп и подчерта, че би искал това да доведе до резултат. \"Ценя помощта на Русия и на Китай\", допълни той.", "date": "2019.04.26", "title": "Тръмп: Ценя помощта на Русия и Китай по севернокорейския въпрос"}
{"url": "https://www.24chasa.bg/novini/article/7422978", "text": "На място е загинал 50-годишен моторист и служител на АЕЦ \"Козлодуй\", след като днес бил пометен от БМВ. Инцидентът станал около обед на изхода на Козлодуй по шосето за Лом. Мотористът идвал откъм Козлодуй, когато на разклонението при околовръстния път предприел завой обратно към града, но бил застигнат от немската кола, зад волана на която бил 30-годишен мъж. Според очевидци колата е влачила мотора близо 60 метра. Загиналият моторист Веселин Петров бил ръководител на управление в дирекцията \"Безопасност и качество\" в АЕЦ \"Козлодуй\". След катастрофата мястото на тежкия пътен инцидент бе отцепено от полицията и отряд на жандармерията. За часове пък движението бе пренасочено по обиколен път. Според първоначалната информация високата скорост, с която се е движела немската кола, е станала причина за сблъсъка.", "date": "2019.04.26", "title": "Кола блъсна моторист край Козлодуй и го уби на място"}
{"url": "https://www.24chasa.bg/novini/article/7422993", "text": "Пожар избухна в няколко от сградите на ракетния завод \"Красмаш\" в град Красноярск, Русия, предаде inkazan.ru. Пламъците са тръгнали от покрива на корпус №90. Пожарът е от трета степен, определят специалисти. По последни данни площта, която са обхванали пламъците, е 5000 квадратни метра. В една от горящите сгради се е срутил покрив. \"Крамаш\" се занимава с производството на балистични ракети \"Синев\", предназначени за подводници. Там се произвеждат и ракети „Интерконтинентал Сармат“, модули за ракети-носители и други компоненти.", "date": "2019.04.26", "title": "Голям пожар в завод за ракети в руския град Красноярск (Видео)"}
{"url": "https://www.24chasa.bg/novini/article/7423024", "text": "Броят на непридружените непълнолетни кандидати за убежище в ЕС е бил около 19 700 за 2018 г. или с около една трета по-малко в сравнение с 2017 г. Това съобщи днес европейската статистическа служба Евростат, цитирана от ДПА. Данните бележат спад за трета поредна година и се доближават до равнищата отпреди 2015 г. и отпреди миграционната вълна към Европа от Близкия изток и Африка. През 2014 г. тази група е била общо около 23 100 души, след което през 2015 г. непридружените непълнолетни кандидати за убежище се увеличават до 95 200, предаде БТА. От общия брой за 2018 г. 86 процента са от мъжки пол, а около три четвърти са на възраст под 16-17 години, посочи Евростат. Най-често срещаните страни на произход са Афганистан, Еритрея, Пакистан и Сирия. Държавите от ЕС, които са най-чести дестинации, са Германия (4100) и Италия (3900), посочват ДПО и Кипърската информационна агенция. Тази група на непридружавани непълнолетни - определението за чиито представители е лице под 18-годишна възраст без надзор на отговорно възрастно лице - съставлява около 10 процента от всички кандидати за убежище под 18-годишна възраст, допълва ДПА. Най-големият дял на непридружавани непълнолетни сред всички непълнолетни кандидати за убежище през 2018 г. е бил отчетен в Словения (70 процента) и България (57 процента), следвани от Обединеното кралство (31 процента), Румъния (25 процента), Кипър (24 процента), Дания, Холандия и Словакия (всичките по 22 процента), посочва Кипърската информационна агенция.", "date": "2019.04.26", "title": "ЕС: Рязък спад на непридружените непълнолетни кандидати за убежище през 2018 г."}
{"url": "https://www.24chasa.bg/novini/article/7423033", "text": "Кипърската полиция днес активизира усилията си при издирването на нови жертви, които се предполага, че са убити от  , предоха световните агенции. Властите съобщиха, че военният е признал, че е убил общо седем души - пет жени и две момичета. Повечето от убитите са азиатки, които са пристигнали в Кипър, за да работят, предава БТА. Случаят шокира средиземноморския остров, отбелязва Ройтерс. Президентът на Кипър Никос Анастасиадис изрази \"дълбоко съжаление и безпокойство\" заради убийствата, информира Асошиейтед прес. Той посочи, че споделя \"отвращението\" на народа си, тъй като убийствата очевидно са били насочени към чужденки, дошли в страната, за да работят. Подобни инстинкти противоречат на нашите традиции и ценности, каза Анастасиадис, който е на посещение в Китай. Той призова към спокойствие, за да може полицията да приключи спокойно разследването си. Екип британски детективи пристига на острова в понеделник, за да помогне на разследването, съобщи кипърската полиция, цитирана от Ройтерс. Междувременно опозиционната партия АКЕЛ призова за оставките на министъра на правосъдието и началника на полицията, информира агенцията. Тези жени са дошли тук, за да изкарат пари, да помогнат на семействата си. Те са живели далеч от семействата си. И земята ги погълна и никой не бе заинтересован от това, каза пред Ройтерс депутатката от АКЕЛ Ирен Хараламбидис. Този убиец ще бъде съден от съда, но другият голям въпрос е равнодушието на другите, когато се появиха първите новини по случая. Аз мисля, какво смята и партията ми, че министърът на правосъдието и шефът на полицията трябва да подадат оставки, посочи народната представителка. Полицията заяви, че издирването на телата на жертвите днес е фокусирано в района на военен полигон, водоем и изкуствено езеро близо до изоставена мина (на около 32 километра западно от столицата Никозия), посочва АП. В четвъртък 35-годишният заподозрян каза на следователите, че той е убил още четири души (преди това той бе признал за три убийства). Всички предполагаеми жертви са чужди гражданки. Полицията откри телата на 38-годишна филипинка и на още две жени, чиито самоличности не са установени. Полицейски екипи в момента издирват дъщерята на 38-годишната жена, румънка и нейната дъщеря, както и още една филипинка.", "date": "2019.04.26", "title": "Кипър издирва нови жертви на серийния убиец, който заловиха"}
{"url": "https://www.24chasa.bg/novini/article/7423048", "text": "Самолет на руската авиокомпания \"Аерофлот\", пътуващ от Рига за Москва е кацнал спешно на летището в латвийската столица заради разхерметизация, предаде БГНЕС. За инцидента съобщи латвийският ръководител на администрацията за гражданско въздухоплаване Марис Городцов, цитиран от РИА Новости. Екипажът на самолета е съобщил за проблем и е поискал кацане на най-близкото летище. След приземяването на самолета се е установило, че аварията е вследствие на сблъсък с птица. Няма пострадали пътници.", "date": "2019.04.26", "title": "Руски пътнически самолет кацна аварийно в Рига"}
{"url": "https://www.24chasa.bg/novini/article/7423142", "text": "Британското и ирландското правителство обявиха днес, че ще бъдат възобновени преговорите за възстановяване работата на регионалното правителство на Северна Ирландия, предадоха световните агенции. Двете правителства бяха принудени бързо сложат край на липсата на политически диалог в Северна Ирландия, след като там миналата седмица беше убита журналистката Лайра Маккий, предава БТА. \"Като отидохме заедно с другите политически лидери в катедралата \"Сейнт Ан\" в Белфаст, за да почетем Лайра Маккий, ние дадохме израз на ясната воля и решимост на всички народи на нашите острови да отхвърлят насилието и да подкрепят мира\", се казва в съвместно комюнике на британския премиер Тереза Мей и ирландския Лио Варадкар. \"Вслушахме се и в ясното послание на всички политически лидери, че хората в цяла Северна Ирландия искат да видят нов импулс за политически напредък. Съгласни сме, че сега са нужни не само думи, но и дела от всички нас, които сме на управленски позиции\", допълват те. Управляваната от Великобритания провинция Северна Ирландия е без регионална изпълнителна власт от повече от две години, след като ирландските националисти от \"Шин Фейн\" излязоха от регионалното управление, участието в което предвижда задължително властта да бъде поделена между ШФ и пробританската Демократическа юнионистка партия. Убийството миналата седмица на 29-годишната репортерка Лайра Маккий, станало по време на безредици, устроени от войнствени ирландски националисти, обаче засили натиска върху партиите от страна на избирателите им, както и натиска върху правителствата в Лондон и Дъблин да възстановят работата на регионалното правителство, съществуването на което е основна част от споразумението за мир в Северна Ирландия от 1998 г.", "date": "2019.04.26", "title": "Нови политически преговори с Великобритания за Северна Ирландия"}
{"url": "https://www.24chasa.bg/novini/article/7422893", "text": "Русия приветства призива на американския президент Доналд Тръмп към Русия, САЩ и Китай да се откажат напълно от ядрените оръжия. Това заяви на брифинг днес руският заместник-министър на външните работи Сергей Рябков, цитиран от ТАСС. \"Като се има предвид нарастващата роля на ядрените оръжия в американските доктринални документи и постепенното им превръщане в едно от средствата, които може да бъдат използвани на бойното поле, подобни изявления са добре дошли\", каза Рябков, предава БТА. Според него това е възможно в рамките на едно всеобщо и пълно разоръжаване. \"Руската позиция беше многократно заявявана - за да се постигнат по-нататъшни стъпки в областта на ядреното разоръжаване, трябва да осигурим формирането на цял набор от предпоставки. Трябва да се вземат предвид много фактори, които пряко засягат стратегическата стабилност - от появата на системи за противоракетна отбрана и възможното появяване на оръжие в космоса до големи промени в областта на конвенционалните оръжия, появата на кибернетични оръжия и много други\", каза Рябков. Той също така подчерта, че Русия е готова да изложи в детайли позицията си пред представители на САЩ и други страни, включително \"ядрената петорка\". Рябков направи тези коментари само няколко месеца след като САЩ се оттеглиха от Договора за ликвидиране на ракетите със среден и малък обсег, а Русия ги последва. Всяка от двете страни обвинява другата, че е нарушила това споразумение, крайъгълен камък на сигурността след Студената война.", "date": "2019.04.26", "title": "Русия приветства призива на Тръмп за отказ от ядрените оръжия"}
{"url": "https://www.24chasa.bg/novini/article/7422710", "text": "Мианма започна днес да освобождава затворници, след като държавният глава обяви, че ще помилва близо 7 000 души, в допълнение към още няколко хиляди, освободени по-рано този месец, съобщи Ройтерс, цитирана от БТА. Президентът Вин Мин обяви безусловна амнистия на 6 948 затворници, изтърпяващи присъди в цялата страна, \"за да зарадва гражданите на Мианма и от хуманитарни съображения\", се казва в изявление. Още случаи се разглеждат с оглед на евентуални помилвания. Повече от 9 000 затворници бяха освободени в Мианма на 17 април - първия ден от традиционната Нова година .Активистите за защита на човешките права обаче бяха разочаровани, че тази амнистия включваше само двама души, задържани по политически обвинения, отбелязва Ройтерс. Говорител на службата, отговаряща за затворите, заяви пред агенцията, че днешната амнистия също няма да включва много активисти.", "date": "2019.04.26", "title": "Мианма помилва близо 7 000 затворници"}
{"url": "https://www.24chasa.bg/novini/article/7422727", "text": "Независимостта на съдебната система е под заплаха в страни членки на ЕС от Източна Европа като България, Унгария, Полша и Румъния, заяви днес европейският комисар по правосъдието Вера Йоурова, цитирана от Асошиейтед прес. Тя предупреди, че тази тенденция може да навреди на доверието между държавите от съюза, предава БТА. \"Предизвикателствата пред върховенството на закона се увеличават в някои страни, във време, когато необходимите реформи на съдебната система са омърсявани с изключително политизирани дебати\", отчете еврокомисарят по правосъдието. Йоурова отбеляза, че гражданите и компаниите в тези държави, най-вече в Източна Европа, са обезпокоени, че политическият натиск и вмешателство се засилват. Това не само възпрепятства провеждането на справедливи съдебни процеси, но и има риск да навреди на бизнеса, подчерта тя. Йоурова предупреди, че \"ако съдебната система е разбита в една страна, последиците ще бъдат усетени в целия ЕС, защото ние разчитаме на взаимното доверие\". Тя говори при представянето на проучване за това как гражданите на страните членки на съюза възприемат съдебната система, предаде Франс прес. Според анкетата хърватите са на първо място в ЕС по съмнения в независимостта на националната съдебна система. 76 процента от гражданите на страната определят положението с независимостта на хърватската съдебна система като много или доста лошо. Следват словаците (60 процента), българите (58 процента) и испанците (55 процента). 50 процента от гражданите на Полша - страна, срещу която Европейската комисия заведе процедури заради спорната съдебна реформа - нямат доверие в националната съдебна система.", "date": "2019.04.26", "title": "Вера Йоурова: Независимостта на съдебната система е под заплаха в България, Полша, Унгария и Румъния"}
{"url": "https://www.24chasa.bg/novini/article/7422720", "text": "Изследователи от САЩ са разработили нов сензор на базата на протеин, благодарение на който по по-ефикасен и екологичен начин могат да се откриват лантаниди - редки метали с приложение в смартфоните и други технологии, съобщава \"Сайънс дейли\". Когато се свърже с въпросните метали, сензорът променя флуоресценцията си, обясняват авторите на изследването от университета на Пенсилвания. Протеинът, върху който е базирано устройството, променя формата си, когато се свързва с лантаниди - ключов момент, за да се задейства флуоресценцията на сензора, предава БТА. \"Лантанидите, известни като редкоземни елементи, намират приложение в редица съвременни технологии - в екраните и електронните компоненти на смартфоните, батериите на електрическите автомобили, сателитите, лазерите\", припомня ръководителят на изследването Джоузеф Котруво. Извличането на редкоземни елементи от околната среда или от индустриални проби, като например отпадъчни води, обикновено е сериозно и скъпо предизвикателство. \"В опит да разрешим проблема, ние разработихме сензор на базата на протеин, способен да открива малки количества лантаниди в проба, позволявайки ни да установим дали си струва да инвестираме ресурси в извличането на тези важни метали\", допълва изследователят.", "date": "2019.04.26", "title": "Нов сензор открива редки метали, използвани в смартфоните"}
{"url": "https://www.24chasa.bg/novini/article/7422534", "text": "Президентът на САЩ Доналд Тръмп е дал разрешение да бъдат платени 2 милиона долара на Северна Корея, за да бъдат покрити \"разходите по грижите\" за американския студент Ото Уормбиър, пише в. \"Вашингтон пост\", цитиран от Ройтерс и БТА. Уормбиър беше върнат в Съединените щати в кома и почина броени дни по-късно, след като прекара 17 месеца в севернокорейски затвор. Според \"Вашингтон пост\" е била дадена фактура на пратеника на Държавния департамент Джоузеф Юн часове преди 22-годишният младеж да бъде качен на самолет от Пхенян на 13 юни 2017 година. Представителят на САЩ, изпратен да вземе Уормбиър, е подписал споразумение за заплащане на разходите за медицинските грижи по инструкция на Тръмп, твърди американският ежедневник, позовавайки се на двама неназовани източници. Според бащата на покойния младеж Фред Уормбиър, цитиран от \"Вашингтон пост\", това плащане прилича на откуп. Вестникът отбелязва, че парите със сигурност не са били платени до края на 2017 г., но не е ясно дали са били преведени на по-късен етап. Говорителката на Белия дом Сара Сандърс каза пред Ройтерс, че няма да коментира ситуации, свързани със заложници. Юн също отказа коментар. Уормбиър бил в Северна Корея като турист, но бил арестуван, защото се опитал да открадне пропаганден плакат от хотела, в който отседнал. Той бе осъден на 15 години трудов лагер.", "date": "2019.04.26", "title": "Тръмп разреши да се платят 2 млн. долара на КНДР за разходи за студента Ото Уормбиър"}
{"url": "https://www.24chasa.bg/novini/article/7422392", "text": "\"Апартаментгейт\" беше умишлено започнат така, че да \"постеле\" преди кампанията за европейските избори. Но тези, които го направиха, не са мислили до какъв резултат ще доведе този скандал. Той тръгна от определена медия, която имаше цел - да направи черен пиар на ГЕРБ. Това каза психологът проф. Антоанета Христова пред  На какво сме свидетели - на това, че започнаха да се показват стандарти, на това, че политикът не е равен на гражданина, той трябва да е поне с няколко стъпки пред своите избиратели. ГЕРБ започна да се чисти и зададе стандарт за реакция, много ми се ще и други да го направят, посочи проф. Христова. Тези, които не са на власт, също трябва да дават стандарт за власт, защото те претендират за нея. Данните от социологическите изследвания, които сега се публикуват, показват резултати, в които разликите са в рамките на стохастическата грешка, а и кампанията започва едва днес - точно на Разпети петък, припомни проф. Христова. Премиерът Борисов има право да бъде ядосан, защото правителството направи много - няма човек, който да отрече, че имаха успехи. На този етап има райониране на подкрепата за ГЕРБ, но няма разширяване на тази за БСП, коментира още проф. Христова.", "date": "2019.04.26", "title": "Проф. Антоанета Христова: \"Апартаментгейт\" беше умишлено започнат точно преди кампанията за избори"}
{"url": "https://www.24chasa.bg/novini/article/7422548", "text": "Затруднено е движението по автомагистрала Тракия на 85-ия километър в посока Пловдив поради лека катастрофа между две леки коли. Автомобилите се движат с 40 км в час, има задръстване. Пътната обстановка е допълнително затруднена и от извършващия се в участъка ремонт. Задръстването е повече от 2 км. ", "date": "2019.04.26", "title": "Задръстване над 2 км по “Тракия”"}
{"url": "https://www.24chasa.bg/novini/article/7422467", "text": "Вчера представителите на Китай, Русия и САЩ постигнаха консенсус по различни аспекти от афганистанския въпрос, сред които суверенитета, вътрешния диалог, тероризма, изтеглянето на военните от страната, информира  По време на състоялите се в Москва втори тристранни консултации за Афганистан, специалният пратеник на Китай Дън Сидзюн, представителят на руския президент Замир Кабулов и специалният представител на САЩ Залмай Калилзад обсъдиха настоящата ситуация в страната и текущите мирни процеси. Трите страни подчертаха, че зачитат суверенитета, независимостта и териториалната цялост на Афганистан и правото на страната сама да избере своя път на развитие. Те призоваха чуждите военни сили да се изтеглят от там като част от мирния процес. Трите страни заявиха, че признават силното желание на афганистанския народ за цялостно прекратяване на огъня и призоваха за незабавни и ефективни мерки за намаляване на насилието. Тримата представители отправиха апел към талибаните да прекратят набирането на средства от терористични групи и заедно с афганистанското правителство да предприемат необходимите мерки за борбата с наркотрафика. Трите страни се съгласиха да продължат консултациите и да решат по дипломатически канал времето и страните-участнички в следващата среща, която ще се проведе в китайската столица Пекин. Първите тристранни консултации се състояха месец по-рано във Вашингтон, по време на които представителите дискутираха начините за насърчаване на мира, просперитета и сигурността в Афганистан.", "date": "2019.04.26", "title": "Китай, Русия и САЩ постигнаха редица единодушия по афганистанския въпрос"}
{"url": "https://www.24chasa.bg/novini/article/7422564", "text": "След тежко боледуване почина големият български фотограф Димитър Дейнов. Това съобщиха от семейството пред БТА. По-голямата част от творческия път на Димитър Дейнов премина в редакция \"Пресфото\" на Българската телеграфна агенция, където работата му се открояваше с рядък професионализъм. Тринадесет години той работи и за Асошиейтед прес. Поклонението ще се извърши на 30 април, вторник, от 14.00 часа в църквата в Лозенец.", "date": "2019.04.26", "title": "Почина фотографът Димитър Дейнов"}
{"url": "https://www.24chasa.bg/novini/article/7422541", "text": "Китайският президент Си Цзинпин удостои днес с почетно научно звание руския си колега Владимир Путин, предаде Франс прес. Кремъл съобщи в комюнике, че Путин е бил обявен за доктор хонорис кауза на Пекинския университет Цинхуа, където някога е учил Си, предава БТА. \"За мен е удоволствие да удостоя с това звание моя най-добър приятел\", обърна се китайският президент към руския си колега на тържествената церемония в хотел в Пекин. \"Това е голяма чест за мен\", отговори Путин и благодари на своя \"скъп приятел\" Си, че е споделил с него този момент. Руският президент е в китайската столица за участие във форума за международно сътрудничество \"Един пояс, един път\" с цел разширяване на международните търговски връзки. По-рано днес Си и Путин участваха в първия ден от работата на тази среща на високо равнище. След това президентите на Китай и Русия проведоха двустранни разговори, посветени на засилването на икономическите отношения между страните им.", "date": "2019.04.26", "title": "Си Цзинпин удостои с почетно научно звание Путин, нарече го най-добър приятел (Снимки)"}
{"url": "https://www.24chasa.bg/novini/article/7422589", "text": "Медицинска специалистка бе призната от Хасковския окръжен съд за виновна в немарливо изпълнение на правно регламентирана дейност, довело до причиняване на смъртта на дете. Присъдата на А.Н. - една година условно с тригодишен изпитателен срок, е публикувана на сайта на съда. Лекарката не изпълнила изискванията за утвърждаване на медицински стандарт \"педиатрия\". Тя не забелязала клиничните и параклиничните симптоми на изявената тежка тромбоцитопения, не назначила съответните за това изследвания, не насочила своевременно болното дете към неонатологично заведение от второ или трето ниво, гласи присъдата. Смъртта на детето настъпила на 13 април 2014 година. Според постановеното от съда, докторката се лишава и от правото да упражнява професията за срок от една година. Присъдата може да бъде обжалвана или протестирана в Пловдивския апелативен съд.", "date": "2019.04.26", "title": "Лекарка е осъдена на 1 година условно за смърт на дете в Хасково"}
{"url": "https://www.24chasa.bg/novini/article/7422597", "text": "Чеченският премиер Муслим Хучиев вече няма право да влиза на територията на САЩ, предаде Франс прес, като се позова на американските власти. Вашингтон разполага с \"надеждни информации, според които Хучиев е бил замесен в изтезания\", каза в комюнике Държавният департамент, който ще отказва занапред молби за виза на него или на най-близките му роднини, предава БТА. Американската дипломация се позовава на закон за санкциониране на чуждестранни представители, заподозрени в нарушаване на човешките права. Хучиев, бивш кмет на чеченската столица Грозни, бе назначен миналата година за премиер от лидер на руската република Рамзан Кадиров. Руското министерство на външните работи разкритикува този ход на Съединените щати. Решението показва, че САЩ държат курс на изостряне на двустранните отношения, предупреди то в изявление, цитирано от ТАСС.", "date": "2019.04.26", "title": "САЩ забраниха на чеченския премиер да влиза на американска територия"}
{"url": "https://www.24chasa.bg/novini/article/7422601", "text": "Пилотите на скандинавската авиокомпания САС (SAS) започнаха безсрочна стачка след провала на преговорите за размера на възнагражденията, което наложи на провозвача да отмени на практика всички свои полети, предаде Асошиейтед прес. Отменени днес са 673 полета, което ще засегне 72 000 пътника, информира  . Преговорите между компанията и синдиката на пилотите са насочени основно към размера на заплатите и работните часове. Стачката не засяга полети, извършвани от компании партньори, които се равняват на около 30 процента от авиовръзките под марката на САС. Синдикатът на пилотите настоява за увеличаване на възнагражденията с 13 процента. Организацията на работодателите твърди, че повишението трябва да е пропорционално на общия показател на трудовия пазар от 2,2-2,3 процента. Заплатите на пилотите в САС вече са средно 93 000 крони (малко под 9000 долара) и са сред най-високите в Скандинавия, според работодателите. Профсъюзите обаче настояват, че тази статистика не отговаря на действителността. Основният пакет акции в САС до неотдавна бе собственост на правителствата на трите скандинавски страни. Швеция държеше 21 процента, а Дания и Норвегия - по 14 процента. Норвегия и Швеция обаче през 2016 г. намалиха дяловете си, продавайки 5,8 процента от акциите. През последните години САС е поставена под натиск от конкуренцията на нискотарифни авиокомпании.", "date": "2019.04.26", "title": "Скандинавска авиолиния отмени близо 700 полета заради стачка на пилоти"}
{"url": "https://www.24chasa.bg/novini/article/7421828", "text": "На 26 април 1986 г. гръмва атомната електроцентрала “Ленин”, разположена край град Чернобил, Украйна. По това време Украйна е република в състава на СССР. Оттогава изминаха 33 години. Аварията предизвиква огромен облак от радиоактивни отпадъци, който преминава над части от Съветския съюз, Източна Европа, включително и над България, и скандинавските страни. Обширни райони са силно замърсени, повече от 200 хил. души са евакуирани от родните си места. На 26 април на 4-и реактор се провежда учение на персонала за спиране на реактора при затруднени условия, както и тестване на самозахранваща се система. Това учение донякъде е продиктувано от инцидент, станал, няколко години по-рано, когато израелска ракета удря иракска атомна централа със същия тип РБМК реактор. Само за няколко секунди мощността на реактора скача до около 30 000 мегавата, т.е. 10 пъти повече от мощността в нормален режим. Прътите с ядрено гориво започват да се топят, налягането на парата бързо се увеличава и предизвиква страховит взрив. Той изхвърля и разрушава капака на реактора, който тежи 1200 тона, чупи охладителните тръби и разрушава част от покрива. Когато въздухът влиза в съприкосновение с графитния забавител от вътрешността на реактора, графитът се възпламенява. По-голямата част от последвалото радиоактивно замърсяване е резултат от огъня, който разпръсква радиоактивните частици в атмосферата. Разтопените графит, горивни пръти и други материали достигат температура от 1200 °C и започват да прогарят дъното на реактора. Смесвайки се с разтопен бетон, те образуват полутечен материал, подобен на лава.", "date": "2019.04.26", "title": "След аварията в АЕЦ - Чернобил ген. Джуров забранява войската да се храни с прясно месо и зеленчуци"}
{"url": "https://www.24chasa.bg/novini/article/7422469", "text": "Китайски учени разработиха система за кодиране, която ще улесни търсенето и изучаването на надписите върху гадателните кости, информира  Като най-ранна форма на китайските йероглифи, гадателни надписи са открити върху коруби от костенурки и животински кости, които се предполага, че са на повече от 3000 години. В света са намерени 160 000 парчета от гадателни кости. Сред 4300-та йероглифа върху тях, декодираните са само 1 600. 77-годишния Лиу Джъсян, учен от университета на Ланджоу, и двама негови колеги разработиха система, която позволява въвеждането на древните писмени знаци в компютър. Тя се използва заедно със софтуер, който включва 8 700 символни модела и варианта от речника на гадателните кости. „Дори тези, които не са запознати с надписите върху гадателнтие кости, ще могат да търсят и пишат на езика. Надявам се, че това ще улесни изучаването на гадателните кости\", каза ученият. Разработването на системата отне на учените над 10 години. Надписите върху гадателни кости от древен Китай, египетското йероглифно писмо, клинописите от древен Вавилон и глифовете на маите са сред най-известните в света древни писмени системи.", "date": "2019.04.26", "title": "Китайски учени разработиха система за кодиране на надписите върху гадателни кости"}
{"url": "https://www.24chasa.bg/novini/article/7422608", "text": "Кипърски гражданин е признал, че е убил седем жени и момичета. Местните медии го нарекоха \"първият сериен убиец\" на острова, съобщи Би Би Си. По-рано този месец в шахта са намерени два тела, а вчера е открит трети труп. Главният заподозрян е 35-годишнен офицер от кипърската гръцка армия, който е признал пред властите, че е извършил и други убийства. Полицията сега търси другите му жертви, ползвайки предоставената от него информация. Те включват издирването на телата на жена, която е индийка или непалка по народност, както и румънска жена и нейната осемгодишна дъщеря. Шестгодишно момиче - дъщерята на друга от жертвите на убиеца, също липсва, предава  . Следователите са открили тялото на третата жена вчера след като заподозреният ги е отвел до мястото, където е твърдял, че го е изхвърлил. Мястото се намира близо до столицата Никозия. Съобщава се, че заподозреният се е запознал с жертвата, която е изчезнала през декември 2017 г., на уебсайт за запознанства. Трите жертви, чиито тела са открити, са от филипински произход. Името на престъпника все още не е огласено. Полицията е поискала допълнителна помощ от британски експерти във връзка с разследването.", "date": "2019.04.26", "title": "Арестуваха първия сериен убиец в Кипър, призна за 8 жертви"}
{"url": "https://www.24chasa.bg/novini/article/7422620", "text": "Извънредно положение бе обявено в канадската столица Отава на фона на покачването на водното равнище. Най-малко един човек е загинал в провинция Квебек, където има опасност от скъсване на язовирна стена във водноелектрическа централа, предаде Ройтерс, цитирана от БТА. Кметът на Отава Джим Уотсън обяви извънредно положение в канадската столица заради повишаването на равнището на река Отава и прогнозираните днес проливни дъждове. Според прогнозите водата ще се покачи повече от 2017г., когато наводнения причиниха сериозни щети в Отава, отбеляза Уотсън. Най-малко един човек е загинал, а над 900 са били принудени да напуснат домовете си в провинция Квебек, по данни от вчера. Има опасност от скъсване на язовирната стена на затворена водноелектрическа централа.", "date": "2019.04.26", "title": "Обявиха извънредно положение в Отава заради наводнения, има и загинал (Видео)"}
{"url": "https://www.24chasa.bg/novini/article/7422632", "text": "Земетресение с магнитуд 4,4 по Рихтер бе регистрирано днес в Средиземно море, недалеч от гръцкия о-в Крит, съобщи турската телевизия НТВ, като се позовава на турската Дирекция за управление при бедствия и извънредни ситуации (АФАД). Земетресението е регистрирано в 12,16 ч. в Средиземно море на 183 километра от курорта Мармарис (окръг Мугла, Югозападна Турция) на дълбочина 8,9 километра, предава БТА. По първоначални данни няма ранени хора и разрушения.", "date": "2019.04.26", "title": "Земетресение с магнитуд 4,4 в Средиземно море край остров Крит"}
{"url": "https://www.24chasa.bg/novini/article/7422475", "text": "Днес в Пекин на церемонията по откриването на втория Форум за международно сътрудничество по „Един пояс, един път\", китайският председател Си Дзинпин заяви, че Пекин ще продължи да намалява размера на митата, ще премахне различните нетарифни бариери, непрекъснато отваря китайския пазар и приветства качествените стоки от целия свят, предава  Той изтъкна, че Китай не се стреми към положително търговско салдо и желае да внася повече висококачествени селскостопански продукти, готови изделия и услуги, с цел балансираното развитие на търговията.", "date": "2019.04.26", "title": "Си Дзинпин: Ще увеличим вноса на чуждестранни стоки"}
{"url": "https://www.24chasa.bg/novini/article/7422654", "text": "Бракониер-рецидивист е бил задържан от полицията край яз. Батак миналата вечер, съобщиха от ИАРА в Пазарджик. Георги Т. от Ракитово е бил спрян от полицейски автопатрул за рутинна проверка в района на туристическия комплект Цигов чарк. При проверка на автомобила му униформените откриват в колата два чувала с около 25 кг. жива риба - червеноперка и костур, надуваема лодка, ел. двигател с акумулатор. Полицейските служители незабавно уведомили служителите на ИАРА за задържания, които по това време правили проверка по вода в язовира. Пристигайки на място риболовните инспектори установили, че задържаният е бракониер-рецидивист, който е задържан неколкократно с мрежи и незаконен улов. Всъщност същата вечер екипа на ИАРА - Пазарджик е извършвал проверка в яз. Батак, след подаден сигнал за хвърлени бракониерски мрежи във водоема. При проверката са открити две мрежи с обща дължина 250 метра. В тях са били уловени над 100 кг. риба - шаран, каракуда, костур и червеноперка. Рибата е върната във водата. На задържания бракониер са съставени 2 акта по ЗРА, а откритото оборудване и мрежите са конфискувани.", "date": "2019.04.26", "title": "Задържаха бракониер-рецидивист с два чувала риба край яз. Батак"}
{"url": "https://www.24chasa.bg/novini/article/7421694", "text": "Сигнал за робия на български работници в Холандия втори месец циркулира между институциите в кралството и у нас. Стотици хора от цяла България са измамени, живеещи при отвратителни условия, заплашвани и гонени, без да има кой да ги защити, разказа пред “24 часа” Евелина Антонова от Велико Търново. Тя е посредник за изпращане на хора на работа в чужбина. През декември 2018 г. подписва договор с холандското бюро по труда Prisma Worx. “Бях изпратила около 50-60 човека в рамките на 3 седмици. Имаше и други българи чрез пловдивска агенция и хора, отишли чрез близки или роднини. Като сключихме договора, обещаха да им осигурят най-малко 38 работни часа на седмица, а минимум на заплащането - 9,33 евро на час. Тези хора трябваше месо на “Плукон”, разказва Евелина. Проблемите със заплащането започнали в началото на януари. “Бюрото се оправдаваше, че “Плукон” или не плащали, или не записвали часовете. Но там има чек карта, няма как да се загуби. След това има списък вътре в самата фабрика, по който ги проверяват по имена, има и камери - няма как да се загуби информация. Просто си миеха ръцете с “Плукон”. Как може да има заработени часове, а да вземе по 100 и няколко евро на седмица, което е много под минимума”, каза Антонова. Удържали неправомерно по 50 евро за чип, 25 евро за работни обувки, които са безплатни. За да не бъдат изплатени заработените пари, потърпевшите твърдят, че измислили да полагат електронни подписи, уж че са взели аванси, а те не са ги получавали. По договор българите трябвало да плащат 100 евро за квартирата на седмица, оказало се обаче, че се удържат по 125-150 евро за мизерни общежития. “Взимали са им по 50 евро за почистване на бунгала, където бяха настанени незаконно през зимата, с 3 перални на 60-70 човека. Тези перални замръзваха при минусовите температури. Виждала съм го, защото на третата седмица, като започнаха проблемите с неплащането, аз отидох в Холандия”, обяснява Евелина. за да ходи по институции. “Няма как да оставя между чука и наковалнята човек, който не знае езика, разделил се е със семейството и децата си, за да отиде на 2500 км да изкарва прехраната си”, допълва Евелина, която също доскоро е била на гурбет. По време на престоя си става свидетел на фрапиращи случаи - работник, пострадал по време на работа, е уволнен и се налага тя да го кара до болница, за да зашият наранената му ръка. “Ако някой си търси правата и си иска парите, бива изгонен на момента - по този начин бяха и заплашвани хората. Две семейства от Плевен бяха закарани в Белгия, за да не могат да подадат сигнал”, допълва Евелина.  “24 часа” се свърза с Нина Георгиева и мъжа ѝ Ганчо Лилов от Плевен, които са качени в бус от представител на трудовото бюро и изоставени на неизвестно място. “Бяхме настанени във Веерт, ходехме на работа в Ломел, накрая не ни платиха, а ни изхвърлиха на улицата. Не знаем, не разбираме езика, питаме къде ни водят, не ни обясняват. В един момент на телефоните ни идва съобщение, че сме в Белгия. Изплашихме се да не ни оставят в някоя гора. Бяхме с девера и етървата, и четиримата се оказахме на улицата, гладни, жадни, без пари в студа”, разказва Нина. Молят случайни хора да се обадят в полицията, свързват се и с Антонова. докато си намерим превоз за България. Тръгнахме си с бус, който караше хора от Холандия за България. Човекът ни прибра без пари”, разказва преживяното Нина. Седмицата преди изгонването не са излизали на работа. “Само ни казваха, че идвали нови работници и трябвало да се учат. Един месец бяхме там, на 18 януари пристигнахме. Почти нищо не сме получавали, стояхме гладни. Един път взехме по 80 евро и в началото по 20 евро - с тези пари изкарахме две седмици двама души. Ние в България такъв глад не сме теглили, какъвто там. А трябваше да получаваме първоначален аванс по 50 евро и на всяка втора седмица - по 200-250 евро на човек”, разказват Нина и Ганчо. Удържали им по 125 евро на човек на седмица за мизерни квартири в нещо като общежитие.  “Имаше много стаи с две тоалетни - мъжка и женска. Банята ни беше на 500 м от нас, където беше много студено. За този месец сме се къпали два пъти, защото само веднъж улучихме топла вода. Стаите - мизерни, кухнята също, просто никакви условия за живеене”, казва Нина и се зарича, че ще си търсят правата. След като Антонова пристига в Холандия, провеждат събрание в офиса на Prisma Worx в град Стрампрой. Уверяват я, че грешките ще бъдат поправени. Вместо това автоматично договорите на българите стават едноседмични. “Отидох в посолството в Хага, консулът излезе и ми даде два листа с имена на преводачи, защото е нужно да се говори на местния език, и една визитка на адвокат”, продължава тя. Следва посещение в холандската инспекция по труда, оттам я насочват към синдикат FNV. В него отказват да се заемат с проблема под предлог, че в продължение на 2 г. Прибирайки се в България, Евелина Антонова сигнализира външно министерство. Случаят е прехвърлен към нашата инспекция по труда и комисията за борба с трафика на хора. “Видно е от данните по сигнала, че фирмата посредник Prisma Worx и предприятието работодател “Плукон” не са регистрирани в България, поради което Главна инспекция по труда не е компетентна да осъществи контрол. С наше писмо от 4 април 2019 г. сигналът е изпратен по компетентност до Инспекцията по труда на Кралство Нидерландия”, се казва в официален отговор до “24 часа”, подписан от инж. Георги Милчин. За гурбетчиите в Холандия обаче нищо не се е променило, разказа по телефона на 19 април Емилия Ангелова от Пловдив.   “Днес ми е последен работен ден и бягам с 300 км/ч. Започваш да работиш, взимат ти парите. Измислят си разни оправдания, тук няма с кого да се разбереш. На мен за 6 месеца сигурно 1000 евро и повече ми ги няма от заплатите. Намираме се на 250 км от град Веерт Изхвърлени сме отвсякъде. Обърнахме се към финансовите институции, смятахме, че има предизвикана проверка, но до този момент - нищо. Нашите дипломати също не помогнаха. Сега се спасявам, защото тези 6 месеца ми струваха 6 години”, разказва Ангелова. Допълва, че денонощно с бусове докарвали български гурбетчии. “Да не ви казвам колко пъти идват през нощта и ги гонят затова, че са си потърсили парите. Имаме 7-8 колежки, не искаха да ходят на работа без пари, че от два месеца заплати не получавали. Дойдоха в 23 часа и им казаха: “Излезте, напуснете”. Хората стояха на пътя през януари - студ, сняг”, не крие разочарованието си Ангелова. “Никакви претенции нямаме към заводите, в които работим. В тях хората се отнасят с нас като равни, не ни делят. Агенцията ни назначава, тя казва коя седмица в кой ден ще отидеш на работа. Например миналата седмица съм била 2 дни на работа и от януари постоянно е така - ние сме в резерви. Иначе 150 евро квартирата, а те струват по 20-30 евро на човек на седмица”, изрежда Ангелова. Пресмята, че за тези 6 месеца е платила 2008 евро за квартира и не знае, като напусне, колко още ще ѝ удържат. Миналата седмица назначиха испанци, защото видяха, че българи вече няма как да излъжат”, каза пловдивчанката с твърдото убеждение, че няма да остави нещата така.", "date": "2019.04.26", "title": "Българи гурбетчии в Холандия: Щом си поискахме заплатите, ни закараха посред нощ в Белгия и ни изхвърлиха на непознато място"}
{"url": "https://www.24chasa.bg/novini/article/7422354", "text": "Европейският съюз е предоставил убежище на 333 355 души през 2018 г. - с почти 40 процента по-малко в сравнение с предходната година, предадоха Асошиейтед прес и ДПА, като се позоваха на Евростат. Според статистическата служба на ЕС най-голямата група кандидати за убежище, получили закрила, са били сирийците - 29 процента, следвани от афганистанците - 16 процента, и иракчаните - 7 процента, предава БТА. Германия, Италия и Франция са страните от ЕС, които са дали убежище на най-много хора. Данните показват също така, че ЕС е приел над 24 800 преселени бежанци. Според проучване на фондация \"Фридрих Еберт\" все повече германци са враждебно настроени към кандидатите за убежище. Допитването, проведено между септември и февруари с участието на 1890 германски граждани, показва, че 54,1 процента от анкетираните имат отрицателно отношение към кандидатите за убежище. За сравнение през 2016 г. този дял е бил 49,5 процента, а през 2014 г. - 44 процента. Проучването обаче сочи, че нетърпимостта към други малцинства като бездомниците и хомосексуалистите е намаляла.", "date": "2019.04.26", "title": "Над 330 000 кандидати за убежище са получили закрила в ЕС миналата година"}
{"url": "https://www.24chasa.bg/novini/article/7422356", "text": "Европейският съд за правата на човека (ЕСПЧ) осъди днес Армения за насилствено разгонване през 2008 г. на протестна демонстрация, организирана от бившия държавен глава Левон Тер-Петросян, който оспори резултатите от тогавашните президентски избори, предаде Франс прес. Събитията датират от началото на 2008 г. когато Тер-Петросян, президент на страната от 1991 до 1998 г., се бореше за нов мандат, но изгуби от Серж Саркисян, предава БТА. Оспорвайки изборните резултати, той организира демонстрации, събрали в центъра на столицата Ереван няколко десетки хиляди души. При една от тези прояви, на 1 март, полицията обкръжи демонстрантите, след което без предупреждение ги атакува и някои бяха жестоко бити. Тер-Петросян твърдеше, че бил отведен принудително до дома си и му било наредено да остане под домашен арест. Сблъсъците между силите на реда и демонстрантите продължиха до късно през нощта и при тях бяха убити 10 души, припомня АФП. В решението си ЕСПЧ заключава, че е бил нарушен член 11 от Европейската конвенция за правата на човека (за правото на свободно събиране и сдружаване) с аргумента, че при разпръсването на демонстрацията полицията е приложила неоправдана и прекомерна сила.", "date": "2019.04.26", "title": "Европейският съд за правата на човека осъди Армения за репресии през 2008 г."}
{"url": "https://www.24chasa.bg/novini/article/7422358", "text": "Япония и Европейският съюз подчертаха подкрепата си за справедливата и открита търговия и обещаха да спазват правилата на международната търговия пред лицето на това, което те смятат за засилващ се търговски протекционизъм, особено в САЩ, предаде Асошиейтед прес. На преговорите в Брюксел вчера японският премиер Шиндзо Абе, председателят на Европейския съвет Доналд Туск и председателят на Европейската комисия Жан-Клод Юнкер подчертаха, че подкрепят реформи на Световната търговска организация (СТО), предава БТА. \"Най-важният проблем пред международната общност в момента е да запази режима на свободна търговия\", заяви японският премиер пред медиите. Той е на обиколка в Европа и Северна Америка, готвейки се за домакинството на Г-20, която трябва да се състои в Осака в края на юни, припомня АП. Подписаното през февруари търговско споразумение между Япония и ЕС, с което се премахват голяма част от митата, които европейските компании плащат за внос в Япония, показва стремежа на Токио да поддържа и запази глобалния режим на свободната търговия, заяви Абе. \"Ограничителните мерки не са в интерес на никоя страна\", подчерта премиерът. Юнкер призна, че СТО се нуждае от реформа, но заяви, че тя остава най-добрата структура за гарантиране на конкуренцията при условия на равнопоставеност. Абе сподели с европейските лидери и притесненията си, че може все пак да се стигне до Брекзит без споразумение. Множество японски компании са се установили във Великобритания, смятайки я за портал към Европа. \"Приветстваме факта, че за момента Брекзитът без споразумение е избегнат\", подчерта японският премиер и изрази надежда, че процесът по раздялата ще продължи гладко. Сценарият с твърд Брекзит трябва да бъде избягнат на всяка цена, добави на пресконференция в Брюксел Абе, цитиран от Франс прес. ЕС няма да забранява продукцията на китайската компания \"Хуавей\" или да я преследва по друг начин само поради националността й, подчерта Юнкер, цитиран от ТАСС. \"Нямаме намерение да преследваме когото и да било само защото идва от далеч или защото е китаец\", заяви председателят на Европейската комисия в отговор на въпрос за искането на САЩ да се ограничи участието на \"Хуавей\" в изграждането на комуникационната мрежа от пето поколение (5G) в Европа и Америка. Абе добави, че участниците в срещата са обсъждали въпроса за киберсигурността, но не са коментирали конкретни продукти или компании.", "date": "2019.04.26", "title": "Шиндзо Абе: Твърд Брекзит трябва да бъде избегнат на всяка цена"}
{"url": "https://www.24chasa.bg/novini/article/7422360", "text": "Френският президент Еманюел Макрон възприе твърд тон към имиграцията и политическия ислям, представяйки предложенията си, формирани въз основа на националния дебат, започнал след протестите на \"жълтите жилетки\", предаде ДПА. Границите са една от опорите на нацията, заяви френският президент, подчертавайки, че вярва твърдо в правото на убежище, но \"за да приемате хора, трябва да имате дом\", предава БТА. Макрон повдигна и въпроса за френския принцип за светското начало на държавата, заявявайки, че проблемът е в стремежа на някои малцинства да се отделят от останалата част на държавата. \"Говорим за едно отделяне, което на места се е случило подмолно, защото Републиката не е спазила своите обещания, говорим за хора, които в името на една религия следват политически проект, този на политическия ислям, който иска да се отдели от нашата Република. И по този въпрос поисках от правителството да бъде неотстъпчиво\", добави Макрон, цитиран от Франс прес, отбелязвайки, че във Франция се води дебат за мястото и организацията на исляма на територията на страната. Това е труден въпрос за френското общество, който често се подхранва от конкретни случаи като носенето на ислямско було в училищата или някои учебни програми. От 1905 г. Франция има закон за разделяне на Църквата и държавата, създавайки светска република. \"В последно време засилихме приложението (на закона от 1905 г. - бел. АФП)\", включително чрез затваряне на училища, културни центрове и асоциации, които не спазват правилата на републиката, подчерта френският държавен глава. От ноември правителството провежда консултации с религиозните представители, за да финализира проекта си за реформа на закона от 1905 г., целяща предимно да се подобри прозрачността при финансирането на религиите и да се гарантира спазването на обществения ред, припомня АФП. В речта си френският президент определи ислямския екстремизъм като заплаха за френската република и подчерта, че иска правителството да работи по-усилено, за да попречи на екстремистите да навредят, отбелязва Асошиейтед прес. Френският президент обеща и децентрализация на системата, заявявайки, че гражданите очевидно искат решенията да се вземат по-близо до тях и Франция трябва да промени метода на организация на републиката, отбелязва ДПА. Различните функции на различните равнища на властта трябва да бъдат по-ясни, за да може хората да знаят за какво гласуват на местни и национални избори. Освен това гражданите трябва да могат да включва теми в дневния ред на общинските съвети чрез петиция, добави Макрон. Френският президент заяви, че не се интересува от шансовете си за преизбиране през 2022 година. \"Искам да успея\", подчерта той на пресконференцията в президентския дворец.", "date": "2019.04.26", "title": "Макрон: Вярвам в правото на убежище, но за да приемате хора, трябва да имате дом"}
{"url": "https://www.24chasa.bg/novini/article/7422362", "text": "Кубинското правителство отрече обвиненията на САЩ и венецуелската опозиция, че е разположила свои войски на територията на Венецуела, предаде ДПА. \"Куба няма войски или войници във Венецуела\", заяви кубинският външен министър Бруно Родригес на пресконференция в Хавана. Той определи обвиненията като вулгарно злословене и призова Вашингтон да представи доказателства за тях, предава БТА. САЩ заявиха, че Куба носи част от вината за венецуелската политическа и икономическа криза, защото кубинската подкрепа е помогнала на президента Николас Мадуро да се задържи на власт, припомня ДПА.", "date": "2019.04.26", "title": "Куба: Нямаме войски или войници във Венецуела"}
{"url": "https://www.24chasa.bg/novini/article/7422364", "text": "Севернокорейският лидер Ким Чен Ун обвини САЩ в недобросъвестност при воденето на преговорите на високо равнище в Ханой, предаде Франс прес, цитирайки Корейската централна телеграфна агенция. Ким направи това изявление по време на срещата си с руския президент Владимир Путин във Владивосток, която той определи като \"открита и приятелска\", предава БТА. Сигурността на полуострова зависи изцяло от действията на САЩ, подчерта Ким, цитиран от КЦТА, предаде ТАСС. Според него на състоялата се неотдавна среща между Ким и американският президент Доналд Тръмп представителите на Вашингтон са заели едностранна и враждебна позиция. \"В резултат ситуацията на полуострова и в региона в момента се намира в мъртва точка и дори е достигнала до опасната черта, рискувайки връщане към началната позиция\", добави Ким. Забележките на Ким се смятат за опит да продължи натиска над САЩ за повече гъвкавост при приемането на исканията на Пхенян за облекчаване на санкциите, в сравнение с позицията им по време на провалилата се среща в Ханой, отбелязва Ройтерс. Ким е поканил Путин да посети Северна Корея и предложението е било прието, съобщава още КЦТА, цитирана от АФП.", "date": "2019.04.26", "title": "Ким Чен Ун: Тръмп имаше враждебна позиция в Ханой, срещата с Путин беше приятелска"}
{"url": "https://www.24chasa.bg/novini/article/7422368", "text": "От днес официално се открива предизборната кампания за изборите за членове на Европейския парламент на 26 май, предава  . За участие в изборите у нас са регистрирани 13 партии, 8 коалиции и 6 независими кандидати. Кампанията се закрива в 24.00 ч. на 25 май. В 5-дневен срок, считано от днес партиите, коалициите и инициативните комитети трябва да подадат данни в Сметната палата за предизборната си кампания. Те трябва да включват наименованието на съответната политическа сила, приходите и разходите ѝ, както и хората, които носят отговорност за счетоводната отчетност. Глобата за неизпълнение на това изискване е между 3 и 10 000 лева.", "date": "2019.04.26", "title": "От днес започва предизборната кампания за евроизборите"}
{"url": "https://www.24chasa.bg/novini/article/7422366", "text": "Президентът на САЩ Доналд Тръмп заяви снощи, че скоро ще приеме китайския си колега Си Цзинпин в Белия дом, предаде Франс прес. В момента се очаква подновяване на двустранните търговски преговори в Пекин. Тръмп от седмици говори за бъдеща среща с китайския президент, но досега не е споменавал дата, предава БТА. От януари насам САЩ и Китай преговарят за широкообхватно търговско споразумение, което трябва да позволи да се сложи край на започнатата от Тръмп търговска война. Наложените от президента на САЩ ограничения върху китайския внос целят Пекин да сложи край на практики, които Вашингтон счита за нелоялни, припомня АФП. \"Китайският президент Си ще дойде скоро\", заяви снощи Тръмп на церемония в градината на Белия дом. Очаква се постоянният търговски представител на САЩ Робърт Лайтхайзър и финансовият министър Стивън Мнучин да посетят Пекин за търговски преговори, които започват на 30 април. След това се очаква на 8 май китайският вицепрезидент Лю Хъ да пристигне във Вашингтон, за да продължи дискусиите, припомня АФП.", "date": "2019.04.26", "title": "Тръмп: Китайският президент ще дойде скоро в Белия дом"}
{"url": "https://www.24chasa.bg/novini/article/7422370", "text": "Интензивен трафик се очаква и днес. По данни на полицията над 280 хиляди българи ще предприемат пътуване по време на четирите почивни дни по Великден, предава  . Засилено ще бъде полицейското присъствие на всички основни пътни артерии. Масирани ща бъдат и проверките. Най-натоварени се очаква да бъдат автомагистралите \"Тракия\" и \"Хемус\", както и границите ни с Гърция и Сърбия. По всички гари, автогари и летища превантивно са въведени засилени антитерористични мерки, отговарящи на код \"жълто\". Платените зони за паркиране в София няма да работят в почивните дни от 26 до 29 април, съобщиха от Столичната община.", "date": "2019.04.26", "title": "Oчаква се интензивен трафик в страната, над 280 000 българи ще пътуват по празниците"}
{"url": "https://www.24chasa.bg/novini/article/7422378", "text": "Президентът на САЩ Доналд Тръмп заяви, че САЩ, Русия и Китай трябва да се откажат от ядрените оръжия, предаде ТАСС, цитирайки интервю на американския държавен глава пред телевизия \"Фокс нюз\". \"Днес видях как президентът (Владимир) Путин в Русия заяви, че се радва да помогне (на САЩ) със (севернокорейския лидер) Ким Чен-ун и Северна Корея. Искаме да се отървем от ядреното оръжие, всички сме длъжни да го направим\", заяви Тръмп. Той подчерта, че Русия и Китай също трябва да се откажат от ядрените си арсенали, предава БТА. По-рано тази вечер телевизия Си Ен Ен заяви, цитирайки анонимни представители на Белия дом, че Тръмп има намерение да подготви споразумение за съкращаване на ядрените арсенали, предвиждащ участието на Русия и Китай. Според президента на САЩ контролът над ядрените оръжия трябва да се извършва с участието на Москва и Пекин и да включва всички видове оръжия и бойни глави. ", "date": "2019.04.26", "title": "Тръмп: САЩ, Русия и Китай трябва да се откажат от ядрените оръжия"}
{"url": "https://www.24chasa.bg/novini/article/7422380", "text": "Украйна призова Съвета за сигурност на ООН да вземе мерки, за да се противопостави на  , предаде Франс прес, цитирана от БТА. Постоянният представител на Украйна в ООН Володимир Елченко определи решението на Русия като \"незаконно\" и призова Съвета за сигурност да предприеме реални действия, въпреки че Москва вероятно ще наложи ветото си на всякакви мерки в подобна насока. Указът на руския президент се равнява на подмолна анексия на Източна Украйна, заяви Елченко. Според него е необходимо е да се въведат санкции, отбелязва ТАСС. Западните сили заявиха от своя страна, че изборната победа на новоизбрания украински президент Володимир Зеленски е подходящ момент за подновяване на дискусиите между Киев и Москва за прекратяване на продължаващия вече пет години конфликт, предаде АФП. \"Смятаме, че акцентът днес трябва да бъде поставен върху нови усилия за прилагане на споразуменията от Минск, за да получат мир хората, които страдат от тази криза\", заяви германският постоянен представител в ООН Кристоф Хойсген. Хойсген призова руския постоянен представител в ООН Василий Небензя да изпрати на новоизбрания украински президент \"виртуални цветя\", за да покаже добрата си воля. \"Прекалено е рано за цветя\", отговори Небензя. САЩ определиха руското решение за облекчаването на процедурата по предоставяне на руско гражданство като неприемливо и обвиниха Русия, че подклажда конфликта. Френският представител Франсоа Делатр от своя страна заяви, че \"решението на тази криза не е да се дават руски паспорти на украински граждани\", а да се спазват ангажиментите, поети в рамките на споразуменията от Минск. Небензя подчерта, че решението за паспортите не е свързано с прилагането на споразуменията от Минск. То е продиктувано от хуманитарни съображения и никой не принуждава жителите на Източна Украйна да получават руско гражданство, добави руският представител, цитиран от ТАСС. Засега не е постигнато споразумение за прекратяване на огъня в Украйна по време на православния Великден, но усилията за намиране на решение продължават, подчерта на заседанието на Съвета за сигурност ръководителят на мониторинговата мисия на ОССЕ Ертугрул Апакан.", "date": "2019.04.26", "title": "Киев иска санкции заради указа на Путин за по-лесно даване на руски паспорти на украинци"}
{"url": "https://www.24chasa.bg/novini/article/7422383", "text": "През март 2019 г. основният лихвен процент (ОЛП) е 0.00 процента, като запазва нивото си в сравнение с март 2018 г. и с февруари 2019 година, информира Българската народна банка. Индексът ЛЕОНИА Плюс през март 2019 г. е минус 0.48 на сто. Спрямо март 2018 г. той се повишава с 0.02 процентни пункта (пр.п.), а в сравнение с февруари 2019 г. отбелязва незначително понижение. ЛЕОНИА Плюс е справочен индекс на сделките за овърнайт-депозити в левове на междубанковия пазар в България. Месечните стойности са изчислени като средноаритметични от дневните стойности. От 1 юли 2017 г. индексът ЛЕОНИА Плюс замени индекса ЛЕОНИА като база за изчисляване на основния лихвен процент. През март 2019 година повечето банкови лихви по депозити и кредити намаляват, но като цяло са без особени промени, сочат данните на БНБ. Средният лихвен процент по депозитите за бизнеса с договорен матуритет в левове през март 2019 г. в сравнение с март 2018 г. се понижава с 0.05 пр.п. до 0.06 на сто, а по тези в евро - с 0.16 пр.п. до 0.05 на сто. През март 2019 г. средният лихвен процент по депозитите с договорен матуритет в левове намалява на годишна база с 0.03 пр.п. до 0.13 пр.п., а по тези в евро достига до 0.16 процента при незначително увеличение, отчита БНБ. В сравнение с март 2018 г. средният лихвен процент по депозитите с договорен матуритет в левове за нефинансовите предприятия се понижава с 0.21 пр.п. до 0.12 на сто, а по тези в евро - с 0.18 пр.п. до 0.15 на сто. През март 2019 година при депозитите с договорен матуритет в левове средният лихвен процент спада за домакинствата на годишна база с 0.11 пр.п. до 0.26 на сто, а по тези в евро - с 0.10 пр.п. до 0.23 на сто. Банковите лихви по кредитите През март 2019 г. средният лихвен процент по кредитите на нефинансовите предприятия до 1 млн. евро, договорени в левове, нараства спрямо същия месец на 2018 г. с 0.04 пр.п. до 4.08 на сто, а по тези, договорени в евро, намалява с 0.86 пр.п. до 2.94 на сто. Средният лихвен процент по кредитите над 1 млн. евро, договорени в левове, се понижава с 0.80 пр.п. до 3.00 на сто, а по тези, договорени в евро - пада с 0.04 пр.п. до 3.80 на сто. През март 2019 г. средният лихвен процент по кредитите на домакинствата за потребление в левове се повишава в сравнение с март 2018 г. с 0.26 пр.п. до 8.07 на сто, а по тези в евро се понижава с 0.05 пр.п. до 4.46 на сто. При жилищните кредити в левове той спада с 0.38 пр.п. до 3.19 на сто, а по жилищните кредити в евро - намалява с 0.28 пр.п. до 3.58 на сто. Средният лихвен процент по другите кредити в левове се увеличава с 0.65 пр.п. до 2.73 на сто, а по другите кредити в евро се понижава с 0.07 пр.п. до 2.85 на сто. Годишният процент на разходите (ГПР) по кредитите за потребление в левове през март 2019 г. в сравнение със същия месец на 2018 г. се повишава с 0.13 пр.п. до 9.91 на сто, а по кредитите за потребление в евро - с 0.15 пр.п. до 4.85 на сто. През март 2019 г. годишният процент на разходите по жилищните кредити в левове се понижава спрямо март 2018 г. с 0.41 пр.п. до 3.54 на сто, а по жилищните кредити в евро - с 0.25 пр.п. до 3.98 на сто. Средният лихвен процент по овърдрафта за домакинства в левове през март 2019 г. в сравнение с март 2018 г. се увеличава с 0.35 пр.п. до 14.02 на сто, а по овърдрафта в евро се понижава с 0.02 пр.п. до 10.05 на сто. През март 2019 г. спрямо същия месец на 2018 г. средният лихвен процент по кредитите, предоставени чрез кредитни карти, извън безлихвен гратисен период, в левове се повишава с 1.17 пр.п. до 19.47 на сто, а по тези в евро спада с 0.27 пр.п. до 17.52 на сто.", "date": "2019.04.26", "title": "БНБ: През март 2019 г. повечето банкови лихви по депозити кредити намаляват"}
{"url": "https://www.24chasa.bg/novini/article/7422390", "text": "Нашият народ е духовно и църковно ощетен във времето, но с годините нещата вървят към по-добро. Много млади хора и деца се обръщат към вярата и храмовете се изпълват с хора, а това може само да ни радва. Това каза игуменът на Бачковския манастир Сионий пред  Приемам с чест задачата да стана игумен на Бачковския манастир. Трябва да се уповаваме на небесната църква, да не я разделяме, призова Сионий на Разпети петък. Живата църква - която е народът божий, за нейното обновление трябва да се борим. Бог се обръща към всички нас постоянно с призива да го последваме. В днешния ден, в който почитаме светия кръст, ние трябва да си припомним нашия кръст, който носим. Слава богу, в българската църква има истински духовни пастири, посочи Сионий. Много храмове и манастири се обновиха, а българското правителство много помогна за това. Много деликатен е въпросът за обща литургия с папа Франциск, който пристига в България. Въпросът е принципен - държим на православието, на нашите църковни служби и затова Светият синод мъдро е решил всеки да знае своето богослужение. Така Сионий коментира защо няма да има обща литургия с папата. Да отворим сърцата си и да приемем Христос, да бъдем близо до светата ни църква - това пожела Сионий на вярващия народ на Разпети петък.", "date": "2019.04.26", "title": "Игуменът на Бачковския манастир Сионий: На Разпети петък да си припомним и кръста, който всеки от нас носи"}
{"url": "https://www.24chasa.bg/novini/article/7422395", "text": "Британският принц Уилям се срещна с оцелели при извършеното на 15 март нападение срещу джамии в новозеландския град Крайстчърч и приветства забележителната реакция на новозеландците след трагедията, предадоха Франс прес и ДПА. Около 160 души се събраха в джамията Ал Нур, за да се срещнат с внука на кралица Елизабет Втора, която официално е държавен глава на Нова Зеландия. Шест седмици след убийството на 50 вярващи мюсюлмани, извършено от австралиец, принцът заяви, че застава на страната на новозеландците, жителите на Крайстчърч и мюсюлманите, предава БТА. Тази проява на насилие \"имаше за цел да промени Нова Зеландия, но вие показахте в траура на нацията дълбочината на вашата съпричастност, състрадание, топлота и обич\", заяви принцът при пристигането си в джамията. \"Показахте как трябва да отвърнем на омразата - с обич\", подчерта принц Уилям. \"Искам да ви изразя своята благодарност за това, което научихте света през последните седмици\", добави той.", "date": "2019.04.26", "title": "Принц Уилям в Крайстчърч: Вие показахте как да отвръщаме на омразата - с обич"}
{"url": "https://www.24chasa.bg/novini/article/7422420", "text": "59-годишният мъж от от врачанското с. Крива Бара, който беше пребит с бухалка от внука си, е починал и досъдебното производство по случая вече е за убийство. Битовият скандал се разиграл вечерта на 13 април т. г. Тогава криминално проявеният и осъждан 18-годишен Александър се е скарал с дядо си Любомир. При разправията внукът нанесъл два удара с дървена бухалка в областта на главата на дядо си. От побоя 59-годишният мъж изпадна в кома, заради счупен череп и с кръвоизлив в мозъка. На 25 април той е починал в Университетска болница в Плевен и случаят вече е преобразуван в убийство. Младежът е стар познайник на полицията. На 20 юни миналата година той беше задържан при акция на полицията в Козлодуй, като беше установено, че е засадил и отглеждал канабис в двора на баба си и дядо си в с. Крива бара. Тогава бяха изкоренени 43 стръка с канабис, всеки с дължина около два метра, като беше иззет и плик с готова продукция. Иззетото количество беше с общо тегло над килограм и половина и на обща стойност 6 429 лв. Тогава все още непълнолетният Александър сключи споразумение с прокуратурата и беше осъден на пробация за срок от шест месеца. Сега обаче ще бъде обвиняем за убийство.", "date": "2019.04.26", "title": "Внук обвинен за убийството на дядо си във Врачанско"}
{"url": "https://www.24chasa.bg/novini/article/7422245", "text": "Български демократически форум (БДФ) сключи политическо споразумение с ГЕРБ за подкрепа в предстоящите избори за европейски парламент и за бъдещо политическо единодействие. Това пише в официална позиция от пресцентъра на ПП БДФ, която публикуваме: \"За ПП БДФ, за съжаление, 30 години след началото на демократичните промени в България все още остава актуална идеологическата битка с Българската социалистическа партия, която все по-видимо се отдалечава от европейските социалдемократически принципи и все по-отчетливо се връща към болшевишките си корени. Тази битка не е само на национално ниво, днес тя се проектира с особена острота и на европейско ниво. Тя предопределя дали Европейският съюз ще се управлява с леви или десни политики. Дали европейската общност, ще успее да преодолее разрушителните псевдо-националистически тенденции и ще намери ли оптималния вариант на обновление. Тази битка пряко засяга българския национален интерес, геополитическата ни ориентация и европейската сигурност. Водени от всичко това за ПП БДФ е важно на предстоящите избори за европейски парламент да не се допусне превес на левите политически сили. ПП БДФ винаги е отстоявала разбирането си, че всяко разделение на демократичните сили е пагубно. Това ни мотивира да подпишем споразумение с ГЕРБ днес. Още повече след като в регистрираната от тях листа има личности, които познаваме и с които сме работили по тематики за оценка на миналото и осъждане на комунистическия режим. Същевременно ние считаме, че е належащо да се предефинира в съвременния контекст що е дясно и ляво, както и кои са десните политики на България. Належащо е да се определят кои са автентичните субекти, които формират дясното политическо пространство. Затова ПП БДФ ще продължава да работи за формиране на единен десен фронт\".", "date": "2019.04.26", "title": "БДФ за споразумението си с ГЕРБ: Да не допуснем превес на левите сили"}
{"url": "https://www.24chasa.bg/novini/article/7419677", "text": "Истинското име на бизнесмена е Младен Стоянов, роден в Стара Загора, където живее и досега. Инженер, работи в областта на хай технологиите, създател и собственик на фирмата “Бултех 2000”, основното производство на която са млекоанализатори. С многомилионен бизнес, стигнал чак до пазарите в Индия и Далечния изток. Запален по летенето, и то аеробатично, тоест прави всякакви фигури от висшия пилотаж. Има два самолета, вторият е наречен “Алдо 50”, и е направен в родния му град за 50-годишнината му. Алдо е прякорът му на младини. Псевдонимът Драско Закеф е силно самоироничен и подсказва, че поне в началото Стоянов въобще не се е приемал на сериозно като писател. Преди време надраскал няколко страници, които озаглавил “Ново начало”, но ги захвърлил, защото дългото писане го отегчавало. Негова позната ги прочита и го насърчава да продължи. Той започва да пише, после се отказва, започва - отказва се, и така няколко пъти. Накрая му писва, сяда зад компютъра и почти претупва текста. Издава книгата в тираж 1000 броя и я подарява на приятели и познати. Повечето от тях му казват, че написаното много им е харесало, и той прави второ издание. Според някои от тези приятели от “Ново начало” би станал чудесен филм. Те намират Георги Костов, продуцент, сценарист и режисьор на първата българска гангстерска комедия “Пистолет, куфар и три смърдящи варела” и земляк от Казанлък. Костов също харесва историята, разказана в книгата, и си стискат ръцете: филм ще се снима. Обаче докато се подготвят за него, Младен Стоянов написва втора книга със заглавие “Опърничавите”. “Миналата година през януари бяхме на Малдивите. В самолета и там Получи се книжле от стотина страници...”, описва раждането на втората си творба Стоянов. Режисьорът Георги Костов вижда в нея почти готов сценарий за филм. На кастинга за главните роли са избрани младата Анастасия Левордашка, която дебютира в “Привличане”, Симеон Лютаков, когото познаваме от сериалите “7 часа разлика” и “Дървото на живота”, и Станислав Яневски, снимал се в два от филмите за Хари Потър. Премиерата на филма е на 17 май. Младен Стоянов казва, че е доволен от “Опърничавите”, който е далеч от криминалните мутри и кървавите екшъни. Смята готовия филм за нещо различно - връщане към романтиката, към красивата любов и хубавите човешки истории. Като в “Имате поща”, “Хубава жена”, “Сабрина” и др. В лентата има красива природа, спиращи дъха сцени със самолети и мотори, има хубав диалог и силни характери. Амбицията на екипа е да създаде филм без конкуренция. Според авторите му “няма произведен такъв в България и не се произвежда подобен в момента”. И още: “Създадохме продукт, приложим за развити и развиващи се пазари, генериращ висок боксофис в кината и висок рейтинг в късния праймтайм в телевизията.” Андрей, преуспял зад океана българин на средна възраст, се завръща в родината, “за да го удари на живот”. Случайно на морския браг среща младата и красива девойка Анелия и това променя плановете му. Привлечен от красавицата, той се впуска в приключение, което обърква целия му подреден и лъскав свят. С всеки изминал ден Андрей нагазва в море от емоции - неизказани, несподелени, и когато той е готов да сложи край на авантюрата, Анелия вече не иска да го напусне. Двамата преживяват истински катарзис в отношенията си. Жестоката първоначална неприязън се превръща в силна зависимост един към друг и двамата поемат по нов път - интересен и изненадващ... Бюджетът на филма е 400 хиляди лева. Точно 10 пъти по-малко от друг “частен” филм - “Роза дамасцена”, сниман пак в Старозагорския район. Въпреки мощното си финансиране филмът не постигна голям зрителски успех, а сега е оплетен в някакви скандали. Младен Стоянов признава, че не очаква големи финансови постъпления от дебютния си филм като сценарист, ще е доволен, ако покрие разходите си за него. “Очаквам да има повече зрители, които, след като изгледат филма, няма да съжаляват, че са прекарали час и половина с него, а напротив - ще го препоръчат на други - казва Стоянов. - Знаем, че сме нови на филмовия терен, не влагаме чак такъв бюджет за реклама и популяризиране на филма. Инженерът писател ще продължи да снима филми по свои книги, независимо от успеха или неуспеха на “Опърничавите”. След няколко месеца започват снимките на “Цвете за откъсване” - по едноименната му книга, която е написал, но още не е издал. А после ще дойде редът и на сценария по първата му книга - “Ново начало”. Но и това не е всичко. Стоянов е написал още една книга - “Мечтатели”, от която според него може да стане и телевизионен сериал. - Ами... търсили български режисьор и попаднали на мен. Все пак не съм неизвестен, имам три филма зад гърба си, сега започвам четвърти... - - Аз съм от Казанлък, но живея в София. С г-н Стоянов не се познавах досега. - Грабна ме самата история, фабулата на разказа. Имаше силни драматургически моменти, развитие на персонажите, динамичен сюжет. Богат бизнесмен решава да остави всичко и да започне от нулата в непознат град. Прави провокация сам на себе си... - Не сме го изоставили, просто го отложихме във времето. “Ново начало” беше по-сложен постановъчно и по-скъп. Има две катастрофи в него и други елементи, които изискваха много повече подготовка. Има четири сезона, което означава, че трябва да се снима цяла година. Младен Стоянов междувременно написа “Опърничавите” и каза той да ни бъде като загрявка за “Ново начало”. Беше дошло лятото и успяхме да заснемем “Опърничавите”. - Моето мнение е субективно. Да, доволен съм филма, но дали и зрителят ще е доволен? Човек не знае, докато не види резултатите. Първо на премиерата, макар че тя невинаги е меродавна, защото на нея човек кани приятелите и добронамерени хора. Те са получили покани да се забавляват, но вече зрителят, като си плати билета, и тогава си прави сметка заслужаваше ли филмът тези пари, които ги дадох, или ги хвърлих в морето. Така че зрителите ще кажат най-добре. - Започвам снимките на нов филм - “Останалото е пепел”, по романа на Александър Томов “Ала булгаро”, който е за Атанас Буров. След него в началото на август ще започнем втория филм на Младен Стоянов - “Цвете за откъсване”. Подготвяме и “Ново начало”, може би ще започнем през зимата - вече казах, че трябва да го снимаме през четирите годишни сезона.  В България никак не е лесно сам да си продуцент, ако държавата не даде някаква субсидия. На Младен му прави чест, че сам финансира проектите си. Иска да зарадва и зрителите, не само читателите на книгите си. Можем само да го поздравим за подкрепата му на българското кино.", "date": "2019.04.26", "title": "Бизнесмен с псевдоним Драско Закеф щурмува киното с “Опърничавите”"}
{"url": "https://www.24chasa.bg/novini/article/7422416", "text": "Целта на инициативата \"Един пояс, един път\" е взаимоизгодно сътрудничество между страните и изграждане на нова платформа за международна търговия, както и създаването на възможности за развитие на Китай, подчерта китайският президент Си Цзинпин в реч на откриването на втория форум за международно сътрудничество \"Един пояс, един път\" за разширяване на международните търговски връзки, предаде Ройтерс. Следващата стъпка във възстановяването на стария Път на коприната е да се насочи инициативата към развитие с акцент на зелената инфраструктура и финансите, подчерта китайският президент, информира БТА. Популяризираната от Си инициатива предизвиква спорове, като някои страни партньорки се оплакват от високата цена на проектите. Китай неведнъж е казвал, че няма да се опитва да обвързва никоя страна с дългове и има само добри намерения. Според западни правителства \"Един пояс, един път\" е начин за разпространяване на китайското влияние в чужбина, като се натоварят бедни страни с непосилни дългове. \"Всичко трябва да бъде извършено по напълно прозрачен начин и да проявяваме нулева толерантност към корупцията\", подчерта Си Цзинпин пред 37 държавни и правителствени ръководители, предаде Франс прес. Китайският лидер обеща да премахне субсидиите, които водят до неравностойна конкуренция. Това е ключово искане на САЩ, които обвиняват Пекин в подкрепа на държавните предприятия. Освен това Си обеща да увеличи китайския внос, да не понижава курса на юана във вреда на други страни и да забрани да се изисква от чуждестранни предприятия да предават технологии на Китай. Пекин ще вземе мерки за защита на интелектуалната собственост и ще развива оптимални механизми в областта на международното законодателство, ще се стреми към сключване на споразумения за свободна търговия с още повече страни и към засилване на международното взаимодействие в областта на митническото регулиране, предаде ТАСС. Китайския президент добави, че развитието на инфраструктурата ще бъде ключов фактор и Пекин ще бъде готов да положи съвместни усилия за изграждане на взаимосвързана инфраструктурна система. Проектите от инициативата \"Един пояс, един път\" ще получат активна финансова подкрепа чрез кредити и предоставяне на средства от целеви фондове. ", "date": "2019.04.26", "title": "Си Цзинпин: Целта на \"Един пояс, един път\" е нова платформа за международна търговия"}
{"url": "https://www.24chasa.bg/novini/article/7422426", "text": "Световните лидери трябва да признаят, че няма друг вариант освен ускоряване и разширяване на действията за борба с глобалното затопляне, заяви Патрисия Еспиноса, изпълнителен секретар на Рамковата конвенция на ООН за изменението на климата, предаде Асошиейтед прес, цитирана от БТА. Придържането към сегашния път ще доведе до катастрофа, предупреди Еспиноса. В две интервюта за АП тя подчерта, че учените, занимаващи се с климата, казват, че все още има възможност да се реши проблема, но светът има 12 години, преди въглеродните емисии да достигнат точката, отвъд която няма връщане. Според някои водещи учени това е опростяване на публикуван миналата година доклад на ООН. Светът трябва да предприеме по-бързи действия, за да избегне достигането на критичното равнище и да спре повишаването на температурите, добави Еспиноса. Според нея се очаква в близко бъдеще въглеродните емисии да нараснат въпреки приемането на Парижкото споразумение за климата, защото необходимите промени не могат да бъдат направени за един ден. Освен това световното население нараства, а повече хора изискват повече енергия и ресурси, подчерта тя. Ако обаче тази посока на развитие се запази, целите на Парижкото споразумение няма да бъдат постигнати, подчерта Еспиноса. Документът, приет през 2015 г., предвижда ограничаване на нарастването на средните температури до не повече от 2 градуса по Целзий.", "date": "2019.04.26", "title": "ООН: Пътят, по който вървим в момента, води към климатична катастрофа"}
{"url": "https://www.24chasa.bg/novini/article/7422435", "text": "Измамна благородничка ощети няколко банки с десетки милиони. 28-годишната германка от руски произход убедила финансовите институциите, че е наследница на голямо богатство и те й отпуснали големи заеми, предава Всъщност, с подправени документи, Ана Сорокин дала на банките гаранции, че притежава поне 60 млн. евро и поискала заеми за 22 млн. Получила поне 300 000, преди да я разкрият. Съд в Ню Йорк осъди измамницата за крупна измама. Присъдата все още не е определена, но жената може получи до 15 години затвор.", "date": "2019.04.26", "title": "Германка с руски корени излъгала банки, че е благородничка, поискала заеми за 22 млн. евро (Видео)"}
{"url": "https://www.24chasa.bg/novini/article/7422442", "text": "Бронираният влак на председателя на Държавния съвет на КНДР Ким Чен Ун потегли от гарата във Владивосток и се отправи обратно към Северна Корея, съобщи ТАСС. В церемонията по изпращането на севернокорейския лидер взеха участие министърът по развитието на Далечния изток и Арктика Александър Козлов, губернаторът на Приморски край Олег Кожемяко, заместник-министърът на външните работи на Русия Игор Моргулов и руският посланик в Северна Корея Александър Мацегора, предава БТА. Пътят от Владивосток до граничната гара Хасан е 300 км и ще отнеме от 7 до 9 часа. Преговорите между президента на Русия Владимир Путин и Ким бяха проведени вчера на остров Руски във Владивосток. Лидерите подробно обсъдиха състоянието и перспективите на междудържавните отношения, разгледаха подробно въпросите, свързани със ситуацията на Корейския полуостров, включително и с проблема с денуклеуризацията. Това беше първата лична среща между Путин и Ким. По-рано днес Ким участва в церемония по полагане на венец на мемориала \"Бойната слава на Тихоокеанския флот\" във Владивосток. Пред мемориала се строи почетен караул в парадна униформа. Военнослужещите поставиха венеца край вечния огън, а Ким се доближи до него и свали шапката си, след което участниците в церемонията запазиха минута мълчание. Мемориалният комплекс е открит през 1975 г. и е посветен на военнослужещите от Приморски край, загинали през Втората световна война.", "date": "2019.04.26", "title": "Влакът на Ким Чен Ун отпътува от Владивосток за Северна Корея"}
{"url": "https://www.24chasa.bg/novini/article/7422445", "text": "„Спазени са всички изисквания както на Закона за обществените поръчки, така и нашите решения с приетите технически спецификации и условия за машинното гласуване. Не би следвало нашето решение да бъде отменено, т.е., то е законосъобразно. Но все пак нека оставим преценката на съда – да реши дали всичко е спазено като процедура или не“. Това коментира пред   говорителят на ЦИК Александър Андреев относно жалбата, подадена в ЦИК вчера, която оспорва процедурата по избор на изпълнител на машинното гласуване. По думите му още вчера жалбата е окомплектована и изпратена към Върховния административен съд. „Надявам се, че максимално бързо ще бъде разгледано делото“, каза Андреев. По думите му към 30 април договорът все още няма да е подписан. Той е сигурен в процедурата, но чак след като ВАС даде своето становище, тогава може да се сключи договорът. Според него това няма да повлияе на срока за доставяне на машините. Андреев отбеляза, че нито при използването на машинно гласуване, нито при обработката на резултатите от хартиените бюлетини няма предаване на данни по интернет. Отчитането на резултатите и целият изборен процес не са подложени на влиянието на интернет средата и възможността от евентуални намеси, категоричен е той. Говорителят на ЦИК посочи още, че към момента ЦИК не е сигнализирана от районните избирателни комисия за проблеми с липса на предложения от партии и коалиции за попълване на съставите. Той подчерта, че до последния момент е възможно тези хора да бъдат сменяни в определени ситуации. „В ЦИК тече процесът на подготовка и обсъждане в работните групи на методическите указания за секционните избирателни комисии. Нашето намерение е максимално скоро да бъдат приети тези методически указания и своевременно да бъдат раздадени на районните избирателни комисии, така че в момента, в който стартира обучението на секционните избирателни комисии, те да имат всички необходими материали. ЦИК смята да използва и онези интерактивни методи чрез нашия обучителен портал, където са качени всички материали с оглед практическото обучение и упражнение. Отделно от това при обучението на районните избирателни комисии ще наблегнем на някои основни моменти в процеса – новостите, които са въведени в изборния процес“, обясни Андреев в предаването „Преди всички“.", "date": "2019.04.26", "title": "ЦИК: Няма възможност за интернет намеса при отчитането на изборните резултати"}
{"url": "https://www.24chasa.bg/novini/article/7422447", "text": "Православните християни трябва да се вдъхновят от подвига на Исус Христос и да го имат като пример. Това послание отправи Негово светейшество патриарх Неофит на Разпети Петък, информира  \"На Разпети Петък си спомняме страданията на Господа Исус Христос и се стараем да следваме Господа в неговия трънлив път към Голгота и Възкресението. Нека да се вдъхновим от Величието на Спасителя и Неговия подвиг, за който сме честити като православни християни да го имаме като пример на живот\", обърна се патриарх Неофит към православните християни.", "date": "2019.04.26", "title": "Патриарх Неофит: Православните християни да се вдъхновят от подвига на Спасителя"}
{"url": "https://www.24chasa.bg/novini/article/7422457", "text": " Колона с дължина над 7 километра се е образувала преди тунел \"Витиня\" в посока Варна в първия от серията почивни дни за Великден, информира Канал 3. От ОДМВР-София съобщиха, че на място са изпратени екипи на \"Пътна полиция\", които са се заели с регулирането на движението. От полицията препоръчват при възможност да се използват обходни маршрути. Тунел \"Витиня\" се ремонтира, като тръбата в посока София е затворена, а движението се осъществява двупосочон именно в тръбата посока Варна. Ремонти на масигтралата има още на виадукитите при 19-ти, 36-ти, 37-ми и 51-ви километър. Там от 10 ч. на 25 април до 10 ч. в неделя - 28 април, ще има две ленти в посока Варна и една за София, а от 10 ч. в неделя - 28 април, до 10 ч. във вторник - 30 април, съответно две ленти за София и една за Варна. Някои от шофьорите дори си позволиха да карат в аварината лента, само за да избегнат задръстването по магистралата.", "date": "2019.04.26", "title": "Километрично задръстване на \"Хемус\" преди Витиня, полицаи регулират трафика"}
{"url": "https://www.24chasa.bg/novini/article/7422459", "text": "Шефът на полицията на Шри Ланка подаде оставка след извършените навръх Великден атентати, отнели живота на 253 души, съобщи днес президентът Маитрипала Сирисена, цитиран от Франс прес и БТА. Пуджитх Джаясундара е вторият високопоставен държавен служител, който напуска поста си заради неспособността на властите да предотвратят масовото убийство. Вчера вечерта бе отстранен най-високопоставеният чиновник в министерството на отбраната. Шриланкийският екстремист Захран Хашим е извършил самоубийственото нападение в луксозния хотел \"Шангри-ла\" в Коломбо с още едно камикадзе, съобщи още президентът. Хашим се появява във видео, публикувано от джихадистката групировка \"Ислямска държава\", поела отговорност за кървавата атака. Във видеото той води церемония по полагането на клетва за вярност от седем мъже на лидера на \"Ислямска държава\" Абу Бакр ал Багдади. Мюсюлманите в страната бяха призовани да се молят днес у дома и да не се посещават джамии или църкви, тъй като държавната служба за сигурност предупреди за опасност от атентати с коли бомби, предаде Ройтерс.", "date": "2019.04.26", "title": "Шефът на полицията на Шри Ланка подаде оставка след атентатите"}
{"url": "https://www.24chasa.bg/novini/article/7422465", "text": "През следващите няколко дни Китай ще проведе военни учения с няколко страни от Югоизточна Азия и с Русия, съобщиха от Министерството на националната отбрана вчера. Многонационалната морска тренировка ще започне в петък във водите около гр. Циндао, провинция Шандун. В нея ще се включат пет китайски военни кораба, както и седем плавателни съда от страните в Югоизточна Азия, предава  Тренировките са втора фаза на съвместните военноморски учения между Китай и страните от Югоизточна Азия, които започнаха в сряда. Тяхна цел е да подобрят уменията за сътрудничество в отговор на пиратите и при спешната медицинска помощ по море. След това Китай и Русия ще започнат редовните си съвместни морски учения по море за 2019 г. във водите близо до Циндао, които ще продължат от 29 април до 4 май. Те ще се фокусират върху съвместните отбранителни дейности по море. В тях ще се включат 13 кораба, две подводници, седем самолета и четири хеликоптера, както осемдесет члена от военноморските сили на двете страни.", "date": "2019.04.26", "title": "Китай ще проведе военни учения със страните от Югоизточна Азия и Русия"}
{"url": "https://www.24chasa.bg/novini/article/7422461", "text": "Пикачу, много обичан котарак, умира през януари 2019 г. след дълга, но \"храбра битка\" с котешкия диабет, разказва стопанинът му. Сега семейството на стопаните му ще почете паметта на животното, като изпрати пепелта му в орбита около Земята, информира Канал 3. Стив Мънт е собственикът на Пикачу. Дотолкова обичал котарака си, че го кремирал и запазил праха му. А сега кремираният домашен любимец ще бъде изстрелян в Космоса, за да остане във вечността. И да стане първата кремирана котка в Космоса. Прахът на Пикачу ще бъде изпратен в Космоса под формата на пратка, прикрепена към сателит в рамките на следващите 18 месеца. Семейството използва услугите на базираната в Тексас компания \"Селестис\", която предлага достъпни мемориални полети за кремираните останки на животни и хора. \"Вече подписах договора и наскоро платих изцяло за услугата\", каза Мънт, който пусна страница за набиране на средства за осъществяване на мечтата си да изпрати праха на починалия верен котешки приятел в околоземна орбита. Въпреки че Мънт е успял да събере малко повече от 1600 долара от общата сума от 5 000 чрез кампанията за набиране на средства, той решава да изтегли оставащите средства от спестяванията си, за да осигури на Пикачу пътешествието към звездите. \"Въпреки че продължавам да приемам дарения от хора, които искат да бъдат част от тази почит, набирането на средства не е основна цел за мен. Мечтата ми се сбъдва, независимо от всичко\", обясни Мънт. Собственикът посочи, че е избрал да изпрати приятеля си в Космоса, защото \"Пикачу е герой и аз го почитам като такъв.\" Пикачу ще бъде първата кремирана котка, която ще бъде изпратена в Космоса от компанията, откакто тя започва предоставянето на услугата през 2014 г. До момента \"Селестис\" е транспортирала към звездите останките на две кучета. \"Исках Пикачу да бъде първи. За да продължи с мисията си на игрив изследовател и да покаже на света, че котката е също толкова достоен за специална почит домашен любимец като кучето\", каза Мънт.", "date": "2019.04.26", "title": "Изпращат кремирана котка в Космоса (Снимка)"}
{"url": "https://www.24chasa.bg/novini/article/7422490", "text": "Опашки от автомобили се образуваха на граничен пункт „Капитан Андреево”. Стотици автомобили чакат да преминат българо-турската граница, предава  Огромното задръстване се образува не само заради пътуващите за празниците, а и заради тръгналите на пазар до съседна Турция. Сутринта след застъпването на новата смяна на турската граница митническата система на съседите изключи и спря работа за повече от половин час.", "date": "2019.04.26", "title": "Срив в системата на ГКПП \"Капитан Андреево\" от турска страна, има колона от коли"}
{"url": "https://www.24chasa.bg/novini/article/7422520", "text": "Трима души загинаха и 14 са в неизвестност след авария в мина в район в Източна Украйна под контрола на проруските сепаратисти, предаде ТАСС. Злополуката е станала вчера сутринта във въгледобивната мина \"Схидкарбон\" в т. нар. Луганска народна република (ЛНР), предава БТА. Руски спасители са започнали операция за издирване на оцелели по молба на сепаратистките власти в ЛНР. От втората половина на 2014 г. до януари 2018 г. мина \"Схидкарбон\" не работеше заради сраженията между бунтовниците и украинските правителствени сили.", "date": "2019.04.26", "title": "Авария в мина в Украйна, трима са загинали и 14 са в неизвестност"}
{"url": "https://www.24chasa.bg/novini/article/5459947", "text": "Велики петък е най-тежкият за Христос и най-тъжният, изпълнен с покруса за християните ден. На него Христос е поруган и подложен на неимоверни мъки. Тълпата ревяла \"Разпни го\" и подстрекаваният Пилат Понтийски издал тежката присъда. На Разпети петък разпънали на кръст невинния, принесен в жертва като агнец за греховете на цялото човечество. В деня, в който Божият син умира на кръста като обикновен разбойник, слънцето се скрило, небето и земята се почернили и мрак надвиснал над Голгота. На Велики петък той е погребан в каменен саркофаг, а него оставили в пещера и залостили входа й с голяма скала. Пред пещерата оставили стража. На този ден в храмовете е Неговото опело. На този ден постът е най-строг и повелява нищо да не се яде и пие и никаква работа да не се захваща. Сякаш е спряло всяко дихание на природата, съпричастно към смъртта на Христос. Неслучайно народът казва, че на Велики петък и пиле не пее и гнездо не вие. С богослуженията Църквата припомня великите страдания на Исус, приел да бъде съден, бичуван, оплют, бит с плесници и показан пред народа в багреница за поругание, с кръст в ръка и с венец от тръни на главата. Нарамен с тежък кръст от преторията на Пилата, Христос бил поведен към Голгота. Там е разпнат между двама разбойника за поругание. Земетресение и слънчево затъмнение съпроводили смъртта му, която той приел, за да избави човечеството. На Велики петък през деня не се служи света литургия, защото в този ден сам Господ принесъл себе си в жертва. Вместо това се извършва богослужение, наречено Царски Часове. Припомнят се Христовите страдания, смърт и погребение. Защо минаваме \"под масата\" на Разпети петък? Мнозина смятат, че този ритуал носи здраве, късмет, а според някои и опрощава греховете. Тези тълкувания са погрешни и са плод на суеверие, но битуват трайно сред хората. Минаването под масата всъщност е пристъпване към гроба Христов и има съвсем друго християнско тълкуване за събитията на Разпети петък. Сутринта преди службата в средата на храма се прави постановка - издига се \"гробът\" Христов, украсен с цветя, а на престола се поставя светата Плащаницa, с каквато е било завит след свалянето от кръста. Тя представлява парче плат, на което е извезан образът на положения в гроба Спасител. Върху плащаницата се поставят Евангелието, Кръстът и много цветя. Християните пристъпват към гроба Христов и благоговейно се покланят на плащаницата, преживявайки момента на смъртта и погребението на Господ. Вярващите целуват последователно Христовото тяло извезано на плащаницата, Евангелието и кръста и полагат цветята. След това се навеждат и преминават под издигнатото място. По този начин изразяваме нашето преклонение, смирение и скръб пред гроба Господен, но също и благодарност, че Христос е изкупил и грехът на човечеството. После отново се покланяме пред издигнатия голям Кръст, изображението на св. Богородица и св. Йоан Богослов и ги целуваме. Духовникът ни дава цвете за благословение и ни утешава, че само още малко гробът ще остане празен, защото Христос ще Възкръсне. Цветето занасяме вкъщи и го поставяме над иконите, за да ни напомня, че очакваме Великия ден. Това е истинското значение на \"минаването под масата\". Действия в храма не от суетна вяра за здраве, късмет, а още по-малко за прощаване на греховете - те могат да бъдат опростени само при покаяние и изповед. На вечерното богослужение Плащаницата се изнася от олтара за т.нар. опело Христово. Песнопенията са посветени на страданията и смъртта Христови. Едно от тях - \"Плачът на Богородица\", е молитва в памет на душевните страдания на Дева Мария, която стояла до кръста на своя Син и Го призовавала, произнасяйки скръбни слова. С Плащаницата после се обикаля около храма, за да се покаже символиката на погребението. В края на вечернята свещеникът взема Плащаницата от престола и я полага в \"гроба\" в центъра на храма. Поклонението на плащаницата продължава две денонощия, до късно в събота вечер, когато тя се внася обратно в олтара минути преди пасхалното шествие на кръста.", "date": "2019.04.26", "title": "На Велики петък разпват Христос, за да възкръсне човекът"}
{"url": "https://www.24chasa.bg/novini/article/7422479", "text": "Си Дзинпин заяви, че Китай ще предприеме серия от важни мерки за реформата и отварянето, ще засили структурната реформа, с цел отварянето на страната да се извърши на по-високо ниво, предава  Тези мерки включват разширяване на достъпа на чуждестранни инвестиции в повече области , засилване на международното сътрудничество в защитата на авторското право, мащабно увеличаване на вноса на чуждестранни продукти и услуги, по-ефикасно координиране с международната политика за макроикономически контрол. Китай ще отделя по-голямо внимание на реализирането на политиката за отварянето към света, подчерта Си Дзинпин.", "date": "2019.04.26", "title": "Си Дзинпин: Китай ще предприеме редица важни мерки за отварянето си на по-високо ниво"}
{"url": "https://www.24chasa.bg/novini/article/7422735", "text": "Турция няма намерение да се отказва от купуването на зенитно-ракетните системи С-400 от Русия, както и от преговорите със САЩ за купуване на зенитно-ракетни комплекси \"Пейтриът\". Това съобщи днес пред журналисти говорителят на турското външно министрество Хами Аксой, цитиран от ТАСС и БТА. Нямаме намерение да заявяваме, че няма да купуваме системите \"Пейтриът\". Това се отнася и до въпроса, свързан с комплексите С-400. Макар че Вашингтон много късно направи предложение за системите \"Пейтриът\", преговорите за доставките им продължават, подчерта Аксой. По думите му \"в момента успешно продължава подготовката на турски пилоти за експлоатация на американските изтребители Ф-35\". В началото на месеца държавният секретар на САЩ Майк Помпейо предупреди турските власти, че след разполагането на руски системи С-400 Анкара вече няма да може да участва в програмата по придобиване на американски изтребители Ф-35. Аксой заяви днес още, че Турция опитва да убеди САЩ да позволят на държавната рафинерия Тюпраш да продължи да купува суров петрол от Иран без да бъдат налагани санкции, информира Ройтерс. През ноември миналата година влязоха в сила санкции на САЩ, засегягащи износа на ирански петрол. Вашингтон обяви временни изключения за шест месеца от санкционния режим за осем държави, сред които и Турция. В понеделник обаче Вашингтон обяви, че няма да поднови възможността за изключения и настоя купувачите да спрат покупките на петрол до 1 май или рискуват налагане на санкции.", "date": "2019.04.26", "title": "Турция: Няма да се отказваме от сделките с Русия и САЩ за С-400 и \"Пейтриът\""}
{"url": "https://www.24chasa.bg/novini/article/7422748", "text": "Има сериозни причини един американски щат да остави зад себе си големи държави като Франция и Италия и да изпревари британската икономика миналата година. На Калифорния се пада дял от една осма от населението на САЩ, което наброява 327,7 милиона души. Това е една трета от жителите на Япония, половината от населението на Германия и под две трети - на Великобритания. Калифорния обаче има по-голяма икономическа мощ от всички тези държави. Почти по всеки критерий за растеж Златният щат е несравним сред развитите икономики - нарастване на населението, увеличаване на брутния вътрешен продукт (БВП), по-ниска безработица, повишаване на личните доходи, инвестиции в иновациите и богатство, създадено от акции и облигации. Малко от 34-те страни членки на Организацията за икономическо сътрудничество и развитие (ОИСР) са се доближили до 3-те процента среден икономически растеж на Калифорния през последните пет години. За сравнение средният показател за 50-те американски щата е над 2,2%, а за 19-те държави от еврозоната - 2,4%. Една такава жизненост изстрелва най-многолюдния американски щат на пето място в класацията на икономиките по света след САЩ, Китай, Япония и Германия. Калифорния изпревари Великобритания, две години след като тя гласува да напусне Европейския съюз, навличайки си икономически трудности, включително обезценяването на лирата. След възстановяването на САЩ от финансовата криза от 2008 година Калифорния изпревари икономиките на държави с по-голямо население като Бразилия и Франция. Обезценяването на британската валута ускори тази тенденция. В САЩ, където критиците никога не се уморяват да обвиняват щата, че подбива бизнеса с множество данъци и регулации, БВП на Калифорния е с 60% по-голям от БВП на щат номер две в класацията - Тексас. Никоя държава от Г-7 не може да бие годишния икономически растеж на Калифорния от 3% през последния период, за който има сравними статистики, според данни, събрани от Блумбърг. Въпреки засушаванията, наводненията, горските пожари, епичните задръствания и високите до небето цени на живота, на които се дължи най-високият дял на бедните в цялата страна, населението на Калифорния се е увеличило с 19,3% през последните 20 години - най-много сред петте най-големи икономики и с 1% повече от САЩ като цяло, сочат данни, събрани от Блумбърг и американската статистическа служба. За сравнение населението на Китай е нараснало с 9,8%, докато на Япония и Германия е намаляло съответно с 0,3% и с 2%. Фактът, че Калифорния е американският щат с най-голямо и етнически разнообразно население помага да се обясни защо тя има най-добрият пазар на труда, като безработицата е намаляла до 4,2% от 12,1% в края на 2009 година, според данни, събрани от Блумбърг. Спадът от 7,9% е по-висок от средния за САЩ през този период - 6,1% - и прави пониженията на същия показател в Китай (0,5%), Япония (2,8%) и Германия (3,1%) да изглеждат нищожни. Просперитетът на Калифорния се дължи до голяма степен на нейната привлекателност за компании от целия свят, търсещи иновации, по-специално в технологичния и здравния сектор. 17% от 5440-те корпоративни офиса в американския щат са за изследователска и развойна дейност, показва статистика на Блумбърг. Този дял е по-висок, отколкото в САЩ като цяло (10%), Китай (13%), Япония (11%) и Германия (16%). Калифорния е единствена по рода си \"златна мина\" за хората, инвестиращи в акции и облигации. През изминалите 12 месеца облигациите, емитирани от щатското правителство, са имали възвръщаемост от 4,7%. Тя дори достига 6,5%, след като бъде взета предвид данъчната отстъпка, и лесно бие 3,9-те процента средна възвръщаемост за американските облигации. Аналогичният държавен дълг на Китай, Япония и Германия е донесъл загуби съответно от 0,3%, 2,9% и 5,5% през същия период, според индекс на Блумбърг. През последното десетилетие търгуваните на борсата компании в Калифорния са донесли печалба от 420%. За сравнение американският индекс S&P 500 е нараснал с 239%, китайският CSI 300 - с 57%, японският TOPIX - със 70%, а германският DAX - със 121%. Калифорнийските акции освен това са се представили по-добре от тези от въпросните четири държави за 5-годишен, 3-годишен, двугодишен и едногодишен период. За да не си помисли някой, че това представяне на Златния щат се дължи само на технологиите, енергийните компании от Калифорния са се представили с 26% по-добре от индекс Russell 3000; комуникационните фирми - с 23%, промишлеността - с 11%, а потребителският сектор - със 7%, според данни, събрани от Блумбърг. И ако някой се чуди защо корпоративна Калифорния се радва на толкова по-добри отношения с инвеститорите, отколкото други американски щати и държавите по света, той ще открие отговора в по-високите печалби. Приходите на над 800 търгувани на борсата компании в Калифорния са се увеличили с 23% през последната година, биейки 14-те процента за останалата част от САЩ, Китай (19%), Япония (10%) и Германия (3%). Когато калифорнийските компании са имали 57 долара брутна печалба от продажби за 100 долара, те са изпреварили средния за Съединените щати резултат от 49 долара, 35-те долара в Китай и 39-те долара в Япония и Германия. Какво е направила корпоративна Калифорния с високите си печалби? Тя е създала повече работни места, увеличавайки своите служители с 15% - два пъти повече в сравнение с корпоративна Америка като цяло, близо два пъти повече от 8-те процента в Китай, над седем пъти повече от Япония (2%) и почти четири пъти повече от Германия (4%).", "date": "2019.04.26", "title": "Калифорния не е просто икономически двигател на САЩ"}
{"url": "https://www.24chasa.bg/novini/article/7422613", "text": "Президентите на Русия и Сърбия Владимир Путин и Александър Вучич се срещнаха днес в Пекин, предаде ТАСС. Радвам се на възможността да се срещна в Вас в рамките на днешното мероприятие и да обсъдя с Вас двустранните отношения и ситуацията в региона, каза Путин в началото на срещата с Вучич, която се състои в рамките на форума \"Един пояс - един път\", предава БТА. Руският държавен глава припомни посещението си през януари в Белград, като отбеляза, че визитата е съдействала за активизирането на двустранните отношения. Той добави, че двустранният стокообмен през 2018 г. се е увеличил с 2 процента. Развиваме сътрудничеството по между ни в деликатна област като военно-техническото сътрудничество, каза Путин. Вучич на свой ред заяви, че сърбите са на мнение, че посещението на Путин (през януари) има исторически характер и е имало огромно значение за развитието на отношенията между Сърбия и Русия. Според информация на сръбския в. \"Блиц\" президентите на Русия и Сърбия са обсъдили в Пекин строителството на газопровода \"Турски поток\". По данни на източник, запознат с въпросите, дискутирани на преговорите, двамата президенти са обсъдили енергийното сътрудничество и строителството на \"Турски поток\". Вучич е показал на Путин първи снимки от началото на строителството на газопровода през Сърбия. Двамата са обсъдили и военно-техническото сътрудничество, както и работата на руската компания РЖД по жп-линията Стара Пазова - Нови Сад, посочи източникът.", "date": "2019.04.26", "title": "Путин и Вучич се срещнаха в Пекин, обсъдиха строежа на \"Турски поток\" (Обновена)"}
{"url": "https://www.24chasa.bg/novini/article/7422767", "text": "Новата арка над обект \"Укритие\" (т. нар. саркофаг) над разрушения Четвърти блок от АЕЦ \"Чернобил\" премина 72-часова пробна експлоатация и е готова на 99 процента, съобщи украинският премиер Володимир Гройсман, цитиран от ТАСС и БТА. Той каза това при посещение днес в авариралата на този ден преди 33 години атомна електроцентрала. Гройсман определи ситуацията в АЕЦ \"Чернобил\" като \"напълно стабилна\". \"Заедно с международните партньори внедряваме съвременни технологии и решения за преодоляване на последиците от аварията в (централата)\", подчерта той. Украинският премиер обясни, че работата се води в три направления - ликвидиране на последиците от аварията, възстановяване на радиоактивно замърсените територии и социална защита на всички пострадали. Най-тежката авария в атомна електроцентрала в историята на човечеството става рано сутринта на 23 април 1986 г. При планово спиране на Четвърти блок от АЕЦ \"Чернобил\", на територията на тогавашната Украинска съветска социалистическа република, избухва взрив в реактор тип РБМК-1000. Благодарение на самоотвержената работа на т. нар. ликвидатори от целия Съветски съюз над разрушения енергоблок до ноември 1986 г. е издигнат т. нар. обект \"Укритие\". През ноември 2016 г. с усилията на международен консорциум над него бе поставена нова защитна арка, но монтажните дейности по нея продължават, припомня ТАСС. При поддръжката на международни донори, сред които и Русия, сега се осъществяват редица проекти за ликвидиране на последиците от аварията в АЕЦ \"Чернобил\".", "date": "2019.04.26", "title": "Новата арка над разрушения Четвърти блок от АЕЦ \"Чернобил\" е готова на 99%"}
{"url": "https://www.24chasa.bg/novini/article/7421851", "text": "33години след катастрофата в АЕЦ “Чернобил” учени и лекари продължават да спорят за броя на жертвите. Някои твърдят, че те не са повече от 2000, опирайки се само на абсолютно доказаната смърт, причинена от взривилия се реактор. Други смятат, че жертвите години след катастрофата са десетки хиляди заради рака, причинен от радиацията. Проблемът и за едните, и за другите е, че не могат да докажат, че един пациент е заболял от рак именно и най-вече заради радиактивното излъчване от “Чернобил”, но пък е видимо, че броят на раковите заболявания в зоните, над които е минал радиоактивен облак, е многократно повишени. Само няколко години след аварията лекари установиха, че случаите на рак на щитовидната жлеза при хора, които са били под 15-годишна възраст в деня на взрива, са се увеличили многократно. Най-тежко засегната е Беларус. - единият над Украйна, Беларус, Румъния, България, Гърция, Турция и части от бивша Югославия, вторият над скандинавските страни, а третият над Средна Европа, като най-силно засяга Бавария. Трите облака се изсипват в радиоактивен дъжд над тези региони. Преди няколко дни германският лекарски съюз предупреди, че все още има гъби в германските гори, които продължават да са силно радиоактивни. Радиоктивен е и дивечът, а гъби, внос от Източна Европа, минават задължително все още през строга проверка. В зърнените култури радиацията вече е на нормалните си нива. Има ли още висока заболеваемост следствие на аварията? Специалистите са убедени, че има, спорят само за броя на засегнатите. Смята се, че пикът на заболяванията е бил 20 години след аварията, тоест през 2006 г. През 2012 година един от лекуващите лекари на българския национал Стилиян Петров обяви, че той се е разболял от левкемия именно заради чернобилския облак. Според д-р Михаил Илиев капитанът на “Астън Вила” е една от хилядите жертви на “Чернобил”. от радиоактивните дъждове, бил е на 6 години и се е разболял горе-долу 20 години след аварията, като в семейството му няма други случаи на рак и може да се търси външна причина за него. Знае се също така, че в Монтана радиоактивността през 1986 г. е 1000 до 1300 пъти над нормата. Децата са по-силно застрашени от възрастните, тъй като техният организъм поема повече йод от околната среда. Според германската фондация “Децата на “Чернобил” пострадали са не само хората в Украйна, Русия и Беларус. Фондацията е пратила около 2300 лекари в замърсените области от 1992 г. насам, които лекуват и преглеждат безплатно пострадалите. Данните на фондацията са от тяхната работа. Така например малформациите при новородени са се повишили значително в цяла Европа след 1986 г. Само в Бавария има между 1000 и 3000 бебета повече, родени с генетични дефекти, причинени от радиация. За цяла Европа те са около 10 000 по данни на Международната агенция по атомна енергия. Според други лекари обаче истинските числа са многократно по-високи. Те твърдят, че в Западна Европа се е стигнало до между 100 и 200 хиляди спонтанни аборта веднага след катастрофата - което надминава и най-черните лекарски статистики. ООН е преброила досега между 12 000 и 83 000 деца, родени с генетични дефекти в “Чернобил” и околността. В света те са между 30 000 и 207 500 - зависи дали се вземат само твърдо доказаните случаи, или се изчислява вероятността всички те да са плод на аварията. Световната здравна организация смята, че само в Украйна има 10 000 деца, заболели от рак на щитовидната жлеза, а според прогнозите още 50 000 ще развият болестта в някой етап от живота си. Във всички възрастови групи заболяването от рак на щитовидната жлеза поради чернобилската катастрофа ще достигне 100 000, смята организацията. Изследване в Чехия показва, че там жертвите на взрива са около 400. Те са развили рак на щитовидната жлеза. В страните извън СССР и пряко засегнатите региони броят на разболелите се от този вид рак ще е около 10 000 и 20 000. Левкемията засяга най-вече ликвидаторите и хората от силно облъчените райони. В Беларус жените се разболяват все още твърде често от в която това страдание е по-скоро нетипично. В Украйна непрекъснато се покачва броят на туморите при малки деца. Повишава се заболеваемостта и от левкемия сред млади хора в засегнатите региони. Данните на Международната организация на лекарите срещу атомна война показват, че в Южна Германия от 1986 г. се раждат деца с иначе много рядко срещания тумор невробластом. Значително повишаване на случаите на левкемия има в Гърция, Румъния, Германия и Шотландия. До 1996 г. в тези страни има 849 случая на рак повече от това, което е било нормално по статистика. Опасенията са, че с годините заболяванията от левкемия заради “Чернобил” ще достигнат десетки хиляди, сочи изследването. Според лекарите има огромно нарастване на редица други болести, на което не се обръща такова внимание от страна на официалните власти на Запад. В проучване на украински лекари са публикувани следните данни: заболяванията на ендокринната система са се увеличили 25 пъти между 1987 и 1992 г., на нервната система - 6 пъти, на коронарната - 44 пъти, на храносмилателната - 60 пъти, на кожата, костите и психиката - 53 пъти. От години се наблюдава и покачване на заболеваемостта сред децата и младежите от диабет тип 1. Лекари срещу атомната война заявяват, че точна статистика кое заболяване на какво се дължи е трудно да се направи, но е важно да се види за какви цифри става дума. “Те дават опорни точки в прогнозите и очакванията ни за това какви болести и с какво разпространение ще се появят”, смята председателката на организацията Ангелика Клаусен. На другия полюс са специалисти, които приемат за доказани само онези данни, които могат пряко да се свържат с аварията от АЕЦ “Чернобил”. Според тях на щитовидната жлеза вследствие от взрива. Напоследък има опити да се конструира математически модел, който да даде по-точен брой пострадали от аварията. Германският лекар Петер Якоб, който лекува над 2000 деца от засегнатите от взрива региони, е предоставил своите данни за него. Според този модел 30% от заболяванията на рак сред деца в регионите около “Чернобил”, се дължат на облъчването от реактора, а не са спонтанно причинени от други фактори. В Беларус процентът на тези заболявания е 60%. От модела се вижда и че те намаляват с годините и започват да се връщат към обичайната статистика, макар още да са далеч от нея. Това индиректно показва, че ракът в заразените региони често е следствие от външното облъчване от гръмналата АЕЦ. Наблюденията на лекари, работещи с болни от Украйна и Беларус, се потвърждават и от лекари, занимаващи се с пострадали от аварията във Фукушима, Япония. Там обаче измерванията са направени толкова точно, че в бъдеще ще се вземат именно те предвид, когато се правят прогнози за очаквани заболявания заради ядрена авария. Това, което специалистите още не могат да кажат, е до каква степен се отразяват на здравето ниските дози радиация, които остават дълго време след авариите. Това е причина и в бъдеще да няма официални числа за броя на засегнатите от катастрофи като тази в “Чернобил”. Учените все още не са открили метод, който да прави цялостна прогноза, неизкривена от други фактори, или подобрен скрининг за откриване на заболяване в ранен стадий. Добрата новина е, че по-голямата част от разболелите се заради “Чернобил” деца и млади хора са оживели и са се преборили с болестта. Такъв е случаят и с българския футболист Стилиян Петров. СНИМКИ: ПИЕР ПЕТРОВ", "date": "2019.04.26", "title": "И Стилиян Петров жертва на Чернобил?"}
{"url": "https://www.24chasa.bg/novini/article/7422888", "text": "Пилот остана невредим, след като при опит да приземи аварийно малкия си самолет, се озова върху 18-метрово дърво, предаде Асошиейтед прес. Джон Грегъри не е пострадал при инцидента, разиграл се, след като едномоторният му \"Пайпър Къб РА-18\" е изгубил мощност, принуждавайки го да кацне аварийно върху 18-метров бял бор, предава БТА. Грегъри е бил изваден от самолета от доброволеца Ранди Акър, докато летателната машина все още се е намирала върху дървото, съобщават от пожарната служба на курортния град Маккол в Айдахо. \"Никога не съм виждал подобно нещо. Радвам се, че помогнах\", споделя доброволецът. Служебните лица все още умуват как да свалят самолета от необичайната му \"площадка\" за кацане. Докато се появи решение, гражданите са предупредени да избягват мястото.", "date": "2019.04.26", "title": "Самолет кацна аварийно върху дърво в САЩ, пилотът - невредим"}
