{"url": "https://www.24chasa.bg/novini/article/7023870", "text": "Жалби срещу новите правила за медицинската експертиза, оценяваща степента на увреждане, ще подадат пациенти в здравното министерство. Това ще се случи в сряда, а след това от тяхно име адвокат ще предяви колективен иск за отмяната ѝ пред Върховния административен съд. До момента са събрани 11 жалби, но броят им вероятно ще нарасне до сряда, обясни една от подателките Павлина Григорова пред “24 часа”. “До 2021 г. реално промените няма да ме засегнат. След мен обаче има други хора с някои от моите заболявания, които ще бъдат взети като водещи според новите правила, но ще са с по-ниски проценти. Това е основната причина да тръгна към обжалване на цялата експертиза, а не на конкретен казус”, обясни тя. От 5 години Павлина е с ТЕЛК. Има редица заболявания, повечето от които причинени след прекаран инсулт. Поставен ѝ е пейсмейкър, с отстранена щитовидна жлеза е, има мускулна дистрофия, полиневропатия и други придружаващи заболявания. Преосвидетелствана е 3 пъти, като последните два пъти е със 100% увреждания и без право на чужда помощ. С промените изчислява тя. В момента пенсията на пациентката е 238 лв., с които издържа себе си и дъщеря си, която ще бъде в 12-и клас. Тази сума не им дава право дори на енергийна помощ. “Наредбата е медицински неиздържана. Ако някой искаше да се справи с фалшивите ТЕЛК-ове, можеше да въведе електронна здравноосигурителна карта - всеки да минава преглед и всичко да се регистрира на нея. Така ТЕЛК щяха да имат адекватна информация кой, къде, какво и как е лекувал, какво му е състоянието и всичко да си дойде по местата”, казва Григорова. Нужна е кардинална промяна и адекватна здравна политика, добавя тя. Преди дни здравното министерство информира, че в НЕЛК няма подадени жалби срещу експертни решения, издадени след влизането в сила на новите правила от 3 август. Но няма и как да стане - Жалби обаче са подадени в регионалните картотеки за медицинска експертиза към ТЕЛК, обясни Боряна Холевич, председател на сдружението на лекарите от ТЕЛК - София. “С отпадане на допълнителните заболявания като процент нетрудоспособност ще отпадне ли и осигуряването на средства за лекарства за тези заболявания?”, пита Ангелина Бонева от Управителния съвет на Центъра за защита правата в здравеопазването. Оттам подкрепят пациентите, но към момента няма да обжалват наредбата, защото все още към тях не са постъпили оплаквания за ощетени от нея хора. Според новата наредба за медицинската експертиза инвалидността вече не се определя в граници между 50 и 100% в зависимост от придружаващите заболявания, а има точно определен процент само за основното. ", "date": "2018.08.24", "title": "Пациенти обжалват в съда новите правила за ТЕЛК"}
{"url": "https://www.24chasa.bg/novini/article/7024043", "text": "Италианският вътрешен министър Матео Салвини нарече 150 мигранти, на които не позволява да слязат на сушата от кораб на бреговата охрана, \"нелегални\" и \"лентяи от фитнес зали\", предаде ДПА. По този начин председателят на крайнодясната партия \"Лига\" отхвърля предположенията, че мигрантите са бежанци, които имат право да получат убежище, но хора, които са ги посетили, казват друго. \"Въпреки изключителните усилия на екипажа и капитана, ситуацията е драматична\", каза пред ДПА Давиде Фараоне, сенатор от опозиционната Демократическа партия. Мигрантите са блокирани на кораба на италианската брегова охрана \"Дичоти\". Те бяха спасени в морето преди 8 дни и от понеделник са на кей в пристанището на Катания, на остров Сицилия. Събрани са на палубата, където има само две химически тоалетни, но няма бани, а платнище ги пази от дъжда и слънцето, разказа Фараоне. Сенаторът посети кораба в четвъртък, а днес съобщи, че мигрантите са започнали гладна стачка, която по-късно била отменена. В четвъртък на мигрантите било позволено да се измият със студена вода от маркуч. Мобилните телефони на чужденците са конфискувани, а те са принудени да се хранят и да спят направо на палубата, завити с одеяла и картони, каза комисарят за правата на задържаните хора Мауро Палма. Палма писа на прокурори в Агридженто и Катания, които разследват предполагаеми престъпления като отвличане и незаконен арест на мигранти, след инспекция в четвъртък. \"Не видях никакви лентяи през трите часа, които прекарах на кораба\", каза Даниела Де Роберт от службата на Палма пред новинарския канал Скай Те Дже 24. \"Видях хора, изтощени от много трудни условия\". Капитанът на \"Дичоти\" обаче представи много по-малко тревожна картина в интервю за \"Верита\" - десен, антиимигрантски таблоид. \"Условията са повече от достатъчни и в момента няма \"основания за загриженост\", каза капитанът. Той добави, че мигрантите изцяло разбират политическата криза, която бушува над главите им. В доклада си комисар Палма съобщава за 69 души, които може да са болни от краста и петима с краста в напреднал стадий. Той изтъква, че всички чужденци са били \"сериозно недохранени и обезводнени\", когато са ги спасили. Палма посочва, че 130 души са от Еритрея, 10 от Коморските острови, шестима от Бангладеш, двама от Сирия и по един от Сомалия и Египет. Миналата седмица от \"Дичоти\" бяха евакуирани 13 души - децата и бременни жени. Късно в сряда Салвини позволи на още 27 непълнолетни да слязат на сушата, след натиск от прокуратурата и правозащитни групи. Натали Лейба, психоложка от \"Лекари без граници\", каза, че младежите са \"много уморени, изтощени и объркани\". Повечето са били задържани повече от година в Либия и са били подлагани на издевателства. Италианското правителство обяви, че няма да пусне мигрантите от кораба докато правителства на другите държави от ЕС не се съгласят да ги приемат, но не е ясно колко дълго ще продължи това противопоставяне.", "date": "2018.08.24", "title": "Свидетели: Положението на мигрантите на кораба \"Дичоти\" е драматично"}
{"url": "https://www.24chasa.bg/novini/article/7023957", "text": "Арестуваната по дело за подкуп кметица на р-н “Младост” Десислава Иванчева и заместничката ѝ Биляна Петрова вече ще стоят зад решетките в сливенския затвор. По нареждане на прокуратурата те са преместени от София. По план кола на Съдебната охрана трябвало да вземе Иванчева към 7,30 ч в петък и да я вози “поетапно”, като прави почивки. В последния момент обаче графикът бил променен. От Министерството на правосъдието уточниха, че процедурата е спазена и жените вече са преместени. Разследването срещу Иванчева и Петрова приключи и в сряда обвинителният акт бе внесен от прокуратурата в спецсъда. Практиката у нас е, когато едно дело влезе в съда, подсъдимите да сменят ареста със затвора. Иванчева и Петрова ще са в отделението на жените без присъди. В последно време двете били в болницата на софийския затвор заради здравословни проблеми. Петрова страда от жлъчка, а Иванчева на 8 и 9 август бе в Майчин дом за изследвания, включително с ядрено-магнитен резонанс. Те трябваше да покажат дали тя има тумор и може ли да стои зад решетките. “Още при предявяването на материалите по делото пуснахме молба за промяна на мярката за неотклонение на Иванчева, но вместо да бъде насрочено заседание, прокуратурата внесе делото в съда. Това е поредното нарушение на правата ѝ”, каза пред “24 чака” адвокат Димитър Марковски. Делото по молбата за освобождаване вече е образувано, но още не е ясно кога ще бъде разгледано. Очаква се това да стане идната седмица. Иванчева, Петрова и бившият кмет на р-н “Младост” Петко Дюлгеров са обвинени, че са поискали 250 000 евро подкуп от предприемача Александър Ваклин. Според прокуратурата по време на “преговорите” в началото на април се стигнало до уговорка да се дадат 3 транша по 75 хил. евро. Още при първото плащане обаче, когато Ваклин носи 70 000 евро, следват арести. Сред основните доказателства по делото са белязаните банкноти, експертизи на следи от веществото, с което са обработени, и бял тефтер, открит в дамската чанта на Иванчева. На първите 2 страници в него имало цифри и сметки. Иванчева ще отговаря като извършител, а другите - като помагачи при вземането на подкупа.", "date": "2018.08.24", "title": "Десислава Иванчева и заместничката й вече в сливенския затвор"}
{"url": "https://www.24chasa.bg/novini/article/7023836", "text": "Цяло лято демаркирахме пешеходните пътеки в София, сега отново ще ги правим цветни. Това са допълнителни средства. Трябваше да се мисли навреме. Това заяви столичният кмет Йорданка Фандъкова по повод промените в наредбата за пътната маркировка, с които се дава възможност зебрите да са и червени. “Работим много активно за осветяване на пешеходните пътеки в София, те вече са над 220. Знаете, че ги бяхме маркирали с по-ярки цветове. За съжаление, наредбите и предписанията бяха такива, че ни принудиха да ги оставим черно-бели. За мен беше по-видимо, когато бяха червени. Но ще се съобразим с наредбите”, каза Фандъкова. Ново пребоядисване ще коства допълнителни средства за общината. На въпрос ще се върне ли червената маркировка на пътеките, Фандъкова отговори: “След като цяло лято работихме за демаркиране, сега не мисля, че е редно да маркираме отново. Въпреки че, пак казвам, за мен това е по-сигурното. Но трябваше да се мисли навреме”, заяви тя. Ремонтите в 22 училища и детски градини, за които общината отпусна 2 млн. лв., ще приключат до 17 септември, увери Фандъкова. Други 26 училища и градини изцяло се обновяват по Оперативна програма “Региони в растеж”. “Инвестицията е огромна - над 60 млн. лв. За първи път се правят такива цялостни ремонти. Те ще продължат цяла година, но имам уверението на изпълнителите, че няма да се пречи на учебния процес. Моля родителите за търпение”, каза Фандъкова.", "date": "2018.08.24", "title": "Фандъкова: Цяло лято демаркирахме зебрите, сега пак ще ги боядисваме"}
{"url": "https://www.24chasa.bg/novini/article/7024052", "text": "Един човек загина при инцидент с двуместен самолет на Летище Балчик, съобщава  Самолетът е летял в неконтролирано въздушно пространство на височина 3100 метра, след което е преминал през въздушното пространство на Летище Варна. Пилотът е потвърдил, че е осъществил контакт с Летище Балчик и се е насочил за кацане. При кацането се ударил силно в пистата, преобърнал се и се запалил. Пилотът е загинал на място. Звеното за разследване на авиационни произшествия към Министерството на транспорта ще започне разследване на инцидента.", "date": "2018.08.24", "title": "Самолет се разби на Летище Балчик, пилотът е загинал"}
{"url": "https://www.24chasa.bg/novini/article/7023866", "text": "Авиодиспечерите в Гърция стачкуват в разгара на туристическия сезон. В петък те спряха работа два пъти по 4 часа. Реално почти прекъснаха достъпа към летищата предимно по островите, където един след друг се приземяват чартърни полети с туристи. Стачкуват инженерите, които осигуряват сигурността на въздушното движение. На 3 септември за 24-часова стачка се подготвят от Общата федерация на моряците. Спират всички фериботи и движението на товарните кораби. Моряците за пореден път настояват да се подпишат колективни трудови договори и да се вземат мерки срещу безработицата. Никой не очаква, че това ще се реши след приключване на стачката, още на следващия ден. Но се подава ясен сигнал към правителството да продължи преговорите със сектора, защото хората са недоволни. Общите гръцки синдикати Г.С.Е.Е. вече отправиха призив за масово участие в протестни демонстрации в деня на откриване на Международния есенен панаир в Солун на 8 септември. По традиция на този форум премиерът представя стратегията на правителството за икономическата програма през следващата година. Синдикатите реагират с демонстрации, за да покажат, че тълкуването на статистиката има две измерения - на правителството и на хората, които осем години от началото на кризата са в режим на постоянни лишения и безработица. Понякога се чуват и мнения, че опозицията упражнявала натиск върху синдикатите, за да се намали подкрепата към правителството. Вероятно и това се случва, но хората, които протестират на улицата, не са на партийно събрание. Това са избиратели на различни партии. Може дори да не гласуват в знак на протест, но са принудени да живеят по законите на тази страна и политиката на всяко едно правителство. Имат право на глас, и то не само по време на избори.", "date": "2018.08.24", "title": "Стачки по летищата в Гърция, на 3 септември спират фериботите"}
{"url": "https://www.24chasa.bg/novini/article/7023801", "text": "Автобус падна от мост на железопътна линия във Финландия, при което четирима души загинаха, а над 20 са ранени, съобщи полицията, цитирана от Асошиейтед прес и БТА.  Рейсът се сблъска с пет коли, чакащи на светофар в град Куопио преди да падне от моста на железопътните релси. Шофьорът му казал на полицията, че искал да спре, но спирачките не работели и той се опитал да избегне други коли. В момента на катастрофата на железопътната линия не е имало влак. В болница са приети 22 души, двама от които са в тежко състояние.", "date": "2018.08.24", "title": "Автобус падна от мост във Финландия, 4-ма загинаха (Обновена)"}
{"url": "https://www.24chasa.bg/novini/article/7023995", "text": "Пренаселени остават центровете за настаняване на мигранти на гръцките въоръжени сили в град Диавата край Солун и на островите Кос, Лесбос, Самос и Хиос, съобщава агенция АНА-МПА, като се позовава на данни на гръцкия Генерален щаб. С 97 души в сравнение с миналия четвъртък са се увеличили бежанците и мигрантите, които пребивават в трийсетте центъра за настаняване, които се управляват от въоръжените сили, предаде БТА.  Към този четвъртък в тези центрове са били регистрирани 29 436 души, докато капацитетът им е 25 179 души. Трите рода войски на гръцките въоръжени сили са предоставили през седмицата 16 650 порции храна и са осигурили медицински и болничен персонал в центровете за настаняване, които управляват.", "date": "2018.08.24", "title": "Центровете за мигранти на гръцките въоръжени сили остават пренаселени"}
{"url": "https://www.24chasa.bg/novini/article/7023997", "text": "Екипажи на МиГ-29 от състава на авиобаза \"Граф Игнатиево\" ще проведат от 27 до 31 август полети за изпълнение на експериментални и бойни стрелби на зенитния полигон на Военновъздушните сили \"Шабла\". Това съобщава пресцентърът на Министерството на отбраната (МО). Целта на стрелбите е летците да усъвършенстват своите умения за работа с комплекса за въоръжение на самолета и да бъдат оценени постигнатите от тях бойни способности чрез реално използване на средства за поразяване по въздушни цели, се посочва в съобщението. Полетите ще се изпълняват с излитане и кацане от летище \"Граф Игнатиево\" по два типа цели - светеща парашутна мишена (СПМ) -100 и радиоуправляема мишена R-01. Летателните екипажи ще използват авиационни управляеми ракети с топлинни глави за самонасочване за малки дистанции Р-60 и Р-73 и ракети с полуактивна радиолокационна глава за самонасочване на средни дистанции Р-27, включени в боекомплекта на МиГ-29, обясняват от МО. За първи път в своята учебно-бойна подготовка седем летци ще проведат бойни стрелби по СПМ-100. Сред тях са и най-младите капитани от изтребителната авиационна ескадрила на авиобаза \"Граф Игнатиево\" - летците Мартин Ветов, Кирил Гинев и Борис Масларов. Ръководител на стрелбите на авиацията ще бъде командирът на авиобаза \"Граф Игнатиево\" бригаден генерал Димитър Петров.", "date": "2018.08.24", "title": "Екипажи на МиГ-29 ще проведат стрелби \nпо въздушни мишени в района на \"Шабла\""}
{"url": "https://www.24chasa.bg/novini/article/7022374", "text": "Баснословни съкровища крие българската земя. Панагюрското злато и рогозенското сребро са като приказки от “Хиляда и една нощ”. Вълчетрънските ритуални съдове и летнишките апликации също са изумителни находки. Имаме още Преславско, Варненско, Луковитско, Боровско съкровища. Черноморското дъно е територия, която чака своите откриватели. Това са кораби, потопени в битки или пометени от бури. Преди време подводни археолози попаднаха на слитък от времето на Троянската война. Изваден край Калиакра, той е сплав от злато, сребро и мед. Наследството на българския владетел вдъхновява най-мащабната експедиция в археологическото търсачество. Не трима, нито тридесет или триста, а три хиляди ентусиасти се организират и обръщат тонове пръст. В своите “Пътувания по България” Константин Иречек пише: “Между Малешово и Петрич при село Джеджерово на планината Добри лаг се намирало уж голямо градище с великолепни развалини; преди години (на 1812 г.?) там веднъж станало тържествено копане на имане, по който случай се събрали 3000 души от Мелнишко, Малешовско и Петрич, но нищо не намерили…” Добри лаг е дял от Малешевската планина, която е част от Осогово-Беласишката планинска група. В същия район е село Ключ, което помни драматичната Беласишка битка. На 29 юли 1014 г. Самуиловите воини са нападнати в гръб от византийците. Българите понасят тежко поражение, а пълководецът с малък отряд се оттегля в Преспа. Според легендата, докато отстъпвал, със Самуил било царското съкровище. За да не тежи по стръмните пътеки, го заровил в мистериозно планинско “градище”. Обектът е локализиран през вероятната 1812 г., до която Иречек поставя въпросителна. Започва копане, съизмеримо само с изкопните работи по Суецкия и Панамския канал! Проклятие като това на Тутанкамон бди над съкровището на Иван Шишман. Още от Възраждането смелчаци ровят с надеждата да пипнат царското злато. Имането обаче не излиза на светло, а търсачите ги връхлитат беди. Някои дирят Шишмановото наследство под крепостта Урвич в Лозенската планина. Други търсят при Кокаляне, трети копаят около Костенец. През 1801 г. в близкия манастир “Св. Спас” Иван Житаря изравя драгоценна чаша. Кърджалийска шайка хваща обаче късметлията и почва да го мъчи да даде реликвата. Изпитанията му наподобяват тези на Балканджи Йово. Драмата е документирана от костенечкия хронист Георги Котов. Върху една богослужебна книга той е отбелязал: “Да се знае куга кърджалиите секоха Иван Житар и сакаха чашата що ископа от Св. Спас. Му зеха ушите.” Без да е запознат с тази приписка, краеведът Атанас Кулински пише: “Дядо Лазар Петковски от с. Костенец, отдавна вече покойник, разказвал, че в детството си бил видял човек с отрязан нос и уши от кърджалиите, за да им даде пари.” Не е ясно дали обезобразеният е едно и също лице. Факт е обаче, че възрожденският археолог се е лишил от ушите, но не е дал чашата на разбойниците. Иван Житаря е първата документирана жертва сред търсачите на Шишмановото съкровище. Лудо копане пада в центъра на Плевен през 1935 г. Група любители на старини си плюят на ръцете да изровят хазната на Осман паша. Тя била заровена по време на обсадата в Руско-турската освободителна война. Водачът на търсачите срещнал в Цариград беловлас турчин, някогашен аскер във войската на пашата. Онзи му показал заешка кожа, върху която бил нарисуван пътят към златото. Старецът участвал в закопаването на парите, след което скришом начертал мястото. Според указанията трябвало да се копае на мястото на Куршум джамия, бутната предишната година. С разрешение на властите операцията започва на 1 май сутринта. Дружината се поти цял ден и до вечерта разкрива турска гробница с два скелета. На 3 май вечерта търсачите се разколебават. Тогава ясновидка ги връща на обекта. “Г-жа Евгения Страшимирова, тъй се нарича ясновидката, ни заяви, че след 4-5 дни ще излезнат на бял свят не само златото и среброто на Осман паша, но и ценни старини”, информира вестник “Утро”. Работата продължава под ръководството на Евгения, която сочи къде точно да удрят кирките. Сечивата обаче се изхабяват и окончателно изпаряват вярата в успеха. Изконна мечта на всеки Индиана Джоунс е да намери неговите съкровища. Вълчан води дружина в края на XVIII и началото на XIX век. Част от парите раздавал на бедните, другата заделял за подготовка на въстание. Тях криел в тайници с кодови имена. “Биволът” бил в Родопите, “Магарето” в Странджа, “Камилата” до Маслен нос, а “Жената” край русенското село Копривец. През 1983 г. беше направен опит да се отвори копривешкият трезор. Според посветения Мустафа Хасанов осем тона злато ще излязат на светло. “Жената” е под Змейов баир, уточнява той. Сформира група от 30 доброволци, по-скромна от Самуиловите търсачи. Археолозите от Русе се обзалагат, че ако се намери нещо, ще си отрежат ушите. Ще придобият образа на Иван Житаря! На 16 април е ударена първата копка. Мъжете работят на смени, щабът заседава в мотел-ресторант “Люляците” в подножието на баира. За ужас на археолозите се откри стена дебела 3 метра от дялани блокове с пълнеж от камък и хоросан. Византийска крепост от защитен пояс срещу първите набези на славяни и прабългари. В пръста се валяше керамика, излязоха човешки и животински кости. Златото на Вълчан войвода обаче не се показа. Както “24 часа” наскоро писа, Вълчан войвода е хайдутувал и по море. Неговите гемии дебнели в затулените черноморски заливчета, изскачали изневиделица и връхлитали турските галери. Преди Вълчан други морски харамии шетат в акваторията на Османската империя. През XVII столетие запорожки и донски казаци се настаняват на остров Свети Иван край Созопол. Превръщат го в база за разбойническите си набези. През 1629 г. на падишаха му дотяга пиратският тормоз и решава да ликвидира въпроса. Изпраща наказателна ескадра от 15 галери. Във всяко корито лъскат ятагани по 300 еничера. Казаците отблъскват атаката. Тогава към острова опъват платна още 14 кораба. Турците го намират обаче запустял, пришълците са драснали на север. Преди това ограбват островния манастир “Св. Йоан Предтеча”. Веслените им ладии са натежали от църковна утвар, златен и сребърен обков. Хайката ги настига при Несебър, където пиратската флотилия е потопена. Осем ладии с 260 души екипаж отиват на дъното. Малцината оцелели до живот опъват веслата на османските галери. “Експедиция на Националния исторически музей локализира през 1994 г. една от тези лодки и я засне със сонар, но тя е на 55 метра под водата. Дълбоко е за нашите възможности”, съжаляваше покойният проф. Божидар Димитров. По време на Кримската война (1853-1856) една британска фрегата отива на дъното, пометена от ураган. Нейното име е “Принц”, но я наричали “Черният принц”, защото корпусът бил боядисан в гарванов цвят. Крушението е в пристанището Балаклава близо до Севастопол. Фрегатата не носи оръжие и храни, пълна е със заплатите на войската. Ковчежета с няколко милиона фунта стерлинги са подредени в търбуха на кораба. Първи се опитват да открият “Черният принц” французите. През 1875 г., когато е изобретен водолазният скафандър, гмуркачи претърсват дъното на Балаклава. Намерени са десетина потънали кораба, но “златната фрегата” не е сред тях. По-късно пробват щастието си испански, американски, норвежки и германски търсачи на потънали съкровища. През 1923 г. и съветското правителство праща водолази да се гмуркат. После японска фирма предлага да извади съкровището и да го подели със съветската държава. През 80-те години на миналия век иде нашият ред. Океанолози изказват становище, че “Черният принц” лежи в българската акватория на Черно море. Според тях по време на урагана корабът е откъснат от котвата и теченията го отнасят към нашия бряг, където потъва. Специалистите се позовават на факта, че теченията са обратни на часовниковата стрелка. В тогавашната преса се появява дори сонарна снимка на потънал кораб, контурите на който наподобяват тези на мистериозната фрегата. Абдул Меджид I се опитва да реформира империята на стамбулските султани. Автор е на Гюлханския хатишериф и Хатихумаюна, които уж гарантират равноправие на всички поданици. Трансформира армията и правната система. Въвежда химн, национално знаме, пуска първите банкноти. През 1852 г. в главата на падишаха светва още една гениална идея. Хрумва му да напълни хазната с разрешение за иманярски разкопки. Ферман дава право на всеки да върти кирка и лопата. Ще внася една пета от стойността на намереното в държавното съкровище. В Ески Заара, сега Стара Загора, веднага си плюят на ръцете. Бригада от петдесетина ентусиасти захапва могила край града с апетитното име “Берекет”. На 8 март “Цариградски вестник” информира: “По тия страни още от вехто време мисляха хората, че в землята се нахожда често имане, но щото се бояха от правителството, собираха се като едно содружество, та ходяха нощем да копаят. Сега вече, като чуха, че има царски ферман, изволяющий кой каквото намери в землята, като даде от петтях едно на царската каса, волен е да го изкопай и да го усвои; колкото хора се намираха на това мнение, разтичаха се да копаят имане кой където мислеше, че има.” Над село Анево, сега квартал на Сопот, стърчат древни руини. Крепост, вдигната по време на Второто българско царство. Тя е част от средновековния град Копсис. В “Един кът от Стара планина” Иван Вазов пише: “Там, наляво, върху един озъбен и каменист рът, се мярка висока фигура, като че това е гранитна статуя на някой великан, който мисли и гледа над страшната пропаст. По-нататък изведнъж ти се изпречва един феодален замък с кулите си, със зъберите си, с бастионите си, като че е построен да пази оттам тесния проход.” Местните вярват, че гранитната статуя е на деспот Войсил, владетел на земите от Копсис до днешния Сливен. Цитаделата и планинският град под нея са негова столица. По мръкнало вкамененият Войсил оживявал и бродел из руините на калето. В железни доспехи, шлем с перо и пламтящ меч го описват очевидците. Пазел заровено имане от алчни очи. На утрото сянката се стопявала в лъчите на зората. За да се появи отново при залез слънце.", "date": "2018.08.24", "title": "Тайните на българските съкровища"}
{"url": "https://www.24chasa.bg/novini/article/7024008", "text": "Американският сенатор републиканец Джон Маккейн е решил да преустанови лечението си срещу агресивна форма на мозъчен тумор. Това съобщи днес семейството му, година след като ветеранът от Виетнамската война обяви за болестта си, предаде Ройтерс. \"Джон надмина очакванията за преживявяне с болестта\", каза семейството му и добави, че болестта напредва и възрастта на Маккейн - 81 години, го е накарала да спре лечението на \"агресивен глиобластом\", информира БТА. \"С обичайната сила на волята си, сега той реши да спре лечението\", казаха близките на сенатора, който е видна фигура на американската политическа сцена, а през 2008 г. беше кандидат за президент. Маккейн е сенатор от щата Аризона.", "date": "2018.08.24", "title": "Сенатор Джон Маккейн ще прекрати лечението на мозъчния си тумор"}
{"url": "https://www.24chasa.bg/novini/article/7024012", "text": "Италианският премиер Джузепе Конте обвини днес в лицемерие европейските партньори на Италия, след като те не успяха да предложат решение на кризата с мигрантите на кораба \"Дичоти\", предаде Ройтерс, цитирана от БТА.  Премиерът заплаши, че това ще се отрази на позициите на Италия по други въпроси. Той каза, че Европа не е проявила нито солидарност, нито отговорност, и заклейми разминаването между думите и делата, \"което понякога мутира в лицемерие\". Италия ще вземе това под внимание и ще действа по същия начин по всички въпроси, които трябва да решаваме в Европа\", написа премиерът във Фейсбук. Италия отказва да разреши на 150 мигранти да слязат от кораба \"Дичоти\" на нейна земя, докато партньорите й от ЕС не приемат част от тях. Корабът е на кей в Катания.", "date": "2018.08.24", "title": "Италианският премиер обвини партньорите от ЕС в лицемерие заради \"Дичоти\""}
{"url": "https://www.24chasa.bg/novini/article/7024032", "text": "Германската канцлерка Ангела Меркел спомена избиването на 1,5 милиона арменци през 1915 г. след срещата в Ереван с арменския премиер Никол Пашинян, като заяви, че издевателствата над арменците няма и не трябва да бъдат забравени, предаде Ройтерс, цитирана от БТА.  Меркел избегна използването на думата \"геноцид\", спестявайки си вероятно повторение на напрежението с турския президент Реджеп Тайип Ердоган от 2016 г., след като германският парламент определи тези събития като геноцид. Меркел нарече възпоменателната церемония в Бундестага през 2016 г. \"важна стъпка в културата на възпоменанието\", но подчерта, че използваният там термин \"геноцид\" е бил политическо, а не законово определение. Германия е готова да поеме отговорността по решаването на конфликта в Нагорни Карабах, заяви Меркел, цитирана от ТАСС. Берлин също така е готов да съдейства на Армения за либерализация на визовия режим с ЕС. Тя добави, че с Пашинян са обсъдили борбата с корупцията и икономически теми. Това е първа визита на германски канцлер в Армения и тя бе определена като историческа от премиера Никол Пашинян. Той добави, че на срещата с Меркел е обсъдил важни международни въпроси, включително отношенията на Армения с ЕС. \"По повечето въпроси възгледите ни съвпадат. Това значи, че сътрудничеството между страните ни е с голям потенциал\", каза той. Меркел ще е в Армения до събота, а оттам ще замине на посещение в Азербайджан.", "date": "2018.08.24", "title": "Меркел в Ереван: Издевателствата над арменците няма да бъдат забравени"}
{"url": "https://www.24chasa.bg/novini/article/7024040", "text": "Финансовият директор на Организацията Тръмп Алън Вайселберг получи от прокуратурата имунитет от евентуално съдебно преследване в замяна на показания в делото срещу бившия личен адвокат на президента Тръмп Майкъл Коен, съобщи в. \"Уолстрийт джърнъл\", цитиран от Ройтерс и ТАСС. По данни на вестника Вайселберг е предоставил на следователите информация, че Коен е платил на две жени срещу мълчанието им след техни изказвания, че са имали извънбрачни връзки с Тръмп, предаде БТА.  Във вторник Коен се призна за виновен в нарушения на данъчни закони и закони за предизборното финансиране. Смята се, че Вайселберг е един от хората, които са възстановили на Коен изплатените суми и са прикрили тези плащания като юридически разходи. Вайселберг работи със семейство Тръмп от началото на 70-те години и се е занимавал с личните и деловите финанси на Доналд Тръмп.", "date": "2018.08.24", "title": "Прокуратурата даде имунитет на финансовия директор на Организацията Тръмп в делото срещу Майкъл Коен"}
{"url": "https://www.24chasa.bg/novini/article/7023910", "text": "Полицията в Бургас разпространи снимка на мъж, открит по-рано днес в квартал \"Меден рудник\". Непознатият нямал документи за самоличност, не помнел кой е и не знаел какво прави на мястото, на което е бил открит. В момента той е прибран в едно от районните полицейски управления и ще остане там през нощта. Полицията призовава бургазлии и гости на града, които могат да помогнат с информация, да се обадят на телефон 112 или в най-близкото районно управление.", "date": "2018.08.24", "title": "Полицията в Бургас издирва близки на мъж с деменция"}
{"url": "https://www.24chasa.bg/novini/article/7023911", "text": "Над двойно по-висок е бил първичният излишък в гръцкия бюджет в края на юли тази година в сравнение с поставените цели, съобщава агенция АНА-МПА, като се позовава на данни на Министерството на финансите. Първичният излишък достига до 2,046 милиарда евро, т.е. с 1,117 милиарда повече от планираните 929 милиона. Според данни за изпълнението на държавния бюджет на изменена касова основа за периода януари-юли 2018 г. се регистрира дефицит в размер на 1,604 милиарда евро при планиран дефицит от 2,608 милиарда, предаде БТА.  Чистите приходи на държавния бюджет за периода възлизат на 27,388 милиарда евро, което е с 313 милиона или с 1,2 процента повече от планираното. Разходите на държавния бюджет за периода януари - юли 2018 г. са 28,992 милиарда евро, което е с 691 милиона по-малко от планираното.", "date": "2018.08.24", "title": "Над двойно по-висок първичен излишък от планирания регистрира Гърция"}
{"url": "https://www.24chasa.bg/novini/article/7023840", "text": "Турският президент Реджеп Тайип Ердоган се надява руският му колега Владимир Путин да посети в близко време Истанбул, заяви днес турският външен министър Мевлют Чавушоглу на среща в Кремъл с руския лидер, предаде ТАСС, цитирана от БТА. \"Вашият скъп приятел господин Ердоган ви праща поздрави, най-добри пожелания и очаква в най-скоро време да посетите Истанбул. Вие имате уговорка да отидете в рибен ресторант\", каза Чавушоглу. Това, че Ердоган е поканил Путин на ресторант в Турция, стана известно по време на срещата на върха на групата БРИКС в ЮАР през юли тази година. Тогава обаче ставаше дума за месо, а не за риба. По време на тази среща турският президент покани Путин на ресторант, но Путин отвърна на шега, че ще приеме поканата само ако Турция отвори пазара си за доставки на месо от Русия. На следващия ден руският вицепремиер Алексей Гордеев съобщи пред журналисти, че руските производители са започнали да изнасят говеждо месо на турския пазар. Въпросът за износ на руско месо в Турция дълго се обсъжда от представители на двете страни.", "date": "2018.08.24", "title": "Ердоган чакал Путин в Истанбул, за да отидат на ресторант"}
{"url": "https://www.24chasa.bg/novini/article/7023825", "text": "Перспективите на Украйна за членство в НАТО зависят от изпълнението на редица политически и военни условия, заяви пред журналисти в Киев съветникът на президента на САЩ Доналд Тръмп за националната сигурност Джон Болтън. През 2008 г. правителството на президента Джордж Буш предложи на Украйна и други страни членство в НАТО, но европейските съюзници не се съгласиха. Сега нашето правителство активно разглежда този въпрос за Украйна. Направени бяха няколко стъпки, но много зависи от самата Украйна, каза Болтън, цитиран от ТАСС и БТА. Президентският съветник отбеляза, че Украйна е постигнала напредък, но предстои още много работа. Болтън заяви, че американските санкции срещу Русия ще се запазят, докато Москва не промени поведението си, посочва Ройтерс. Съветникът казал на украинския държавен глава Петро Порошенко, че Москва не трябва да се меси в украинските президентски избори догодина. На пресконференцията в Киев Болтън подчерта, че за уреждане на конфликта в Донбас е необходимо да бъдат спазвани договореностите от Минск. Той отбеляза също, че украинското правителство и други европейски страни трябва да търсят алтернатива на \"Северен поток-2\". Според Болтън Киев трябва да помисли да покани американски компании, които да направят проучвания за газ в Украйна. Един от въпросите, засегнат от Доналд Тръмп във връзка със \"Северен поток\", е не само икономическото, а и стратегическото значение на проблема, което е свързано с монопола на доставчика на изключително важни енергийни ресурси, допълни Болтън.", "date": "2018.08.24", "title": "САЩ: Перспективите на Украйна за НАТО зависят от изпълнението на политически условия"}
{"url": "https://www.24chasa.bg/novini/article/7023848", "text": "Британски изтребители \"Тайфун\" вчера излетяха от румънската база \"Михаил Когълничану\" за прехващане на руски противокорабен самолет-амфибия Бе-12 над Черно море, съобщи днес британското министерство на отбраната, цитирано от Ройтерс и ТАСС, пише БТА. Руският самолет летял в югозападна посока над Черно море от Крим. \"За втори път тази седмица изтребители на Кралските ВВС, изпълняващи мисия по патрулиране на въздушното пространство на НАТО, излетяха за възпиране на провокационни действия на руски самолет\", се казва в изявлението. Във вторник два изтребителя \"Тайфун\" излетяха от Румъния за проследяване на два самолета, вероятно руски изтребители Су-30. В реч в Лондон през юли британският министър на отбраната Марк Ланкастър заяви, че през последното десетилетие британските ВВС са прехващали руски военни самолети над 80 пъти.", "date": "2018.08.24", "title": "Британски изтребители прехванаха руски самолет над Черно море"}
{"url": "https://www.24chasa.bg/novini/article/7023854", "text": "Председателят на ГЕРБ Бойко Борисов разпореди на кмета на Царево Георги Лапчев (ГЕРБ) да задържи и да не изпълнява решението на Общински съвет - Царево по казуса „Силистар“, съобщиха от пресцентъра на ГЕРБ. Той възложи на кмета на Царево да не изпълнява решението до пълното убеждаване на обществеността в правотата на това решение на Общински съвет – Царево. Кметът на Царево Георги Лапчев ще даде пресконференция за представителите на медиите утре. Наскоро общинските съветници в Царево дадоха одобрение за изработване на план за застрояване парцел от 22 169 кв. м в местността Силистар. Предложението на кмета Георги Лапчев бе да се изработи подробен устройствен план за поземлен имот на дружеството \"Ню Билдинг Естейтс\" ЕООД, който, според информация на сайта \"Бивол\", да му позволи да го застрои с вилни сгради.", "date": "2018.08.24", "title": "Борисов нареди на кмета на Царево да спре решението за строеж на \"Силистар\""}
{"url": "https://www.24chasa.bg/novini/article/7023894", "text": "Големи компании в областта на грижата за детето проявяват интерес към разработено в Гърция приложение, което разпознава причините за плача на бебето, съобщава агенция АНА-МПА, цитирана от БТА.  Приложението е разработено от студенти от групата \"iCry2Talk\" на Лабораторията по обработка на сигнали и биомедицинска технология на Солунския университет \"Аристотел\", която наскоро спечели второ място на световните финали на конкурса за студентски иновации на Майкрософт \"Imagine Cup 2018\" в Сиатъл. Приложението \"превежда\" плача на бебето във формата на текст, картина и глас и е особено полезно за млади и неопитни родители. Приоритет на студентската група е да развие колкото се може по-бързо възможностите на приложението. За тази цел продължава кампанията за събиране на детски плачове. Студентите са отправили призив към родители, които имат бебета на възраст до една година, да запишат плача на детето си и да предоставят записа, за да бъде използван за по-нататъшното усъвършенстване на приложението.", "date": "2018.08.24", "title": "Създадоха приложение за декодиране на плача на бебето"}
{"url": "https://www.24chasa.bg/novini/article/7023905", "text": "Инициативна група на граждани от северния италиански град Тревизо е подала в прокуратурата иск срещу министъра на вътрешните работи и вицепремиер Матео Салвини за разпалване на враждебност по национален признак, съобщи агенция АНСА, цитирана от ТАСС и БТА. В иска се изброяват редица публични изявления на министъра през юни и юли, в които според ищците има расова омраза. Според инициативната група вината на Салвини се усложнява от това, че той е на държавна длъжност. Ищците изтъкват, че редица коментари на Салвини, разпространявани в социалните мрежи, имат расистко и ксенофобско съдържание. Веднага след като стана министър, Салвини поде твърда антиимигрантска линия и фактически забрани мигранти да влизат в италиански пристанища с кораби, които са ги спасили в морето. Тази политика предизвика бурна полемика както в Италия, така и в Европа. Салвини беше критикуван и от католическата църква, но действията му имат подкрепата на широк кръг италианци, а той остава сред най-харесваните политици. В иска се цитира изявлението на Салвини, че щастливите дни за нелегалните мигранти свършват, те трябва да си стягат багажа и да си вървят у дома. Днес Салвини заяви, че чака да го арестуват задето не е позволил мигранти да слязат на италианска земя докато ЕС не се съгласи да ги приеме. \"За мен италианците са на първо място, после идват другите\", написа Салвини във Фейсбук, за 150-те, главно еритрейци, на кораба \"Дичоти\". \"И заради това някои съдии искат ДА МЕ АРЕСТУВАТ? Няма проблем, чакам ги\". По повод гладната стачка на мигрантите на \"Дичоти\" Салвини написа в Туитър, че в Италия има пет милиона души (1,2 млн. от които деца), които живеят в абсолютна бедност и \"всеки ден са в гладна стачка\", предаде АНСА.", "date": "2018.08.24", "title": "Инициативна група в Италия подаде съдебен иск срещу Салвини за расизъм и ксенофобия"}
{"url": "https://www.24chasa.bg/novini/article/7023921", "text": "Срещата на десет страни от ЕС в Брюксел завърши без намиране на решение къде да дебаркират мигрантите от италианския кораб \"Дичоти\", които са блокирани в италианско пристанище, предаде Ройтерс. По-рано днес Италия заплаши да спре да плаща вноските си в бюджета на ЕС, ако други страни не приемат мигрантите от \"Дичоти\". \"Италия натискаше за решение за \"Дичоти\", но за други това не беше най-важното, те искаха по-скоро да обсъждат структурни решения за корабите в Средиземно море. Така че споразумение за \"Дичоти\" няма\", каза дипломатически източник, информира БТА. Сто и деветдесет мигранти бяха спасени преди седмица от \"Дичоти\". Тринадесет души, които се нуждаеха от медицинска помощ, бяха свалени на брега, а корабът с останалите 177 е на пристан в Катания. Под натиска на хуманитарни организации италианският вицепремиер и вътрешен министър Матео Салвини позволи в сряда 27 деца да слязат на брега. За останалите мигранти обаче той каза, че ще останат на кораба, докато не бъдат поети от другите страни от Европейския съюз.", "date": "2018.08.24", "title": "Минисрещата на върха на ЕС завърши без споразумение за мигрантите на италианския кораб"}
{"url": "https://www.24chasa.bg/novini/article/7023923", "text": "ЕС ще съжалява за плана си за икономическа помощ за Иран, предупреди днес израелският премиер Бенямин Нетаняху, цитиран от ДПА и БТА.  Мисля, че да се дават пари на този режим в този момент е голяма грешка и това трябва да бъде прекратено, каза той по повод решението на Европейския съюз ще отпусне на Иран 18 милиона евро като част от усилията за запазване на ядреното споразумение, след като САЩ отново въведоха санкции срещу Техеран. \"Къде ще отидат тези допълнителни пари?\", попита Нетаняху. Няма да отидат за решаване на проблемите с водата в Иран, няма да отидат за иранските шофьори на камиони, допълни той. Ще отидат за ракети и Революционната гвардия в Иран, Сирия и други места в Близкия изток, каза Нетаняху. Израелският премиер направи този коментар по време на официалното си посещение в Литва. По-рано този месец САЩ въведоха отново санкции, насочени срещу иранската финансова система, включително иранските правителствени покупки на американски долари, търговията със злато и пласирането на държавни облигации. Втори кръг санкции се очакват през ноември, включително мерки, които да попречат на Иран да продава петрол. Европейската комисия заяви, че помощта й е за малките и средни предприятия, за екологични проекти и за борба с наркоманията.", "date": "2018.08.24", "title": "Нетаняху: Европейската помощ от 18 млн евро за Иран е голяма грешка"}
{"url": "https://www.24chasa.bg/novini/article/7023945", "text": "Земетресение с магнитуд 7,1 бе усетено в граничен район между Перу и Бразилия, без да нанесе щети или да вземе жертви, предадоха Франс прес и Ройтерс, цитирани от БТА. Трусът е станал на дълбочина 610 км в амазонската гора, на около 250 км северозападно от Пуерто Малдонадо и на 140 км западно от град Ибериа в Перу, съобщи Геофизическият институт на САЩ. Перуанската Гражданска защита обясни, че епицентърът на труса е бил в необитавана зона и на голяма дълбочина, поради което няма съществени щети на повърхността.", "date": "2018.08.24", "title": "Земетресение с магнитут от 7,1 разлюля Перу"}
{"url": "https://www.24chasa.bg/novini/article/7023971", "text": "Първият компютър на \"Епъл\" ще бъде предложен на търг, като неговата продажна цена може да достигне 600 хиляди долара, пише в. \"Сън\", цитиран от БТА.  По думите на организатора на аукциона Боби Ливингстън лотът \"Apple1\" е в добро състояние и той бил ползван от двама собственика. Първият е бил приятел на Стив Добс и Стив Возняк и е бил член на Клуба на самоделните компютри. Стопанинът на устройството го продал на свой познат за 500 долара. Очакваната висока продажна цена се обуславя от факта, че това е първият ръчно сглобен модел от Стив Возняк. По данни на колекционерите в света има около 60 бройки компютри Епъл 1, но само осем от тях са в работно състояние. Моделът постъпва в продажба през 1976 година на цена от 500 долара.", "date": "2018.08.24", "title": "Първият компютър на \"Епъл\" отива на търг"}
{"url": "https://www.24chasa.bg/novini/article/7023981", "text": "Възрастен мъж се е самоубил, скачайки от 14-я етаж на блок в столичния квартал \"Надежда\". Инцидентът е станал около 18:00 ч. тази вечер. Той е починал на място.                                                                                                                                                                                                                                                                                                                      ", "date": "2018.08.24", "title": "Възрастен мъж полетя от 14-я етаж на блок в столичния \"Надежда\", почина"}
{"url": "https://www.24chasa.bg/novini/article/7023969", "text": "Престижният британски вестник \"Икономист\" съобщи, че Албания е на първо място в света по употреба на кокаин спрямо броя на населението, предаде агенция МИА, цитирана от БТА. В репортаж, озаглавен \"Защо картелите печелят\", изданието посочва, че борбата с наркотиците върви към нова криза, а наркокартелите се борят за печалба от 320 милиарда долара годишно. Смята се, че в целия свят има 18 милиона души, употребяващи кокаин, но първенството принадлежи на Албания, където 2,5 процента от населението приема този наркотик, посочва \"Икономист\", като обяснява това с факта, че Албания се намира на пътя на трафика на кокаин от Афганистан.", "date": "2018.08.24", "title": "Британският \"Икономист\": Албания е номер едно в света по употреба на кокаин"}
{"url": "https://www.24chasa.bg/novini/article/7023772", "text": "Стотици германски пожарникари и войници продължиха днес да се борят с огромен пожар в гора край столицата Берлин, макар че огънят до голяма степен беше овладян, предаде ДПА. \"Големи райони са под контрол\", каза Карл-Хайнц Шрьотер, вътрешен министър на провинция Бранденбург, където бушува пожарът, цитиран от БТА. Огънят обхвана 350 хектара от рядко населената гориста местност Тройбенбрицен, след като вчера избухна на около 50 км югозападно от покрайнините на Берлин. Премиерът на Бранденбург Дитмар Войдке каза, че причината за пожара засега остава неясна. Повече от 500 души от три села трябваше вчера да напуснат домовете си, тъй като горя район с големината на 400 футболни игрища. Шрьотер увери, че ако вятърът не се усили, има шанс хората скоро да се приберат по къщите си, никоя от които не е пострадала. Президентът на Германия Франк-Валтер Щайнмайер похвали работата на около 600-е служители на службите за спешна помощ, които днес се бориха с огъня, и посочи, че те са работили \"до изтощение\". Огънят е в район, където в земята са останали много муниции - фактор, който прави работата на пожарникарите значително по-трудна, тъй като е опасно да се движат на терен. Затова се използват хеликоптери и водни оръдия, предаде Асошиейтед прес. Местните власти казаха, че вече са избухнали много експлозии. Невзривилите се бомби от Втората световна война често са откривани в Германия и това става причина за операции, свързани с масова евакуация. През последните месеци федералната република преживя голяма суша. В Бранденбург количеството валеж беше необичайно малко, а в големи райони боровите гори изсъхнаха. \"Такова нещо не ни се е случвало и през войната\", каза 76-годишната Анита Бидерман, на която пожарникарите наредиха да си вземе якето, личната карта и лекарствата, за да я отведат в гимнастически салон наблизо, където да пренощува.", "date": "2018.08.24", "title": "Пожарът край Берлин се разпространява"}
{"url": "https://www.24chasa.bg/novini/article/7023776", "text": "Президентът на САЩ Доналд Тръмп днес разкритикува в Туитър компаниите на социалните медии, че затварят устата на милиони хора чрез цензура, но не подкрепи твърдението си с доказателства, предаде Ройтерс, цитирана от БТА. Тръмп не спомена конкретни компании. Във вторник Фейсбук, Туитър и Алфабет свалиха стотици профили, свързани с предполагаема иранска пропаганда, а Фейсбук премахна и профили на втора кампания, за която каза, че е свързана с Русия. \"Гигантите сред социалните медии заглушават милиони хора. Не трябва да го вършат, дори ако това означава, че трябва да продължим да чуваме фалшиви новини като Си Ен Ен, чийто рейтинг сериозно пострада. Хората трябва да проумяват кое е истинско и кое не, без цензура!\" заяви Тръмп.", "date": "2018.08.24", "title": "Тръмп обвини гигантите сред социалните медии, че са въвели цензура"}
{"url": "https://www.24chasa.bg/novini/article/7023764", "text": "36-годишната моделка на \"Плейбой\" Кристина Крафт бе намерена мъртва в дома й във Филаделфия при твърде странни обстоятелства. Според полицията смъртта е била насилствена, предава \"Ел Паис\".  В сряда вечерта криминалисти открили безжизненото тяло на Крафт в апартамента й във Филаделфия. Според местни медии аутопсията е показала, че причината за смъртта е била удушаване, следователно става дума за убийство.  Крафт се е преместила в апартамента само преди седмица, според \"Дейли Мейл\". Няколко дни след това съобщила за кражба с взлом в дома си, като липсвали бижута и маркови чанти, въпреки че някои от стоките били върнати. Според полицията Кристина Крафт е живяла в комплекс от около 100 апартамента. На камерите в сградата се виждал човек, който следва моделката вътре. Според полицията непознатият е избягал, като скочил през балкона. ", "date": "2018.08.24", "title": "Откриха мъртва моделка на \"Плейбой\" във Филаделфия, вероятно удушена"}
{"url": "https://www.24chasa.bg/novini/article/7023805", "text": "Румънската гранична полиция е заловила на граничния пункт Нъдлак (на границата с Унгария) 5 тона прекурсор за производство на хероин и 20 килограма кокаин с чистота около 99 процента, съобщи главният прокурор на Дирекцията за разследване на престъпленията на организираната престъпност и тероризма (ДРПОПТ) Феликс Банила, цитиран от Аджерпрес. Наркотиците били открити при рутинна проверка на 22 август на регистриран в чужбина ТИР, управляван от чуждестранен гражданин. Превозното средство трябвало да премине през Румъния. Шофьорът е задържан в предварителния арест за 30 дни. Банила уточни, че от петте тона оцетен анхидрид, който е бил заловен, може да се произведе 1 тон хероин. Веществото било разпределено в контейнери от по един тон, а кокаинът бил опакован в найлонови торбички, уточни началникът на ДРПОПТ.", "date": "2018.08.24", "title": "5 тона прекурсор за производството на хероин заловиха в Румъния"}
{"url": "https://www.24chasa.bg/novini/article/7023573", "text": "Съветникът на американския президент по въпросите на националната сигурност Джон Болтън заяви днес, че САЩ са готови да подкрепят евентуално споразумение за територията между Сърбия и Косово, ако то бъде постигнато, предаде ТАСС, цитирана от БТА. \"Ако двете страни могат да решат въпроса, ние не изключваме териториални поправки\", каза Болтън на пресконференция в Киев. Той добави, че САЩ не могат да се намесват в преговорите, но повтори, че ако Сърбия и Косово постигнат споразумение, което удовлетворява и двете страни, Вашингтон ще бъде готов да го подкрепи.", "date": "2018.08.24", "title": "Джон Болтън: САЩ са готови да подкрепят териториален компромис за Косово"}
{"url": "https://www.24chasa.bg/novini/article/7023619", "text": "Руският министър на отбраната Сергей Шойгу и турският му колега Хулуси Акар обсъдиха днес в Москва въпроси, свързани със стабилизирането на ситуацията в Сирия и военно-техническото сътрудничество между двете страни. Това съобщи руското министерство на отбраната, цитирано от ТАСС. Министърът на отбраната Сергей Шойгу се срещна днес с министъра на отбраната на Турция Хулуси Акар и с ръководителя на турската Национална разузнавателна организация Хакан Фидан, които пристигнаха на работно посещение в Москва. Министрите на отбрана на Русия и Турция продължиха диалога за обстановката в Сирия, започнат преди седмица в Москва, се казва в изявление на министерството на отбраната на Русия, предава БТА. По време на срещата са били обсъдени и въпроси, свързани с осигуряването на регионална сигурност и по-нататъшното развитие на военно-техническото сътрудничество. Предишната среща на министрите на отбраната на Русия и Турция се състоя на 17 август в Москва.", "date": "2018.08.24", "title": "Русия и Турция обсъдиха ситуацията в Сирия"}
{"url": "https://www.24chasa.bg/novini/article/7023616", "text": "Досега са изнесени за утилизация 1180 тона от опасното вещество трихлоретан от територията на фалиралото дружество \"Полимери\", съобщи областният управител на Варна Стоян Пасев, цитиран от БТА. Той уточни, че това е около половината количество от веществото. През август заводът във Франция, където се утилизира веществото, е в едномесечна почивка, заради корозия на едната система, но от 1 септември продължаваме, каза Пасев и допълни, че според него ще се справим в срок и до края на октомври трихлоретанът ще е изнесен и утилизиран. Извозването на трихлоретана от територията на завода започна в началото на годината. За извозването и утилизирането му правителството отпусна миналата година 12 милиона лева без ДДС.", "date": "2018.08.24", "title": "Изнесоха за утилизация 1180 тона трихлоретан от \"Полимери\""}
{"url": "https://www.24chasa.bg/novini/article/7023617", "text": "Близо 5000 нарушения на пътя установили от МВР само за един ден. От данните на вътрешното ведомство за вчерашния ден става ясно, че са проверни над 6000 превозни средства. 1400 човека са карали с превишена скорост. 85 човека вече са с отнети книжки Засилените проверки ще продължат до края на септември.", "date": "2018.08.24", "title": "Близо 5000 нарушения на пътя установили от МВР само за един ден"}
{"url": "https://www.24chasa.bg/novini/article/7023638", "text": "Руски учени намериха идеално запазен фосил на древно конче в сибирската вечна замръсналост, съобщи Асошиейтед прес. Фосилът, открит в Якутия, има запазена кожа, грива, копита и опашка. Учени от руския Североизточен федерален университет, които представиха находката, казаха, че той е на 30 000 до 40 000 години. Те мислят, че кончето е било на около два месеца, когато е умряло, разказва БТА.  Семьон Григориев, ръководител на Музея на мамута в Якутск, каза, че е бил изненадан от идеалното състояние на фосила. Той отбеляза, че това е най-добре запазеното древно жребче, намирано досега. Кончето е открито в широкия 100 м кратер Батагайка в тайгата в Източен Сибир.", "date": "2018.08.24", "title": "Откриха запазен фосил на древно конче в Сибир"}
{"url": "https://www.24chasa.bg/novini/article/7023637", "text": "За издирване е обявен мъж на 58 години, жител на град Димитровград. Мъжът се казва Димитър и има психични проблеми, бил е лекуван в клиниката в Болярово, от където е изписан на 30 юли. Той е дружелюбен и не е агресивен, предаде  . На 10-ти август към 1:00 часа сутринта, след като е бил прегледан от екип на бърза помощ е върнат в дома си, а няколко часа по-късно е установено, че е изчезнал безследно от жилището, в което е живеел на ул. Цар Борис в Димитровград, съобщи неговата майка. Вратата на жилището е била разбита, според думите ѝ. На 12-ти август мъжът е обявен за издирване, потвърдиха от полицията, но до момента няма данни за неговото местонахождение и здравословно състояние. Майката на Димитър моли, ако някой има данни за него, да съобщи в районния полицейски участък, на телефон 112 или на майката на мъжа: Станка - 0879645188.", "date": "2018.08.24", "title": "Издирват 58-годишен мъж от Димитровград с психични проблеми"}
{"url": "https://www.24chasa.bg/novini/article/7023658", "text": "Задържан е собственик на магазин за риба, ударил данъчен служител по време на опит да извърши проверка на обекта. Инцидентът е станал в района на общинския пазар \"Краснодар\" в Бургас. Това съобщиха от Областната дирекция на МВР в морския град. Пострадалият бил със свои колеги, които били блъскани и грубо обиждани от собственика на магазина. Същият е ударил с крак единия от служителите, в момент, в който се навел да събира от земята разпилени документи и вещи. Собственикът на магазина е задържан за срок до 24 часа, като по случая е образувано бързо полицейско производство.", "date": "2018.08.24", "title": "Собственик на магазин за риба в Бургас удари данъчен служител, задържаха го"}
{"url": "https://www.24chasa.bg/novini/article/7023657", "text": "37-годишна, обявена за общонационално издирване, е причинила пожара в сградата на бившата детска градина, разположена на кръстовището на \"6-ти септември\" и \"Александър Батенберг\". Това съобщиха от ОД на МВР в града, цитирани от БТА. Задържаната е направила пълни самопризнания за стореното. През полицаите разказала, че пожарът възникнал, докато пребивавала в една от стаите на изоставената постройка с 36-годишен бургазлия, с който пушили цигари и се забавлявали. Пожарът в сградата възникна на 12 март тази година.", "date": "2018.08.24", "title": "Обявена за издирване запалила изоставена детска градина в Бургас"}
{"url": "https://www.24chasa.bg/novini/article/7023659", "text": "Излязло като от компютърна игра закононарушение извърши 13-годишно момче в Роуд Айлънд, САЩ. То открадна линейка, направи катастрофа с двама пострадали и излетя от пътя. Си Би Ес съобщава, че инцидентът е станал в град Ковънтри. Парамедиците били извикани именно за да прегледат момчето. При все още неизяснени обстоятелства обаче то се прехвърлило в кабинета на медицинския автомобил и потеглило. Линейката блъснала моторист, след което паднала в дълбока канавка. При инцидента пострадали момчето и пожарникар, който вероятно е останал в автомобила при изненадващото му потегляне. Нараняванията на всички са леки, като огнеборецът вече е изписан, предава  . От полицията посочиха, че според възприетия протокол ключовете на линейката винаги се оставят на таблото и това е улеснило младежа. По първоначална информация той е със заболяване от аутистичния спектър. Линейката беше извадена и ще се наложи да отиде на ремонт. Тя е само на два месеца.", "date": "2018.08.24", "title": "13-годишен открадна линейка, блъсна моторист и катастрофира в Роуд Айлънд"}
{"url": "https://www.24chasa.bg/novini/article/7023679", "text": "Сайтът на Комисията за финансов надзор работи безпроблемно, съобщиха от финансовия регулатор. Уточнението се наложи заради  . Комисията за финансов надзор обявява още, че в момента се работи по изграждането на нов сайт на комисията, тъй като старият не е модернизиран от доста дълго време. С тази цел се извършват технически операции, поради които днес, 24.8.2018 г., за около час е бил недостъпен един от порталите, а именно „Електронен регистър и картотека“. След приключването на техническите действия достъпът до портала е възстановен и в момента той работи. Намираме за некоректни и манипулативни внушенията, които се съдържат в заглавието на БТВ, и опитите за аналогия с проблемите на Търговския регистър, уточняват още от комисията.", "date": "2018.08.24", "title": "КФН: Сайтът ни работи, модернизираме го, нямаше го само час"}
{"url": "https://www.24chasa.bg/novini/article/7023683", "text": "Държавният глава Румен Радев ще участва в тържественото отбелязване на 141 години от Шипченската епопея през Руско-турската освободителна война от 1877-1878 г., съобщиха от прессекретариата на държавния глава. Президентът ще се включи в туристическия поход, който в 11.45 часа ще достигне до връх Шипка. В 12.00 часа президентът и върховен главнокомандващ Въоръжените сили Румен Радев ще приеме почетния строй на Националната гвардейска част, след което ще бъде отслужена заупокойна молитва. Държавният глава ще произнесе слово и ще положи венец пред Паметника на свободата. От 13.00 часа ще се състои възстановка на шипченските боеве. В 20.45 часа държавният глава ще приеме почетния строй на Националната гвардейска част на площад \"Възраждане\" в Габрово в чест на 141-та годишнина от Шипченската епопея, след което ще произнесе слово. Тържествена проверка-заря е от 21.05 часа.", "date": "2018.08.24", "title": "Радев ще се включи в похода до връх Шипка"}
{"url": "https://www.24chasa.bg/novini/article/7023691", "text": "Испанското социалистическо правителство одобри указ за ексхумирането на тленните останки на диктатора Франсиско Франко от мемориалния комплекс \"Долината на падналите\", за да бъдат препогребани другаде, съобщи вицепремиерът Мария дел Кармен Калво, цитирана от Франс прес и БТА. Честваме 40-ата годишнина на демократична Испания и един стабилен и зрял конституционен ред, а те са несъвместими със съществуването в мемориала на гроб, който продължава да слави личността на Франко, подчерта на пресконференция Калво. \"В \"Долината на падналите\" могат да почиват само тленните останки на загиналите в Гражданската война\", отбеляза тя, цитирана от Ройтерс. Според вицепремиера ексхумирането, на което семейството на бившия диктатор остро се противопоставя, може да се извърши до края на годината. Предстои одобреният от кабинета указ да бъде гласуван от Конгреса на депутатите (долната камара в парламента), където социалистите са малцинство. Те обаче могат да разчитат на подкрепа от радикалната лява партия \"Подемос\", каталунските сепаратисти и баските социалисти, за да получат необходимото им обикновено мнозинство. Ексхумирането на останките на Франко от мемориала, построен по негово нареждане на 50 км северозападно от Мадрид, ще е паметно събитие в Испания, която още носи обществените и политически белези от Гражданската война от 1936-1939 г., отбелязва Асошиейтед прес.", "date": "2018.08.24", "title": "Испанското правителство разреши ексхумирането на Франсиско Франко"}
{"url": "https://www.24chasa.bg/novini/article/7023704", "text": "Около 150 мигранти, на които не беше разрешено да слязат от кораб на италианската брегова охрана на остров Сицилия, започнаха гладна стачка, съобщи в Туитър сенатор от италианската опозиция, цитиран от ДПА. \"Току-що научих от пристанищната управа, че на кораба \"Дичоти\" има напрежение и че мигранти са започнали гладна стачка\", написа Давиде Фараоне от Демократическата партия. \"В резултат на това от съображения за сигурност посещенията на кораба в израз на солидарност и за проверка на място на условията бяха преустановени\", допълни той. Сто и деветдесет мигранти бяха спасени преди седмица от \"Дичоти\". Тринадесет души, които се нуждаеха от медицинска помощ, бяха свалени на брега, а корабът с останалите 177 е на пристан в Катания. Под натиска на хуманитарни организации италианският вицепремиер и вътрешен министър Матео Салвини позволи в сряда 27 деца да слязат на брега. За останалите мигранти обаче той каза, че ще останат на борда, докато не бъдат поети от другите страни от Европейския съюз. В Брюксел днес е свикана мини среща на върха с участието на 12 страни от ЕС (т. нар. \"ос на желаещите\"), която има за цел намирането на дългосрочно решение на проблема със спасяваните в Средиземно море мигранти.", "date": "2018.08.24", "title": "Мигрантите, блокирани на италиански кораб, започнаха гладна стачка"}
{"url": "https://www.24chasa.bg/novini/article/7023685", "text": "Военните министерства и специалните служби на Турция и Русия ще продължат работата си за установяване на стабилност в Сирия. Това заяви днес турският външен министър Мевлют Чавушоглу след разговори с руския му колега министър Сергей Лавров в Москва, съобщи ТАСС. Колегите от военните ведомства и специалните служби ще продължат работата по въпросите, свързани с намаляване на насилието в Сирия и установяването на мир и стабилност в региона, каза Чавушоглу на съвместна пресконференция с Лавров. Той посочи още, че Анкара се обявява за скорошно създаване на комисия за съставяне на нова конституция на Сирия и в най-скоро време турска делегация ще проведе в Женева съответни преговори със специалния пратеник на генералния секретар на ООН за Сирия Стафан де Мистура, предава БТА.  Необходимо е в най-скоро време да започнем работа за формирането на конституционна комисия, каза Чавушоглу. Той заяви още, че извършването на военна операция в Идлиб за унищожаване на терористите може да стане причина за бежански поток и да подкопае доверието към Турция и Русия (за Сирия). Чавушоглу припомни, че Идлиб е една от зоните за деескалация в рамките на формата от Астана. В момента в Турция има около три милиона бежанци и за тях се изразходват огромни средства. За всички е важно да ликвидирането на радикалните елементи, тъй като те представляват заплаха за националната сигурност. Това е важно и за Русия, и за Запада, но разграничаването на терористите и гражданите трябва да се извършва прецизно, отбеляза турският външен министър.", "date": "2018.08.24", "title": "Чавушоглу обсъди с Лавров стабилността в Сирия"}
{"url": "https://www.24chasa.bg/novini/article/7023725", "text": "Хиляди войници от севернокорейските строителни войски в зелени униформи и с яркочервени каски вършат всичко - от изкопи до изграждане на стените на многоетажни жилищни блокове и правителствени сгради в северния град Самджийон близо до границата с Китай. Самджийон е един от основните центрове на предприетата в цялата страна преди 70-ата годишнина от създаването на КНДР колосална строителна кампания, която лидерът Ким Чен Ун нарече символична битка срещу всеки, който дръзне да се противопостави на страната му. Отбелязването на годишнината на 9 септември се очертава като най-голямото събитие от идването на власт на Ким в края на 2011 г. Наред с огромните митинги в Пхенян, които ще се състоят на този ден, и възобновяването на масовите физкултурни спектакли на стадиона - запазена марка на Северна Корея - Ким изпрати войници и също толкова като брой редови граждани да строят сгради, да поправят пътища и да работят по друга инфраструктура с невиждани в последните години мащаби. Трескавото строителство цели да подобри условията на живот, спазвайки едно от ключовите обещания на Ким към нацията - да даде тласък на икономиката, така че на хората повече да не им се налага \"да затягат коланите\". Това обаче е и демонстрация на мощта на режима му пред подкрепяните от САЩ международни санкции, които имат за цел да притиснат икономиката му и да го принудят да се откаже от ядрените си оръжия. Ким изтъкна това политическо послание при посещение в Самджийон заедно със съпругата си миналата седмица. Цитиран от държавните медии, той заяви, че \"постоянните санкции и спъващи действия на вражеските сили\" са били сериозна пречка, но севернокорейският народ е показал, че е на висотата на предизвикателството и \"пише история на легендарни чудеса въпреки изключително трудните условия\". Ким заяви, че макар наглед да строи Самджийон, в действителност нацията води символична битка с онези, които се опитват за смажат нейната \"социалистическа цивилизация\". Самджийон се намира в подножието на връх Пектусан, който е силно свързан със семейство Ким и е смятан за духовен център на севернокорейската революция. Парните валяци и други тежки строителни машини са рядкост, така че изграждането на пътища е много трудоемко. Работниците, които се трудят в радиус от близо 20 км от границите на града, запълват дупки с лопати и заравняват повърхността с дървени инструменти. Строителните работи превърнаха Самджийон от относително заспало провинциално селище, заобиколено от картофени ниви, в център на бурна дейност. Правителството казва, че той трябва да е модел за бъдещи проекти за развитие в национален мащаб. Асошиейтед прес беше допусната да види града в същия ден, когато там беше Ким, но не й бе разрешено да прави снимки. Важен аспект на строителния бум, е че голяма част от работите се извършват извън Пхенян. При управлението на три поколения от династията Ким столицата получаваше основния дял от финансирането и е далеч по-развита от останалата част от страната, поради което има поразителна разлика между столичния град и провинциите. Освен в Самджийон големи строителни проекти са в ход в още няколко града, включително 20-етажен жилищен небостъргач в източния пристанищен град Чонджин и мащабна туристическа и друга инфраструктура във Вонсан, друг пристанищен град на източния бряг на страната. При управлението на Ким Вонсан се сдоби с ново летище, което властите очакват в близко бъдеще да привлича чуждестранни гости. По крайбрежието бяха построени над дузина хотела. Строителната кампания е още по-амбициозна, имайки предвид колко деликатен е моментът за Ким, който в последните няколко месеца участва в редица срещи на върха - с Китай, Южна Корея и САЩ, опитвайки се намали подкрепата за санкциите и да се наложи на международната сцена като ръководител на ядрена сила. Неговите дипломатически маневри изглежда в много отношения са успешни. Китайски бизнесмени и туристи отново прелитат границите - няколко големи туристически групи посетиха Самджийон миналата седмица, а южнокорейски представители обмислят сериозно начини да се помогне на Севера да подобри пътищата и железопътните си линии. Засилват се обаче съмненията дали Ким наистина възнамерява да изпълни основното искане на Вашингтон и едностранно да се откаже от ядрените оръжия, по чието разработване работи толкова усилено в последните пет години. Това разминаване с Вашингтон може съществено да усложни сближаването на Ким с неговите съседи и да попречи на усилията му да даде тласък на търговията и инвестициите, които са му нужни, за да финансира проектите си за развитие. Ключов показател за позицията на Ким се очаква да бъде планираната за след 9 септември негова среща на върха с южнокорейския президент Мун Дже Ин, този път в Пхенян. Мун, които играе ролята на посредник между Пхенян и Вашингтон, е подложен на силен натиск да договори напредък към ядрено разоръжаване. Без осезаем прогрес той ще бъде принуден да оправдае противопоставянето си на политиката на Вашингтон за \"максимален натиск\" и срещу облекчаването на санкциите. Във всеки случай, Ким изглежда е готов да върви напред. Макар че много подобрения ще бъдат приключени до 9 септември, от строителството в Самджийон става ясно, че плановете на Ким се простират далеч в бъдещето. Десетки сгради все още са в ранен етап на строителство и вероятно ще са нужни още няколко месеца за завършването им. Междувременно кадрите как Ким дава на място указания на висши служители, които трескаво записват всяка негова дума, преобладават в телевизионните новини всекидневно след посещението му в Самджийон. Ядреното разоръжаване обаче се споменава рядко в новините. (БТА)", "date": "2018.08.24", "title": "Пхенян трескаво строи преди 70-ата годишнина от основаването на КНДР"}
{"url": "https://www.24chasa.bg/novini/article/7023735", "text": "17-годишно момиче нападна възрастно семейство в дома им в центъра на Русе. По думите им, тя е била в нетрезво състояние. Тийнеджърката е счупила прозореца, нахлула е в стаята и започнала да души 75-годишна жена, която е инвалид, предаде  . Антоанета и Лука още не могат да се съвземат от случилото се. Възрастната жена, която е трудноподвижна, разказа, че около 4 часа се събудила от блъскане по входната врата. Видяла, че е момиче и помислила, че има нужда от помощ и отворила. \"И като се изправи – силно лъха на алкохол. Върви зад мен и влиза и аз вече виждам, че не мога да се оправя и отворих на мъжа ми вратата и почнах да му викам моля ти се, звъни на полицията. Тя като чу полицията, тръгна оттук, ама значи като лъвица, като сърна прескочи оградата\", каза Антоанета Аркалиева. Съпругът веднага позвънил на тел. 112 и излязъл в края на улицата да чака полицаите. През това време обаче нападателката атакувала отново къщата - строшила стъклото на прозореца и нахлула в стаята. За щастие, Антоанета Аркалиева се е разминала само с натъртвания и синини по тялото. Възрастните хора си обясняват агресията на младата жена и с вероятна употреба на наркотици. Полицаите, които пристигнали на място, успели бързо да заловят нападателката в района. Проверката по случая продължава. В нея участва и инспектор от Детска педагогическа стая.", "date": "2018.08.24", "title": "Непълнолетна нападна 75-годишна жена в дома й в Русе"}
{"url": "https://www.24chasa.bg/novini/article/7023294", "text": "Бургаският апелативен съд измени условната присъда на 18-годишния Златомир Велчев от Айтос, който преди 3 г. уби с автомобил свой приятел и рани други три момчета по пътя Айтос-Бургас. Окръжният съд постанови 18 месеца условно за Златомир, но апелативни магистрати  измениха наказанието в ефективно. Айтозлията бе признат за виновен  за катастрофа и причиняване на смърт по непредпазливост, след като употребил алкохол и седнал зад волана, без да е правоспособен водач. Тежкият пътен инцидент става малко преди полунощ на 31 декември 2015 г. Златомир, който тогава нямал навършени 16 г., празнувал посрещането  2016 г. в к-с.“М. Рудник“ заедно с трима приятели. Към 22 ч. бащата на домакина излязъл от апартамента и момчетата решили да се поразходят с автомобила му. Златомир В. шофирал колата, а до него и на задната седалка били останалите трима младежи. Компанията отишла в Айтос, където празнувала приятелката на Златомир В. Двамата се видели за 10-15 минути и към 23.30 ч. колата потеглила обратно към  Бургас. Шофьорът и тримата пътници били без обезопасителни колани. Към 23.45 ч., на около 200 метра след разклона за  Българово, автомобилът навлязъл в ляв завой. В резултат на високата скорост - 125 км/ч и действието на центробежните сили той поднесъл, станал неуправляем, ударил се първо в дясната мантинела на пътя, след това и в лявата, завъртял се и се ударил още веднъж в лявата мантинела, след което спрял под ъгъл в лявата лента за насрещно движение. След ударите в автомобила останал само подсъдимият, а спътниците му изпаднали от купето. Едно от момчетата - 18-годишният Владислав Вълчев от Бургас изхвърчал на 10 метра от автомобила и загинал.  Установено е, че Златомир е шофирал  в пияно състояние, с концентрация на алкохол в кръвта си 0.84 промила. Пред окръжния съд делото премина по съкратената процедура, а Златомир В. призна изцяло фактите от обстоятелствената част на обвинителния акт и се е съгласи да не се събират други доказателства. Така той получи условна присъда от 18 месеца. Апелативният съд обаче прие, че деянието е със завишена степен на обществена опасност. Подсъдимият е шофирал със скорост на движение многократно надвишаваща разрешената. Освен това в опасност е бил поставен живота и на останалите пътници. Няколко месеца преди престъпление Златомир отново  е управлявал лек автомобил, без правоспособност.  Шофирал е и през 2017г., за което е издадено и влязло в сила Наказателно постановление. Освен това в дома на айтозлията бе намерено солидно количество дрога по време на полицейска акция в началото на тази година. Преди около месец пък той е хванат да шофира надрусан в Айтос. “Упоритата безотговорност на подсъдимия и незачитане на правилата за движение, с което поставя в опасност останалите членове на обществото, изисква по-строго отношение към него“, категорични са бургаските апелативни съдии. Решението подлежи на обжалване и протестиране в 15-дневен срок пред ВКС.", "date": "2018.08.24", "title": "Вкарват в затвора 18-годишния Златомир от Айтос, убил с кола приятел"}
{"url": "https://www.24chasa.bg/novini/article/7023299", "text": "Щатът на прокуратурата в Чепеларе включва 2 прокурори. И след 01.01.2019 г. те ще работят в териториалното отделение ще изпълняват в пълен обем законовите си задължения, включително ще участват в съдебни заседания, ще дават дежурства и ще приемат граждани, съобщават от пресцентъра на прокуратурата по повод протестите в Чепеларе срещу решението на ВСС за закриване на прокуратурата. Един акт на районната прокуратура в Чепеларе излиза на държавата два пъти по-скъпо от средното за страната – 294.69 лева. Средната за районните прокуратури е 152.69 лева. Щатът на РП-Чепеларе е от двама прокурори, а натовареността на този орган трайно е на последните места в страната, казват още прокуратурата. Цената на прокурорския акт е изчислена на базата на заплатите на магистрати и служители, издръжка и т.н. След преминаването на прокуратурата в Чепеларе към РП-Смолян, цената ще падне, защото обвинителят ще използва консумативите и служителите там. Отделно статистическите данни показват траен спад на натовареността на РП-Чепеларе. През 2015 г. тя е била 1.28 на човек при средна за районните прокурори от 2.81 дела. През 2016 г. натовареността в Чепеларе пада на 1.22 (при средна 3.07), а миналата година съотношението е 1.30 към 2.98. „Натовареността на РП-Чепеларе, съобразно правилата, приети от ВСС за периода 1 януари 2017 – 31 декември 2017 г., е 1.3 на прокурор. За сравнение, за РП-Харманли тя е 5.93, за Кърджали – 3.99, за Оряхово – 4.43“, съобщиха още от държавното обвинение. От там посочиха, че по показател „досег със съда“ (всички актове и действия на прокурора във връзка с дейността на районния съд в града), РП-Чепеларе отново е сред прокуратурите с най-ниските стойности: при 98.6 произнасяния средно за страната за 2015 г., в Чепеларе са били 41; през 2016 г. данните показват 35.5 в Чепеларе при средно 95.23, а миналата година 90.39 към 46 за Чепеларе. От прокуратурата напомнят за пореден път, че след 1 януари 2019 г., когато районната прокуратура в Чепеларе се закрива и се открива териториално отделение двамата прокурори ще продължат да работят в града и ще изпълняват в пълен обем законовите си задължения, ще участват в съдебни заседания, ще дават дежурства и ще приемат граждани. „По никакъв начин правоприлагането в съответните населени места няма да бъде нарушено, а ефективното изпълнение на работата на прокуратурата е гарантирано чрез адекватно разпределение на натовареността и оптимално използване на ресурсите. Решението за закриване на единадесет районни прокуратури е прието след внимателна преценка и анализ на няколко основни критерия:", "date": "2018.08.24", "title": "Двамата прокурори в Чепеларе остават"}
{"url": "https://www.24chasa.bg/novini/article/7023302", "text": "Руският министър-председател Дмитрий Медведев не се е появявал публично от 10 август, когато беше на посещение в Камчатка, пишат руски медии. Официално премиерът не е в отпуск, но участията в заседания на правителството и други мероприятия са отменени, предава  .  От правителствената пресслужба са отговорили на официални запитвания от медиите, че министър-председателят е получил травма при спортни занимания и тя не му позволява да ръководи заседанията на кабинета. „Травмата на премиера не му позволява да участва в публични мероприятия“, пише РБК, цитирайки пресслужбата на правителството. Същевременно някои руски медии пишат, че Медведев е застигнат от „проклятието на пенсионерите“, визирайки неотдавнашните мерки на правителството, които повишиха пенсионната възраст до 65 години.", "date": "2018.08.24", "title": "Медведев не се е появявал публично от 10 август, имал спортна травма"}
{"url": "https://www.24chasa.bg/novini/article/7023297", "text": "Лекар от източната част на Демократична република Конго е приет в болница с ебола. Идентифицирани са 97 от неговите контакти в района, който е почти изцяло обкръжен от въоръжена милиция, съобщи Световната здравна организация, предаде Ройтерс, цитирана от БТА. \"За първи път ние потвърдихме случай и контакти в един силно несигурен район. Това е наистина проблем, който ние очаквахме и от който се страхувахме\", каза доктор Питър Салама, заместник-генерален директор на СЗО по въпросите за подготовка за действия и реакция в извънредни ситуации. Град Оича е почти напълно обкръжен от бойци на угандийската ислямистка милиция, нарекла се Съюзени демократични сили, която действа и в Демократична република Конго, разказа Салама.", "date": "2018.08.24", "title": "Лекар от Конго се зарази с ебола"}
{"url": "https://www.24chasa.bg/novini/article/7023321", "text": "В Северна Корея днес започна вторият кръг от срещи на разделени от Корейската война семейства, предаде Асошиейтед прес. Над 300 южнокорейци заминаха за планината Кумгансан (Диамантената планина), където в продължение на три дни ще имат възможност да се срещнат със свои роднини. По-рано тази седмица същата възможност имаха и други около 200 южнокорейци, които заминаха за Кумгансан, за да се съберат със своите роднини, предаде БТА. На днешните срещи 85-годишна севернокорейка в традиционно корейско облекло се разрида, докато докосваше лицето на 100-годишната си сестра от Южна Корея. Двама братя на по над 80 години също плакаха, заобиколени от свои роднини. Тазседмичните събирания на семейства бяха организирани, след като двете Кореи предприеха стъпки за подобряване на отношенията. Започналият днес втори кръг от срещи на разделени семейства ще продължи до неделя. През тези дни общо 83 севернокорейци ще се срещнат с около 300 свои роднини от Южна Корея, отбелязва ДПА.", "date": "2018.08.24", "title": "Започна 2-ят кръг от срещи на разделени от Корейската война семейства (Снимки)"}
{"url": "https://www.24chasa.bg/novini/article/7023315", "text": "Русия и Турция в скоро време ще създадат механизъм за консултации за опростяване на визовия режим за определени категории турски граждани. Това заяви днес руският външен министър Сергей Лавров след разговори с турския си колега Мевлют Чавушоглу, съобщи ТАСС, цитирана от БТА.  Потвърдена бе готовността на Русия за преговори за опростяване на визовия режим за определени категории турски граждани, ще се заемем с този въпрос в най-скоро време, уточни Лавров. Русия и Турция ще полагат общи усилия за връщането на сирийските бежанци в родината им, което ще помогне за политическото уреждане на кризата в Сирия, заяви руският външен министър. Москва и Анкара са заинтересовани от сътрудничество при създаването на условия за безопасното връщане на сирийските бежанци в родината им, каза Лавров. Ще полагаме съвместни усилия, за да може тези процеси да помогнат за стабилизиране на обстановката, посочи той. Планираме да полагаме усилия с цел окончателно ликвидиране на терористите от територията на Сирия, както и за установяване на мир и стабилност в страната, добави Лавров.", "date": "2018.08.24", "title": "Лавров: Скоро ще опростим визовия режим за някои турски граждани"}
{"url": "https://www.24chasa.bg/novini/article/7023333", "text": "Нови възможности за участие на български учени в проекти на Европейската организация за ядрени изследвания (ЦЕРН) в Женева бяха обсъдени по време на срещата на министъра на образованието и науката Красимир Вълчев с нашите изследователи в Швейцария. Министър Вълчев се срещна още с генералния директор на ЦЕРН Фабиола Джаноти, с директора на дирекция \"Ускорители и технологии\" Фредерик Бродри и с директора на дирекция \"Отношения със страните-членки на ЦЕРН\" Шарлот Уаракул. Министърът бе запознат с експеримента CMS, в който има значително българско участие. Това е един от големите детектори на елементарни частици в Големия адронен ускорител в ЦЕРН, в чиято поддръжка и експлоатация България участва от 1999 г. Изследванията на структурата на материята имат влияние за развитието у нас на физиката на високите енергии, ядрената физика, информатика, електроника, медицина и др. От 2008 година досега в ЦЕРН са обучени 640 български преподаватели по физика и природни науки, директори на математически и природоматематически гимназии. От 2014 година има и втора специална програма за учители по IT технологии и инженерни дисциплини от професионални гимназии. По програма на ЦЕРН за двуседмично обучение на ученици са обучени и 3600 деца.", "date": "2018.08.24", "title": "Министър Вълчев в ЦЕРН, още наши учени ще участват в ядрените изследвания"}
{"url": "https://www.24chasa.bg/novini/article/7023344", "text": "Ръст на оборотите на обектите по цялото Черноморие за юни 2018 г. в сравнение със същия период на миналата година, отчитат от НАП. Данните, които фискалните устройства подават към НАП всеки месец, показват тенденция за увеличаване на отчитаните приходи от магазините и заведенията по морето. Оборотите на всички обекти по цялото ни Черноморие през юни 2018 г. са 1,127 млрд. лв. Това съобщиха от пресцентъра на НАП. От НАП уточняват също, че по-високи приходи са регистрирани от заведения и магазини, както на юг, така и на север. Така например, в Приморско през юни тази година, в сравнение с юни 2017 г., е отчетен 75% ръст, а в Кранево – 57 на сто. Повишаване на регистрираните обороти има и в Обзор – 21%, Варвара – 41 на сто, Синеморец – 23%. Според приходната администрация, чувствителното подобряване на фискалната дисциплина се дължи на засиленото присъствие на служителите от звеното за фискален контрол на НАП по българското Черноморие. И тази година стотици данъчни инспектори, съвместно с органите на МВР и Агенция „Митници“, извършват лятна контролна кампания по Черноморието. От началото на кампанията досега са осъществени общо над 8900 проверки, като запечатаните до този момент обекти са 210. От НАП припомнят, че и през тази година неиздаването на касова бележка се санкционира незабавно със запечатване на търговския обект, освен обичайната глоба, но основната цел на проверяващите е да насърчат доброволното спазване на данъчните изисквания. От приходното ведомство използват също и дистанционната връзка на всеки касов апарат със сървърите си, за да откриват рискови търговци, чиито продажби значително се различават от обичайните. Освен хотели, ресторанти, барове, магазини, паркинги и други търговски обекти, на мониторинг са подложени борси и тържища, които снабдяват хотелите с храни и напитки, допълват от НАП. Сигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на infocenter@nra.bg.", "date": "2018.08.24", "title": "Растат оборотите по цялото Черноморие"}
{"url": "https://www.24chasa.bg/novini/article/7022472", "text": "На 26 август, неделя, българи в Лондон ще нахъсват недоволството си от властта в София. След тази репетиция те се канят да излязат пред българския парламент, а на 22 септември, Деня на Независимостта, идеологът им Емил Русанов ще направи нова партия по подобие на еквадорската социалистическа ПАИС. Емигрантът в Лондон се стреми към политическа кариера, след като вече веднъж неуспешно се пробва през 2014 г. като евродепутат в Лондон от ЕП (Europeans Party). Това е британска партия, която представлява интересите на проевропейски настроените имигранти и местни във Великобритания. Русанов е зам.-шеф на ЕП, а лидер е румънският зъболекар Томи Томеску. Партията е създадена като отговор на агресивната политика срещу имигрантите на националистическата партия UKIP с председател Найджъл Фараж. Самият Русанов силно харесва идеите за референдуми, но не в Швейцария, а в Еквадор. 4-и мандат там управляват социалисти, определяни като леви популисти, които строят свой социализъм. От публикациите на Русанов в социалните мрежи се разбира, че той е върл почитател на предишния президент Рафаел Кореа, който Миналата година Кореа отстъпи президентството на своето вице - Ленин Морено, който продължава линията. Русанов постоянно препоръчва опита на еквадорските социалисти популисти и дава линкове на последователите си към материали за тях. Революционният календар на Русанов може да бъде видян на фейсбук страницата “Будилник парти”. Там той рекламира и фолк концертите в своята кръчма “Дивият петел”, където са гостували почти всички известни чалга звезди от България. На 10 август в групата на “Будилник” Новините за националния протест, който да копира румънския, вървят и в масови български сайтове от дни. Самият Русанов някъде в мрежата им благодари да рекламата и има за какво. Макар че се възхищават на зрелищните сблъсъци в Букурещ, от кръга “Будилник” досега не успяват да акумулират достатъчно гражданска енергия. Шумно промотираният юлски протест пред посолството ни в Лондон не събира очакваното множество - от 200 хиляди българи в английската столица идват 30. Въпреки претенциите за значимост той не се превръща в събитие, но провокира гневни реакции у наши сънародници. Емилия Атанасова избухва във фейсбук:  Атанасова, която живее от 15 г. в Лондон, се занимава с фамилна терапия. Тя твърди, че популярността на Русанов се е сринала от “въпросната седянка” пред посолството, въпреки че проявата била предхождана от сериозна тролска активност в групите на българите в Лондон. “ Според Емилия Атанасова тридесетината протестиращи пред посолството били “възрастни, с очевидна симпатия към съветското време”. Тя уточнява, че не е “Будилник”,  Очевидно Емил Русанов не разчита на своята съименничка Емилия Атанасова за протеста в София, където той има намерение “да се помете мафията в парламента” на 16 септември. Издателят на “Будилник” е регистрирал и фейсбук група “Българи в България и чужбина против геноцида на Борисов”. Преди 2 месеца, когато пред посолството ни в Лондон се събрали тридесетината съидейници на Русанов, планирали да демонстрират и пред посолството ни в Мадрид и пред консулството ни във Франкфурт. Имало нагласа недоволните да скандират и пред европейските институции в Брюксел, за да обяснят, че хората в България са подложени на геноцид. Самият Русанов се хвали, че групата му наброява 10 хиляди. Прави го на 30 юни в предаването на Сашо Диков по тв BiT, която по това време е свързвана с укрилия се в Белград банкер Цветан Василев. Медии виждат съвпадение, защото във фейсбук страницата на предприемчивия българин често публикуват хора от страницата и блога “Войната срещу КТБ”, които са създадени от бивши служители и симпатизанти на банкера Цветан Василев, както сами са се определили. Така или иначе, грандиозните планове от началото на лятото не се сбъдват и пред българските посолства и в Брюксел не се появяват хората на Русанов. Сега пак ще пробват протести пред дипломатическите служби на България по света. Пак на 16 септември, дори има и час - 11 часа. 1200 души са подкрепили призива досега. До вчера Сред тях има емигранти от Великобритания, Германия, Испания, Франция, Италия и Швеция. На традиционното си вечерно общуване в реално време живеещите в чужбина българи избрали датата за сваляне на правителството. Протестът е под мотото “Не преговаряме с престъпници и национални предатели”. Организаторите му са радикално настроени - искат не просто сваляне на правителството, но и Според революционерите в парламента вече не трябвало да има партии, нито бройката на депутатите да е 240. Искат мажоритарни избори и управление по швейцарски модел. Решени са да потърсят сметка за откраднатото до момента, дори и да отнеме време. Хората от “Будилник” се нахъсват, че България трябва да бъде управлявана от партия, която досега не е била във властта. И зоват за смяна на системата на управление по швейцарския модел - чрез референдуми преди вземането на всяко важно решение в държавата. Допитването до народа трябвало да става на базата на блокчейн технологиите. Според лондонските съзаклятници народът трябва да решава включително как да се разпределят местните и националнят бюджет, европейските фондове и проекти. Настояват за електронно дистанционно гласуване - нещо, което парламентът вече въведе с Изборния кодекс. Кръгът “Будилник” се обявява също за смяна на избирателната система - мажоритарен пряк избор с възможност за отзоваване на всички длъжности в държавата - главен прокурор, министър-председател, президент, министри, кметове и полицейски началници. Това е идентично с исканията на “Шоуто наСлави”. Мажоритарният избор е нещо, за което от предаването от години се борят.", "date": "2018.08.24", "title": "Фенът на еквадорските социалисти Русанов пробва в България румънски бунт от своя бар “Дивият петел”"}
{"url": "https://www.24chasa.bg/novini/article/7023371", "text": "Съединените щати обвиниха вчера Китай, че дестабилизира китайско-тайванските отношения, след като президентът на Салвадор Санчес Серен обяви във вторник, че прекъсва дипломатическите връзки с Тайван, предаде Франс прес. \"Съединените щати ще продължат да се противопоставят на опитите на Китай да дестабилизира китайско-тайванските отношения и да се намесва политически в западното полукълбо\", посочва Белият дом в изявление и добавя, че решението на Салвадор да скъса дипломатическите си връзки с Тайван и да установи такива с Пекин ще повлияе на икономиката и сигурността и на двете Америки, предава БТА. В изявлението се казва също, че САЩ ще преосмислят отношенията си със Салвадор. Китайското външно министерство прикани днес Съединените щати да оценяват правилно установяването на дипломатически отношения между Китай и Салвадор, предаде Ройтерс. Говорителят на министерството Лу Кан призова по време на проведена днес официална пресконференция други страни да не се намесват във вътрешните работи на Салвадор във връзка с решението му да прекрати отношенията си с Тайван, посочва ТАСС. Тайванското президентство изрази днес благодарността си към САЩ за позицията им по случая с решението на Салвадор, отбелязва Ройтерс.", "date": "2018.08.24", "title": "Вашингтон: Китай дестабилизира отношенията си с Тайван"}
{"url": "https://www.24chasa.bg/novini/article/7023384", "text": "Търговска мисия от Алабама ще посети България на 27 и 28 септември, съобщиха от Българската търговско-промишлена палата. Търговската секция на посолството на САЩ, съвместно с Американската търговска камара в България и с подкрепата на палата, ще организират индивидуални срещи за седем американски фирми в секторите: минна промишленост, строителство, нефт и газ, селско стопанство, железопътна инфраструктура, сигурност, дървообработваща промишленост, производство на техника за метеорологични прогнози. Днес ръководството на Палатата е имало среща с новоназначения търговски аташе към посолството на САЩ Мигел Ернандес, на която са били обсъдени възможностите за развитие на търговско-икономическите отношения между България и САЩ.", "date": "2018.08.24", "title": "Седем американски компании в България през септември"}
{"url": "https://www.24chasa.bg/novini/article/7023383", "text": "Германският канцлер Ангела Меркел днес отхвърли възможността за бързо присъединяване на Грузия към НАТО, чиито лидери бяха обещали през 2008 г. на бившата съветска република, че може бързо да влезе в алианса, предаде Франс прес. \"Не виждам бързо членство на Грузия в НАТО, това е позицията на Германия\", посочи Меркел на среща със студенти в университета в Тбилиси. \"Нещата стават постепенно\", добави тя. Меркел призова за \"продължаване на процеса на сближаване на Грузия с НАТО\" а каза, че в тази посока трябва да се върви \"стъпка по стъпка\", предаде ТАСС. Срещата на германския канцлер със студенти беше излъчвана на живо от няколко телевизионни канала.  През ноември 2002 г. тогавашният президент на Грузия Едуард Шеварднадзе заяви на среща на високо равнище в Прага, че страната му иска да влезе в НАТО. Този стремеж потвърди и следващият държавен глава Михаил Саакашвили. Новото правителство, дошло на власт след победата на коалицията \"Грузинска мечта\" през октомври 2012 г., продължи курса на интеграция с НАТО, предава БТА.  На срещата на върха на Северноатлантическия алианс в Букурещ през 2008 г., неговите лидери обещаха на Грузия, че един ден тя може да стане член, но под натиска на Меркел и тогавашния френски президент Никола Саркози отказаха да дадат на страната статут на официален кандидат. По-късно днес канцлерът Меркел пристигна в арменската столица Ереван, а кацането на самолета й на международното летище Звартноц беше предавано от няколко местни телевизии. Меркел беше посрещната от премиера на Армения Никол Пашинян и членове на правителството. Пресслужбата на Пашинян съобщи, че е планирана среща на Меркел с арменския й домакин, след което двамата ще направят изявления пред журналисти. Предвидена е и среща на Меркел с президента на Армения Армен Саркисян. Това е първа визита на висш представител на германското ръководство в Армения.", "date": "2018.08.24", "title": "Меркел: Не виждам бързо членство на Грузия към НАТО"}
{"url": "https://www.24chasa.bg/novini/article/7023372", "text": "Южноафриканското правителство заяви, че е повикало на разговор най-високопоставения дипломат на САЩ в РЮА, техния шарже д'афер. Поводът е бил да се изрази пред него \"недоволството на хората\" от публикацията на президента Доналд Тръмп в Туитър за отнемане на ферми от бели собственици и \"масови убийства на фермери\", предаде Асошиейтед прес, цитирана от БТА. Южноафриканските власти заявиха, че са изразили разочарование пред американския шарже д'афер Джеси Лапен от това, че в случая не са били използвани наличните дипломатически канали. Правителството на РЮА посочва, че публикацията на Тръмп в Туитър се основава на \"фалшива информация\" и служи \"единствено за поляризиране на дебатите по тази деликатна и изключително важна тема\". В Южна Африка в момента се водят дебати за поземлената реформа, която цели да се поправи историческата несправедливост, лишила чернокожите от земята им, отбелязва Асошиейтед прес. Част от бялото малцинство твърди, че реформата ще подтикне към насилствени посегателства срещу имотите им. В съобщението си южноафриканските власти допълват, че работят чрез парламента и други платформи за намиране на решение на поземления въпрос, предаде Ройтерс.", "date": "2018.08.24", "title": "Южна Африка разгневена заради публикация на Тръмп за убийства на фермери"}
{"url": "https://www.24chasa.bg/novini/article/7023391", "text": "Служители на Митница Лом предотвратиха контрабанден внос на над 1500 таблетки от медикамента \"Ривотрил\", който съдържа наркотично вещество, съобщиха от Агенция \"Митници\". На 22 август инспектори от Митнически пункт Връшка чука спрели за проверка лек автомобил \"Тойота Ярис\" с българска регистрация, пътуващ от Сърбия за България. При проверката в пътническа раница и в жабката на автомобила митническите инспектори открили недекларирани 1530 броя таблетки /51 кутии по 30 хапчета във всяка/ от медикамента \"Ривотрил\". Образувано е досъдебно производство по описа на Митница Лом. 43-годишният български гражданин, управлявал автомобила, е задържан за срок от 24 часа. Работата по случая продължава, уточняват от Агенцията.", "date": "2018.08.24", "title": "Опитаха да внесат контрабандни хапчета с наркотик в тях, хванаха ги на митницата в Лом"}
{"url": "https://www.24chasa.bg/novini/article/7023420", "text": "Седмият премиер на Австралия за последните 11 години Скот Морисън се наложи в политиката като умерен консерватор, който умее да върши работа. Той влезе във федералната политика през 2007 г. - важна година, защото след това нито един министър-председател не е изкарал докрай мандата си заради многобройните вътрешнопартийни преврати в Канбера. Християнин евангелист, който цитира Библията, Морисън прекара първите си години в опозиция като министър в сянка с различни ресори, включително жилищна политика и местно самоуправление. През 2013 г., когато водената от Тони Абът Австралийска либерална партия спечели федералните избори, Морисън оглави като министър влиятелния ресор \"Имиграция и охрана на границите\". В международно измерение той стана известен като мозъка зад така наречената операция \"Суверенни граници\", която доведе до спиране на потока от лодки с нелегални имигранти, тръгнали към Австралия, и тяхното връщане. Тази спорна политика беше определена от ООН като нарушение на Конвенцията за бежанците. Някои критици отбелязват с ирония, че Морисън е избран за федерален представител тъкмо от района на залива Ботани - мястото, където през 1788 г. пристигат корабите на първите британски заселници, а в същото време се прочу с политиката си на \"спиране на лодките\". Морисън беше подложен на критики за отношението си към кандидатите за убежище и за това, че избягваше въпросите на медиите, свързани с миграцията и опазването на границите. След промени в правителството през 2014 г. той стана министър на социалната политика и остана такъв, докато година по-късно Малкълм Търнбул не пое премиерския пост след вътрешнопартиен преврат. Морисън, който беше твърд съюзник на Търнбул, беше назначен на важната длъжност министър на държавната хазна, на която успешно показа икономически си познания, като изработи бюджет, който до 2020/21 да гарантира наличие на излишък. Морисън е роден и отраснал в източните предградия на Сидни - Бонди и Бронте. Баща му е полицай, който впоследствие влиза в местната власт. Родителите му ръководят младежки програми към местната църква, а той самият като дете се снима за кратко в телевизионни реклами. Работил е и като лобист в сферата на недвижимите имоти и на правителствена служба за рекламиране на туризма в Нова Зеландия и Австралия. Запален почитател е на ръгбито. Морисън влиза в Австралийската либерална партия през 2000 г. като член на организацията й в щата Нов Южен Уелс. В първата си реч в парламента през 2007 г. използва Библията, за да представи ценностите си. \"Ще отговоря с цитат от Книгата на пророк Йеремия 9:24: \"Но който се хвали, нека се хвали с туй, че Ме разбира и знае, че Аз съм Господ, Който върша милост, съд и правда на земята; защото само това Ми е благоугодно, казва Господ\", заяви той. През февруари Морисън влезе в новините след реч в парламента, по време на което държеше въглища в ръката си и с насмешка се обърна към опозицията: \"Това са въглища. Не се страхувайте. Недейте. Няма да ви навредят\". Той обвини хората, които се безпокоят от въздействието на въгледобивната индустрия върху околната среда, че имат \"идеологически мотивиран, патологичен страх от въглищата\". Новият министър-председател е баща на две деца, момичета. Интерес към премиерския пост той прояви през април, когато каза, че това е нещо, към което би се стремил \"по-нататък, ако му се удаде възможност\". Морисън подкрепяше Търнбул докрай. \"Това е моят лидер. Амбициите ми са свързани с него\", каза той пред репортери в сряда, прегърнал с една ръка Търнбул през рамо и сочейки към него. Наричан в политическите кръгове СкоМо, 50-годишният политик все още до голяма степен е непознат за редовия избирател. Според проучване на общественото мнение от по-рано този месец само 2 процента от избирателите смятат, че Морисън е най-подходящият човек за лидер на АЛП. Той спечели премиерското място, защото беше най-добрият сред консенсусните кандидати, но ще трябва да положи доста усилия, за да преодолее разкола между умереното и консервативното крило на партията. Ще трябва и да се потруди да оправи накърнения й имидж преди предстоящите през май федерални избори. /БТА/", "date": "2018.08.24", "title": "Скот Морисън - новият премиер евангелист на Австралия"}
{"url": "https://www.24chasa.bg/novini/article/7023415", "text": "Електронният регистър и картотека на Комисията за финансов надзор бяха недостъпни за няколко часа днес по обед, съобщи  Регистърът включва досиетата на регулираните пазари на финансови инструменти, инвестиционните посредници, публичните дружества и други емитети на ценни книжа, застрахователите, застрахователните брокери, пенсионните фондове и др. От КФН признаха, че е имало „технически проблем”. Регистърът заработи минути преди 14 ч.", "date": "2018.08.24", "title": "И регистърът на КФН се срина за няколко часа"}
{"url": "https://www.24chasa.bg/novini/article/7023069", "text": "На 21 август китайският премиер Ли Къцян ръководи съвещание на Държавния съвет, на което бе планирана експлоатацията на районите в Западен Китай, съобщи  . Ръководителят на Националната комисия за развитие и реформа докладва за напредъка в развиването на западните части на страната, представителите на съответните провинции също споделиха своите мнения. Ли Къцян каза, че провинциите трябва да засилят своите способности за самостоятелно развитие, за целта трябва да създадат „мека среда“, да премахнат пречките пред предприятията, да разрешат трудностите на гражданите и да намалят систематично разходите по сделките. Към момента Китай е най-голямата развиваща се държава и се намира в първоначален стадий на социализма. Изхождайки от тази ситуация, трябва да се положат необходимите усилия за подобряване на живота на хората в Западен Китай, да се изравни нивото на основните обществени услуги в различните райони и да се повиши нивото на образованието, медицинското осигуряване, заетостта и пенсиите чрез „интернет +“ и други начини, подчерта още Ли Къцян.", "date": "2018.08.24", "title": "Държавният съвет на Китай обсъди развитието на западните райони"}
{"url": "https://www.24chasa.bg/novini/article/7023170", "text": "Турското външно министерство осъди остро в писмена декларация одобрение, дадено от Израел, за изграждане на над 2000 нови жилища на окупирания Западен бряг, съобщава турският телевизионен канал СиЕнЕн-тюрк, цитиран от БТА. Тези стъпки, предприети като се пренебрегва международното право и резолюциите на ООН, нанасят непоправима вреда на мирния процес, се посочва в декларацията. Задължение, произтичащо от правото и от съвестта, е да се застане срещу тези практики, които нарушават неотменните права на палестинския народ, се казва в декларацията. Ние призоваваме международната общност да изпълни това задължение, се отбелязва в текста.", "date": "2018.08.24", "title": "Турция осъди изграждането на нови жилища за еврейски заселници на Западния бряг"}
{"url": "https://www.24chasa.bg/novini/article/7023176", "text": "Втора седмица след срива на търговския регистър, системата на агенцията по вписванията продължава да работи с ограничена функционалност, съобщи  . Могат да се правят справки само по актуално състояние на фирми и по ЕГН на физически лица. От Министерство на правосъдието съобщиха, че възстановяването на търговския регистър продължава и вероятно следващата седмица той ще заработи с пълната си функционалност.", "date": "2018.08.24", "title": "Търговският регистър - засега справки по актуално състояние на фирми и по ЕГН на физически лица"}
{"url": "https://www.24chasa.bg/novini/article/7023181", "text": "Повече от 33 000 екземпляра са продадени тази седмица от скандалната книга на бившата помощничка в Белия дом Омароса Маниголт Нюман, в която тя описва работата си там. Книгата й излезе на второ място в списъка на американските бестселъри, предаде Ройтерс. Данните на \"Ен Пи Ди БукСкан\" за продажбите към четвъртък показват, че книгата на Маниголд Нюман Unhinged е изпреварена само от лайфстайл наръчника Girl, Wash You Face, от който тази седмица са продадени над 58 000 екземпляра, предава БТА. В книгата си Маниголд Нюман обвинява президента Доналд Тръмп, че се е изказвал обидно за афроамериканците, филипинците и други малцинства. Твърди също, че той има проблеми с паметта, проявява фрустрация и умствена немощ. Бившата участничка в реалити шоуто на Тръмп \"Стажантът\" беше една от най-популярните чернокожи поддръжници на президента републиканец, преди да бъде уволнена през декември от Белия дом. Тя рекламира книгата си в много медии преди пускането й в продажба миналата седмица. Преди няколко дни Тръмп нарече Омароса \"куче\" и \"побъркана отрепка\". \"Ен Пи Ди БукСкан\" събира данните си седмично от независими онлайн книжарници и вериги от книжарници, от търговци на книги на едро и независими книгоразпространители на територията на САЩ.", "date": "2018.08.24", "title": "Книгата на Омароса за работата й в Белия дом стана втората най-четена в САЩ"}
{"url": "https://www.24chasa.bg/novini/article/7023185", "text": "Част от монетите, които археолози откриха в гърне в крепостта Калиакра, са български сребърни аспри, отсечени по времето на цар Иван Александър (1331-1371), съобщиха от Националния исторически музей. Археолозите са установили и монети, отсичани след смъртта на цар Иван Александър извън Търново, девет монети от времето на Видинския управляващ Йоан Срацимир. Представени са и 20 хиперперона - едни от последните златни имперски монети, като разчетените са на Йоан V и регент Ана Савойска, Йоан VI Кантакузин, Андроник II и Андроник III. Открити са и осем златни венециански монети - \"зечино д'оро\", които тежат 3,5 г и са с изключително висококачествено злато от 23,5 карата. Монетите са от времето на дожовете Марко Корнаро (1365-1368) и Андреа Дандоло (1343-1354). Находката от Калиакра съдържа също няколко от редките екземпляри на едра сребърна монета, наричана от археолозите \"ставратон\" и неговите малки нуминали. Сред откритите монети има и влашки с кирилски надписи и една татарска, предава БТА. Находката е от 957 предмета, сред които 873 сребърни и 28 златни монети. Съкровището е открито при редовните археологически разкопки, които се осъществяват от 15 години в крепостта Калиакра. През 2018 г. те се финансират от Министерството на културата, община Каварна и НИМ, чийто директор доц. д-р Бони Петрунова е ръководител на екипа. Участват археолози от НИМ, НАИМ, дипломанти на Пловдивския и Софийския университет, студенти от НБУ и Шуменския университет.", "date": "2018.08.24", "title": "Част от монетите, открити в гърне в Калиакра, са български сребърни аспри"}
{"url": "https://www.24chasa.bg/novini/article/7023172", "text": "От 1-ви ноември пътниците на \"Райънеър\" вече няма да могат да качват на борда на самолета безплатно втори ръчен багаж (до 10 кг). За услугата ще трябва да се заплаща от 8 до 10 евро. Това стана ясно от официално съобщение на сайта на авиокомпанията. Предимствата на тази нова политика ще са, че по този начин ще се намалят закъсненията на полетите и цените за чекиран багаж. Освен това пътниците ще могат да носят повече течности в чантата им до 10 кг.  Въпреки налагането на такса върху втория ръчен багаж, пътуващите ще се радват на увеличението на допустимия размер на техните безплатни малки чанти от 35 x 20 x 20 см на 40 x 20 x 25 см.", "date": "2018.08.24", "title": "Ръчният багаж в \"Райънеър\" вече ще се плаща"}
{"url": "https://www.24chasa.bg/novini/article/7023191", "text": "Летателни екипажи от състава на Военновъздушните сили ще проведат от 27 до 31 август 2018 г. полети за стрелби по въздушни мишени в района на Зенитен полигон „Шабла“. Това съобщиха от Министерството на отбраната. При тяхното провеждане в периода 08:30 ч. на 27 август до 19:00 ч. на 31 август (резервен период от 3 до 5 септември 2018 г.) се активират временно опасни зони, намиращи се в района на зенитния полигон на ВВС и прилежащата акватория на Черно море, в границите на акваторията, заключена между нос Карталборун, нос Калиакра и линията, отстояща на 55 мили (100 км) успоредно на бреговата ивица и в пространството над тях до височина 20 000 метра. Режимът на корабоплаване в посочените граници по време на стрелби е особен. През указания период над населените места източно от град Добрич ще се извършват полети с военни самолети и вертолети, някои от които на малки височини.", "date": "2018.08.24", "title": "Опасни зони заради планирани въздушни стрелби на полигон \"Шабла\""}
{"url": "https://www.24chasa.bg/novini/article/7023203", "text": "Отровен облак, съдържащ твърди частици сяра, се е появил в общините Кинтеро и Пучункави в западната част на Чили, съобщава радиостанция Biobio. Над 100 човека са се почувствали зле и са настанени в болница със световъртеж и отпадналост. Повечето от тях са деца, предава  . Обявен е жълт код за екологична опасност. Президентът на Чили Себастиан Пинера е наредил разследване на причините за отровния облак. Детските градини в района са затворени, а учебните занятия са прекратени, допълва радиото.", "date": "2018.08.24", "title": "Отровен облак вкара в болница над 100 души в Чили"}
{"url": "https://www.24chasa.bg/novini/article/7023204", "text": "Движението по път I-1 Благоевград – Железница в тунел \"Железница\" се осъществява в една лента за движение заради катастрофа. Движението се регулира от пътна полиция, съобщиха от пресцентъра на АПИ.                                                                                                                                                                                                                                                                                                                       ", "date": "2018.08.24", "title": "Движението в тунел \"Железница\" е в една лента заради катастрофа"}
{"url": "https://www.24chasa.bg/novini/article/7023078", "text": "Китай вероятно е достигнал ключовите си цели по намаляването на въглеродните емисии, очертани в Парижкото споразумение за климата едно десетилетие предсрочно, сочи ново изследване на учени от Великобритания, съобщи Екип от климатолози от три британски университета са установили, че емисиите на Китай са достигнали връхната си точка през 2013 г и са започнали да намаляват в периода 2014-2016 г, който те всъщност са изследвали. Китай обеща да съкрати въглеродните емисии заедно с 50 други държави като част от споразумението за климата, което бе одобрено от Рамковата конвенция на ООН по климатичните промени през 2016 г. Новото изследване, публикувано в журнал „Природа\", е открило, че китайските емисии от въглероден диоксид са достигнали 9.5 гигатона през 2013 г, но са спаднали с 4.2% през следващите три години. Според учените това се дължи на промените в индустриалната структура и спада в използването на въглища като гориво. Неотдавна Китай реши да ограничи употребата на въглища до 4 милиарда тона годишно, което означава, че делът им от общия енергиен микс на държавата е на път да се понижи от 64% през 2015 на 58% до 2020 г.", "date": "2018.08.24", "title": "Китай може да изпълни предсрочно целите си за намаляване на въглеродните емисии"}
{"url": "https://www.24chasa.bg/novini/article/7023212", "text": "Четири жени са задържани в полицията за агресивни действия срещу дежурните лекари в спешния център в Стара Загора. Това съобщават от пресцентъра на Областната дирекция на МВР. Снощи, около 21.00 ч., във Второ РУ - Стара Загора е получено съобщение за скандал между граждани и медицински персонал в ЦСМП-Стара Загора. От изпратения на място полицейски екип е установено, че четири жени - на 40 г., на 35 г., на 44 г. и на 65 г., от Стара Загора, са се държали агресивно, като са отправяли обиди и заплахи и са дърпали дежурните лекари. Лицата са задържани за срок до 24 часа. Образувано е бързо производство по чл.325, ал.1 от НК.", "date": "2018.08.24", "title": "Задържаха 4 жени, нападнали дежурни в спешното в Стара Загора"}
{"url": "https://www.24chasa.bg/novini/article/7023216", "text": "Регионът е като остров, обкръжен от членки на ЕС и НАТО. Процентът на подкрепа за членство в НАТО варира, но винаги между две трети и три четвърти от гражданите смятат, че това е добро нещо за Македония, изтъкна вчера министърът на външните работи Никола Димитров в интервю за МИА, коментирайки готовността на правителството да се противопостави на опитите на Русия да се намесва и да влияе върху референдума, предава БТА. Ние сме горда, но малка страна в сърцето на Балканите. Искаме да имаме приятелски отношения с всички, започвайки от нашите съседи до големите играчи. Нашият път към НАТО започна през 1993 г. и за нас това е работа, която трябваше да се свърши по-рано. Ние трябваше да станем членка през 2008 г. И в този смисъл това е една незавършена задача. Това не означава, че искаме да имаме напрегнати или негативни отношения с някого, включително с Руската федерация, изтъкна Димитров. Той посочи , че това не е избор \"или-или\" и не трябва да означава, че северноатлантическият път е неприятелство. Искаме да имаме добри отношения. Това е наше решение и решение на гражданите. В региона, мисля, че имаме достатъчно проблеми и не трябва Балканите да бъдат поле за надпревара на други сили, подчерта Димитров. Според него в този деликатен период е важно институциите да бъдат много внимателни, а гражданите да разпознават фалшивите новини, тъй като, както посочи, е очевидно, че фалшивите новини са дирижирани. Министърът на вътрешните работи на Македония Оливер Спасовски заяви същевременно в интервю за МИА, че в очакване на референдума ситуацията в страната е стабилна и макар да съществуват сили, които виждат шанс, все пак това са незначителни сили, които не могат да допринесат за дестабилизация. За твърденията, че чуждестранни сили се опитват да извършват подривна дейност преди референдума и за руската намеса в македонските работи, Спасовски каза, че Македония има ясно становище, национален и жизнен интерес да стане членка на НАТО и ЕС, не иска да се намесва в делата на други държави, нито от региона, нито в по-широк смисъл, но няма да позволи някой да й налага своите интереси. Ако разговаряме за това дали становището на Русия е, че Македония не трябва да бъде членка на НАТО - да, това е тяхно становище. Същевременно нашето ясно становище, национален и жизнен интерес на Македония е да стане членка на НАТО и на Европейския съюз, изтъкна Спасовски, цитиран от агенция МИА.", "date": "2018.08.24", "title": "Македония: Членството ни в НАТО и ЕС е национален интерес"}
{"url": "https://www.24chasa.bg/novini/article/7023217", "text": "Полицията разкри седем фамилии, които крадат ток в село Нова махала, община Николаево. Това съобщават от Областната дирекция на МВР. При извършени съвместни проверки на служители от участък Гурково при РУ - Казанлък и служители на електроразпределително дружество е установено неправомерно присъединяване към електроразпределителната мрежа на 7 къщи. По повод кражбите на ток са образувани бързи производства.", "date": "2018.08.24", "title": "Полицията разкри седем фамилии, които крадат ток в село Нова махала"}
{"url": "https://www.24chasa.bg/novini/article/7023225", "text": "Британският туроператор Томас Кук (Thomas Cook) съобщи, че евакуира клиентите си от хотел в египетския курорт Хургада на Червено море, след като двама от тях починаха при все още неизяснени обстоятелства, предадоха световните агенции. Двамата британци, 69-годишният Джон Купър и 63-годишната му съпруга Сюзън, които работели за компанията в Обединеното кралство, били намерени мъртви в хотел \"Щайгенбергер аква меджик\". Томас Кук посочи, че обстоятелствата около смъртните случаи са неясни, а компанията е получила съобщения за \"повишено ниво на заболявания сред другите гости\". Туроператорът допълни, че преместването на 301 туристи от хотела е предпазна мярка, информира Асошиейтед прес. На гостите, които са от различни националности, ще бъде предложено настаняване в други хотели или възможност да се върнат у дома. Хотел \"Щайгенбергер аква меджик\" е бил инспектиран от Томас Кук за последно през юли и е получил общ резултат от 96 процента. Египет полага усилия са съживи туристическия си сектор, който пострада от годините на политически сътресения след вълненията от 2011 година.", "date": "2018.08.24", "title": "Евакуират гостите на хотел в Хургада, след като двама съпрузи починаха"}
{"url": "https://www.24chasa.bg/novini/article/7023245", "text": "Екипи на турската брегова охрана заловиха 53-ма нелегални мигранти, които възнамерявали да стигнат с надуваема лодка от района на турския курорт Айвалък до гръцкия остров Лесбос, съобщи турската телевизия СиЕнЕн-Тюрк. Бреговата охрана на турския о-в Джунда е забелязала снощи препълнена лодка с мигранти, която била на път да се преобърне, в морето край бреговете на острова. Екипи на бреговата охрана са успели да спасят мигрантите в лодката, сред които имало жени и деца. Не се съобщава националността на мигрантите, предаде БТА.  На мигрантите е била оказана първа помощ и им е предоставена храна и вода, след което те са били изпратени в Центъра за нелегални мигранти в град Айваджък, окръг Чанаккале.", "date": "2018.08.24", "title": "Хванаха надуваема лодка с 53-ма мигранти, опитващи да стигнат до остров Лесбос"}
{"url": "https://www.24chasa.bg/novini/article/7023253", "text": "Тежък пътен инцидент на столичното \"Околовръстно шосе\". Катастрофирали са няколко автомобила и линейка. Автомобилът на Спешна помощ е бил частен и по време на инцидента е превозвал пациент. Болният от линейката е прехвърлен в друга. Сигналът за инцидента е подаден около 10:46 часа. По информация на   има двама леко пострадали. Според свидетели шофьорът на автомобила, който е предизвикал катастрофата, е бил неадекватен. По думите им на място не са му взети проби за алкохол и наркотиции. Той е с гръдна травма и в момента е транспортиран за преглед. Трафикът в района е затруднен.", "date": "2018.08.24", "title": "Тежка верижна катастрофа на околовръстното в София, има пострадали"}
{"url": "https://www.24chasa.bg/novini/article/7023268", "text": "Литва иска да започнат разговори между министрите на вътрешните работи на ЕС Израел за терористичната заплаха в контекста на нарасналото напрежение около Иран и конфликта между Израел и палестинците, предаде Франс прес. Литовският премиер Саулюс Сквернелис заяви, че е обсъдил идеята с израелския си колега Бенямин Нетаняху, който пристигна вчера на посещение в Литва, предава БТА.  Литва е сред най-добрите приятели на Израел в ЕС. Тя бе инициатор на поканата, отправена към Нетаняху да участва през декември в среща в Брюксел с външните министри на държавите членки, припомня Франс прес. \"Настояваме да има дискусия, защото това ще ни помогне да намерим компромисни решения на сложните международни проблеми\", подчерта Сквернелис. Според литовските власти все още не е определена дата за срещата между вътрешните министри на страните членки на ЕС и Израел, а форматът й ще зависи от реакцията на Брюксел и на държавите от Западна Европа, които се отнасят по-критично към Израел. Премиерите на Латвия и Естония ще се присъединят днес към колегите си от Литва и Израел. Очаква се министър-председателят Нетаняху да се опита да спечели подкрепата им за по-сериозен натиск върху Иран, посочва Франс прес.", "date": "2018.08.24", "title": "Литва призовава Европейския съюз да обсъди въпросите на тероризма с Израел"}
{"url": "https://www.24chasa.bg/novini/article/7023267", "text": "Централната избирателна комисия (ЦИК) публикува покана за \"Извършване на пазарно проучване, анализ и консултиране по смисъла на чл. 44 от ЗОП, за определяне на прогнозна цена за производство, закупуване, наемане - дългосрочно или краткосрочно (еднократно) и доставка в страната на не по-малко от 12 500 специализирани устройства за машинно гласуване, както и за логистично осигуряване на специализираните устройства до секционните избирателни комисии в страната и чужбина, гаранционно и извънгаранционно обслужване, поддръжка, обучение на персонал за работа и обслужване на устройствата за произвеждане на избори\". Това съобщиха от ЦИК цитирани от БТА. Целта на обществената поръчка е провеждане на проучване на всички участници на пазара, които произвеждат и доставят устройства за машинно гласуване. Фокусът на изследователския интерес е цената, на която може да бъде осигурена възможност за гласуване с устройства за машинно гласуване за всички български граждани, считано от началото на 2019 година. Следва да бъдат подложени на анализ всички аспекти на проблема: цена на самите устройства, софтуерно и техническо осигуряване, съхранение, транспортиране и поддръжка на устройствата. Проектът следва да включва и сравнителен анализ на предимствата и недост - дългосрочно или краткосрочно (еднократно) и доставка в страната на специализиатъците на различните пазарни стратегии: за производство, закупуване, наеманерани устройства за машинно гласуване. Прогнозната стойност и обем на поръчката е до 12 500 (дванадесет хиляди и петстотин) лева без ДДС, а срокът за изпълнение на договора - не повече от 2 месеца, считано от датата на подписване на договора.", "date": "2018.08.24", "title": "ЦИК обяви обществена поръчка за машинното гласуване"}
{"url": "https://www.24chasa.bg/novini/article/7023269", "text": "Президентите на Турция и Русия Реджеп Тайип Ердоган и Владимир Путин ще се срещнат скоро в Иран на среща на върха във формата от Астана, заяви днес турският външен министър Мевлют Чавушоглу на среща с руския си колега Сергей Лавров в Москва, съобщи ТАСС. Русия, Иран и Турция са гарантки на процеса от Астана, който позволи намаляване на интензивността на стълкновенията в Сирия чрез създаване на \"зони за деескалация\" миналата година, предава БТА. Сега в Иран ще се състои среща във формата от Сочи /формата от Астана - Русия, Иран и Турция - бел.ТАСС/, посочи Чавушоглу. В задачите ни като ръководители на външнополитическите ведомства влиза подготовката на тези мероприятия, отбеляза Чавушоглу. Скоро ще се състои среща на върха във формата от Астана, разчитам подробно да обсъдим нейната подготовка, посочи от своя Сергей Лавров в началото на разговорите с турския си колега. По-рано прессекретарят на Кремъл Дмитрий Песков съобщи, че се подготвя трета среща на президентите на Русия, Иран и Турция за намиране на решение на кризата в Сирия през първата десетдневка на септември. По някои данни срещата може да се състои на 7 септември в Техеран, отбелязва ТАСС. Специалният пратеник на генералния секретар на ООН за Сирия Стафан де Мистура е поканил Иран, Русия и Турция на разговори за създаване на конституционна комисия в Сирия, които ще се състоят на 11 и 12 септември в Женева, предаде Ройтерс, като се позовава на говорителка на ООН.", "date": "2018.08.24", "title": "Чавушоглу: Президентите на Турция и Русия ще се срещнат скоро в Иран"}
{"url": "https://www.24chasa.bg/novini/article/7023100", "text": "Правителството на специалния административен район Хонконг обяви в четвъртък, че хонконгският участък на високоскоростната жп линия „Гуанджоу-Шънджън-Хонконг\" (XRL) ще бъде пуснат в експлоатация официално на 23 септември. Тя ще се свързва с държавната високоскоростна жп мрежа и предлага директни влакове до 44 дестинация в континентален Китай, съобщава  . Официален представител информира, че първият влак ще потегли в 7:00 ч на 23 септември от гара Западен Коулун за Шънджън, като цената на билета за втора класа ще бъде 86 хонконгски долара или около 11 щатски долара. Директни линии до 44 дестинации в континентален Китай също ще бъдат пуснати. Шест от тях са за кратки маршрути, като Шънджън и Гуанджоу, а останалите 38 ще достигат градовете Пекин, Шанхай, Ухан и др.", "date": "2018.08.24", "title": "Високоскоростни жп линии ще свързват Хонконг с 44 дестинации в континентален Китай"}
{"url": "https://www.24chasa.bg/novini/article/7023262", "text": "Жители на Чепеларе затвориха 6 пъти по двадесетина минутки в продължение на 2 часа пътя между Смолян и Пловдив. Въпреки че автомобили бяха пускани на интервали, по най-натоварения път в Родопите се извиха големи опашки. Блокадата е в знак на протест срещу закриване на районната прокуратура в града. С плакати \"ВСС, искаме си прокуратурата\", \"След прокуратурата какво следва, господа\" и др. Хората изразиха несъгласие с решението на Висшия съдебен съвет 11 районни прокуратури в страната да станат териториални отделения. В тези отделения прокурорите ще изпълняват и след 1.01.2019 г. в пълен обем законовите си задължения – ще участват в съдебни заседания, ще дават дежурства и ще приемат граждани. По никакъв начин правоприлагането в посочените населени места няма да бъде нарушено, а ефективното изпълнение на работата на прокуратурата ще бъде гарантирано чрез адекватно разпределение на натовареността и оптимално използване на ресурсите, уверява прокуратурата. „Жителите на общината считат, че това решение е немотивирано и несъобразено с редица значими фактори – географски, демографски, икономически, социални и други. Но най-притеснителен е фактът, че то не е обсъдено и съгласувано с гражданите на община Чепеларе, които пряко засяга. Изненадани от това решение са и представителите на местната власт, които също не са били информирани. Решението е взето непрозрачно и накърнява човешките, граждански и съюзни права на хората от района, а освен това е в противоречие с препоръките на Европейската комисия, като би могло да се стигне и до стартиране на така наречената „наказателна процедура“ срещу България\", заяви Тонка Дичева, председател на инициативния комитет за протеста. Сред протестиращите бе и кметът на общината Славка Чакърова. Според нея ВСС не е спазил предварително оповестения критерий да не се закриват прокуратури, които са близо до големи курорти и до границата, а Чепеларе попада в обхвата и на двата критерия. Протестиращите се заканиха с нови блокади, ако исканията им не бъдат чути.", "date": "2018.08.24", "title": "Чепеларе затвори 6 пъти по 20 минути пътя Смолян - Пловдив, брани прокуратурата"}
{"url": "https://www.24chasa.bg/novini/article/7023277", "text": "Близо 4500 военни и бойци от силовите структури с 250 единици сухопътна бойна техника и авиация участваха в парад, наречен \"Марш на новата армия\", който се състоя днес в украинската столица по случай Деня на независимостта - националния празник на страната. Това бе най-мащабният парад в Украйна от 2009 г., предаде ТАСС. За пръв път от 2009 г. над колоните прелетяха бойни самолети и хеликоптери. Зрителите видяха стотици модели нова и модернизирана военна техника, включително американски противотанкови комплекси \"Джавелин\", предава БТА. Гости на тържествата са делегати от 18 държави, сред които Грузия, Латвия, Естония, Чехия, Литва, Полша, САЩ, Великобритания, Молдова, Румъния, Канада, посочва агенцията. Президентът на Украйна Петро Порошенко заяви в словото си пред участниците в парада и събралото се множество, че страната \"разкъсва всички връзки, които я свързват с Руската империя и Съветския съюз\". \"Да направим независимостта необратима, Украйна - силна и велика, без никаква перспектива за връщане в руската зона на влияние: ето главната задача за нашето поколение\", каза той. Порошенко прикани и за скъсване на всички връзки с Руската православна църква. \"Имаме твърди намерения да разсечем последния възел, с който империята се опитва да ни обвърже към себе си\", посочи по този повод президентът на Украйна. \"Не може тялото да бъде свободно, щом душата е в плен\", заяви той.", "date": "2018.08.24", "title": "Порошенко: Украйна разкъсва всички връзки\nс Руската империя и Съветския съюз"}
{"url": "https://www.24chasa.bg/novini/article/7023284", "text": "Двата тайфуна, ударили Южна Корея и Япония, отслабнаха, предаде Асошиейтед прес. Тайфунът Сулик, който тази седмица премина през Япония, връхлетя западните части на Южна Корея през нощта и отслабна, придвижвайки се в североизточна посока. Дъждове, които той донесе, засегнаха и Северна Корея. В Южна Корея пострадаха двама души, а млада жена се води за изчезнала, след като бе повлечена от придошли води на остров Чеджу, съобщава БТА. Заради стихията бяха отменени над 700 полета. Бяха подадени 22 000 сигнала за прекъснато електроподаване в частни домове и учреждения в южната част на страната. Бурята засегна и столицата Сеул, но там не са нанесени сериозни щети. Тайфунът Симарон, който засегна Япония, вече отслабна до тропическа буря. Той причини проливни дъждове в Кобе и на други райони в Западна Япония. Сега бурята се придвижва в северна посока с ветрове със скорост 90 километра в час и пориви до 126 километра в час. Според прогнозите тази вечер може да връхлети остров Хокайдо. Заради лошото време в Япония бяха отменени над 300 полета и бе преустановено движението на някои високоскоростни влакове. Бурята причини разнородни щети, сред които наводнения и свлачища. Вятърна турбина рухна на остров Аваджи, а в Киото се срути покривът на шинтоистки храм. Трима студенти се водят за изчезнали и се смята, че са били завлечени в океана от силни вълни, докато палели огън на плаж в град Шидзуока.", "date": "2018.08.24", "title": "Двата тайфуна, връхлетели Южна Корея и Япония, отслабнаха"}
{"url": "https://www.24chasa.bg/novini/article/7023288", "text": "Земетресение с магнитуд 7,1 бе регистрирано в Перу, предадоха световните агенции, като се позоваха на американския Геофизичен институт. Трусът е станал на 250 километра северозападно от град Пуерто Малдонадо, но е на голяма дълбочина - 610 километра, предава БТА.                                                                                                                                                                                                                                                                                                                        ", "date": "2018.08.24", "title": "Силно земетресение на голяма дълбочина разтърси Перу"}
{"url": "https://www.24chasa.bg/novini/article/7023295", "text": "Няма да позволим на опортюнистите да се възползват от факта, че в турските курорти в момента има огромен брой туристи, заяви турският министър на културата и туризма Мехмет Ерсой, цитиран от Анадолската агенция. Ерсой посочи, че все още има информации в медиите, че в популярния курорт Бодрум малка бутилка вода се продава в кафенетата край плажовете за 10-15 турски лири (1,60-2,50 долара), а лахмаджунът се продава за 70 лири (11,6 долара), предава БТА. Такива неща убиват бъдещето на туризма. Отсега нататък няма да позволяваме това повече да се случи, каза вчера Ерсой пред Анадолската агенция. За кратко турският туризъм се оказа в безизходица заради нежелани инциденти и увеличение на цените, но тези дни ще останат в миналото, посочи министърът на туризма. Броят на чуждестранните туристи ще продължи да се увеличава следващите сезони, но целта на министерството на културата и туризма е не толкова увеличаване на броя на туристите, а увеличаване на приходите в туризма, изтъкна Ерсой. Егейските и средиземноморските курорти в Турция се препълниха през последните дни по повод деветдневната ваканция за Курбан Байрам. На фона на огромния брой туристи в курортите се появиха информации за много завишени цени на храни и напитки в барове и ресторанти.", "date": "2018.08.24", "title": "В Бодрум продават вода за 15 лири, министерството на туризма не позволява"}
{"url": "https://www.24chasa.bg/novini/article/7023298", "text": "Най-големият глетчер в Европа се топи твърде бързо и заради глобалното затопляне може напълно да изчезне до края на това столетие, предупреждават учените, цитирани от  .  Алечкият ледник е в Алпите е дълъг около 23 километра, а дебелината му е около 900 метра. Заради интензивните климатични промени, ледникът намалява с около 50 метра на година. Изследователят Андреас Баудер проучва причините и редовно прави мониторинг на ледника. \"Прахът, който стига до тук, но и черният карбон, който се изгаря при отопление и от колите. Чрез въздушните маси се пренася дотук и се наслагва на повърхността. Това се случва всяка година и виждате повърхността става все по-тъмна и по-тъмна. Тъмният цвят означава по-интензивно топене, защото привлича повече слънце\", обяснява Анреас Баудер. Доминик Балмер повече от 30 години живее близо до ледника. Високите температури това ляво в Централна Европа я притесняват. \"Това лято, в най-топлите дни, когато беше около 35 градуса, ледникът загуби по около 10 см на ден от дебелината си. За мен той е като стар приятел, който гледам как страда\", казва Доминик. Промените влияят и на природата около ледника. Алпийският мармот напуска убежището си само за няколко часа това лято заради високите температури. Според учените това е недостатъчно, за да събере харана за зимата и популацията му може да намалее.", "date": "2018.08.24", "title": "Най-големият глетчер в Европа се топи"}
{"url": "https://www.24chasa.bg/novini/article/7023304", "text": "През периода април - юни 2018 г. предприятията от градския електротранспорт (трамваен, тролейбусен и метро) общо са превозили 72 570.0 хил. пътници, или с 1 322 хил. пътници повече спрямо същия период на предходната година, показват предварителни данни на Националния статистически институт. Увеличение е регистрирано при всички видове електротранспорт, като то е най-голямо при превозите от метрото - 3 на сто. Извършената работа, измерена в пътниккилометри, също нараства (с 2.2 на сто) в резултат на по-голямото средно превозно разстояние, на което са били превозени пътниците от метрополитена, предава БТА. Според предварителни сезонни данни през второто тримесечие в сравнение с предходното се наблюдава намаление на превозените товари от товарния транспорт с 2.6 на сто. При извършената работа е регистриран спад от 19.5 на сто. Превозените пътници от пътническия транспорт (сухопътен, воден и градски електротранспорт) се увеличават с 1.5 на сто, докато извършената работа намалява с 2.4 на сто спрямо първото тримесечие на 2018 година. През второто тримесечие на 2018 г. в сравнение със съответното тримесечие на 2017 г. е отчетен спад както при превозените товари, така и при извършената работа от товарния сухопътен и воден транспорт. През второто тримесечие на 2018 г. превозените пътници и извършената работа от пътническия транспорт (сухопътен, воден и градски електротранспорт) намаляват съответно с 3.7 и 8.7 на сто спрямо същия период на предходната година. През второто тримесечие на 2018 г. превозените товари от сухопътния транспорт са 27 142.3 хил. т, или с 8 132.2 хил. т по-малко спрямо съответното тримесечие на 2017 г., което основно се дължи на международните превози при автомобилния и железопътния транспорт. Извършената работа също намалява и достига 7 579.5 млн. в резултат на по-малкото средно превозно разстояние при вътрешните и международните превози. Превозените товари от речния и морския транспорт през второто тримесечие на 2018 г. намаляват с 94.3 хил. т спрямо съответното тримесечие на 2017 г. в резултат на по-малкото превозени товари от речния транспорт. Извършената работа също намалява и достига 238.0 млн. ткм поради по-кратките разстояния, на които са били превозени товарите както от морския, така и от речния транспорт. Броят на превозените пътници от сухопътния транспорт през второто тримесечие на 2018 г. е 111 684.3 хил., или със 7 на сто по-малко спрямо същия период на предходната година, което се дължи на намаление на превозените пътници от автобусния и железопътния транспорт при вътрешните превози. Същевременно и извършената работа намалява с 10 на сто и достига 2 781.9 млн. пътниккилометра. През второто тримесечие на 2018 г. при водния пътнически транспорт се наблюдава намаление на превозените пътници с 6.7 на сто. При извършената работа е отчетен спад от 202.4 хил. пътниккилометра спрямо второто тримесечие на предходната година.", "date": "2018.08.24", "title": "Пътуването с метро е предпочитано в периода април - юни"}
{"url": "https://www.24chasa.bg/novini/article/7023307", "text": "Единайсет души са починали от западнонилска треска в Гърция според най-новата информация на Центъра за контрол и превенция на болестта в Гърция, съобщи МИА. Вирусът, с който са заразени 107 души, се разшири на 42 области в цялата страна, като най-голям брой от регистрираните случаи са в региона на Атика. Средната възраст на заболелите е 71 години, предава БТА. Посолството на САЩ в Гърция вчера излезе със съобщение, в което информира гражданите за вируса и превантивните мерки, които трябва да предприемат, за да се защитят. Посолството призова американските граждани да следят информациите на местните медии. Според данни на Световната здравна организация, получени до 16 август, Гърция е третата страна с най-голям брой регистрирани случаи на западнонилска треска /75/ веднага след Сърбия/ 126/ и Италия/123/.", "date": "2018.08.24", "title": "11 са вече жертвите на западнонилската треска в Гърция"}
{"url": "https://www.24chasa.bg/novini/article/7023345", "text": "Бизнесменът Росен Карадашки отива на съд за изнудване, събощават от прокуратурата. Законът предвижда от 1 до 6 г. затвор. Той е разследван по още няколко дела за престъпления като изнудване, присвояване на средства, документни измами, През май 2016 г. Карадашки записал тайно разговори от негова среща с Константин Генчев, който е съдружник на баща му Стоян в прекратилата дейност фирма \"Арон\". Двамата са в конликт, защото Карадашки-баща тайно от другите двама партньори задължил дружеството към сина си като кредитор с над 1,7 млн. евро., без да има нужда от това. После Карадашки овладява имотите на \"Арон\" за над 10 млн. лв.   Генчев подал няколко жалби до прокуратурата, в които сигнализирал за извършени от Карадашки престъпления. По някои от тях тгой е привлечен като обвиняем. Заради това започнал да се държи агресивно и често заплашвал Генчев и близките му. Така решил да го изнуди за 20 хил. лв., както и да го принуди да оттегли подадените сигнали до прокуратурата. За целта, още през месец 2016 г. тайно направил видеозапис на среща проведена между тях двамата. Според Карадашки записът би опозорил Генчев. На 13 ноември 2016 г. в кв. \"Изток\" Карадашки видял Константин Генчев, приближил се до него и започнал да крещи. Заявил му, че има запис на срещата им, поискал да оттегли делата до вторник 15 ноември, казал му, че за да не предаде записа на една от националните телевизии, Генчевтрябва да приготви 20 хил. лв. Заплашил го, че в противен случай ще го изкара рекетьор и ще го опозори в национален ефир. На залахитге има и свидетели. По време на разследването Карадашки няколко пъти е издирван, но се укривал. В средата на май т.г. е арестуван и лежа 2 м. зад решетките. Пуснаха го с гаранция от 30 хил. лв. през юни. Срещу Карадашки, сестра му и баща им има разследване и в Софийската градска прокуратура за сключване на неизгодни сделки и присвояване на пари, което още не е приключило. В Софийската районна прокуратура има още едно дело срещу него за заплахи с побой.", "date": "2018.08.24", "title": "Росен Карадашки на съд за изнудване, искал 20 бона, за да не пусне таен запис по телевизията"}
{"url": "https://www.24chasa.bg/novini/article/7023493", "text": "Общинският съветник от групата на БСП Николай Николов ще присъства на протеста на гражданите от жк \"Овча купел-1\". Жителите на столичния квартал се събират на 27-и август, понеделник, в 18,30 часа на ъгъла на на ул. \"Монтевидео\" и ул. \"Братя Бартел\" в жк \"Овча купел-1\". Това съобщиха от пресцентъра на БСП-София. \"Гневът и бунтът на гражданите от \"Овча купел-1\" са напълно логични и обясними, коментира Николай Николов. - Те ще протестират срещу неправомерното и прекомерно застрояване на междублоковите пространства в квартала им. Разбрах, че един от поводите за бунта им е застрояване с жилищни кооперации на част от терен, отреден за изграждане на детска градина. А самото изграждане на тази детска градина е възпрепятствано от извършена реституция на терена. Аз вече имам опит с подобен доста объркан и тежък за разрешаване случай от миналия август, когато гражданите от \"Стрелбище\" протестираха срещу изграждането на небостъргач в градинката при кръстовището на булевардите \"България\" и \"Петко Ю. Тодоров\". Проблемът с безразборното строителство на всяка възможна свободна площ в София е огромен и гражданите са напълно в правото си да защитават градинките и зелените площи около жилищата си\".", "date": "2018.08.24", "title": "Николай Николов отива на протеста на \"Овча купел-1\" срещу презастрояването в квартала"}
{"url": "https://www.24chasa.bg/novini/article/7023521", "text": "Кофи за боклук горяха на столичния булевард \"Васил Левски\", видя репортер на \"24 часа\". Пожарникарите успяха да изгасят огъня за минути.                                                                                                                                                                                                                                                                                                                        ", "date": "2018.08.24", "title": "Кофи за боклук горяха на булевард \"Васил Левски\" в София (Снимки)"}
{"url": "https://www.24chasa.bg/novini/article/7023405", "text": "4 деца от интерната в град Завет задигнага кола, потрошиха детска площадка и задигнаха 3 колела, преди да ги заловят. Тийнейджъръте с досиета били пратени във Възпитателното училище-интернат заради различни провинения. На 18 август обаче те откраднали кола от с. Острово. С нея стигнали до Разград, където разбили детска въртележка. Задигнали от нея монетника, в който имало 100 лв. След това откраднали 3 велосипеда и влезли в автосервиз, за да го оберат, но не намерили пари. Децата избягали и катастрофирали с колата в землището на с. Киченица. Малко по-късно били заловени. Младежите - на 14, 15, 16 и 17 г. са задържани за 72 часа. Прокуратурата ще им иска постоянен арест.", "date": "2018.08.24", "title": "Деца от интернат открадаха кола, строшиха въртележка, но ги хванаха след катастрофа (Обновена)"}
{"url": "https://www.24chasa.bg/novini/article/7023534", "text": "Целта на България е до 2040 година да има 65 процента оползотворяване на битовите отпадъци. Това каза днес във Варна зам.-министърът на околната среда и водите Атанаска Николова, която участва във форум, посветен на кръговата икономика като приоритет в следващия програмен период на ЕС. Според нея това е постижима цел, предава БТА. България е една от страните, които работи и до голяма степен се справя успешно с устойчивото управление на отпадъците, каза още тя. Николова обясни, че по различните потоци страната ни има различни успехи. При отделното събиране, рециклиране и оползотворяване на потоците от електронно и електрическо оборудване, от акумулаторни батерии България е водеща в европейски мащаб, но има сфери, в които е във втората половина на класацията, посочи зам.-министърът. Една от тези сфери е оползотворяването, рециклирането и повторната употреба на битовите отпадъци. Тя каза, че министерството работи много активно с местните власти и ги подпомага да прилагат модели, с които много бързо да наваксат изоставането и България да е в състояние да постигне високите цели. В отговор на въпрос правени ли са разчети какви са ползите от кръговата икономика, освен екологичните, зам.-министърът обясни, че окрупнените цифри в европейски мащаб сочат, че това ще доведе до разкриване на 1 милион нови работни места годишно, които да бъдат ангажирани в нея. Освен това печалбата от кръговата икономика е милиони евро. Ползата е не само в печалбата на бизнеса, но и от спестяването на природни ресурси, посочи зам.-министър Николова. По думите й кръговата икономика е инструмент не само за опазване на ресурсите и околната среда, но и да направи европейската икономика конкурентноспособна в световен мащаб. По време форума, който се проведе във Варненския свободен университет /ВСУ/, президентът на висшето училище проф. Анна Недялкова съобщи, че в учебното заведение през новата година ще започне обучение по единствената в България магистърска програма \"Кръгова икономика\". В нея ще се обучават две групи по 30 души, като едната ще е във ВСУ, а другата във филиала на университета в Смолян. Във форума участва и Джордж Кремлис, почетен директор на Генерална дирекция \"Околна среда\" на Европейската комисия.", "date": "2018.08.24", "title": "Зам.-министър Николова: Целта ни е до 2040 г. да се оползотворяват 65% от битовите отпадъци"}
{"url": "https://www.24chasa.bg/novini/article/7023533", "text": "Краят на меморандумите означава връщане на колективните трудови договори и увеличаване на минималната заплата, заяви министър председателят на Гърция Алексис Ципрас по време на посещението си в корабостроителницата \"Неорио\" на остров Сирос, съобщи агенция АНА-МПА. Гръцкият премиер подчерта, че цел на правителството е хората на труда да си възвърнат това, което са изгубили по време на кризата. \"Ние не забравяме кои сме и кои представляваме\", каза Ципрас, цитиран от БТА.  Вчера правителственият говорител Димитрис Дзанакопулос заяви по обществената телевизия ЕРТ, че преговорите по колективните трудови договори могат да започнат от 1 септември. Той потвърди, че правителството има намерение да пристъпи към повишаване на минималната заплата, като има за цел да бъде увеличен средният разполагаем доход на хората. Дзанакопулос каза още, че няма нужда от орязване на пенсиите, за да бъде постигната целта за бюджетен излишък от 3,5 процента.", "date": "2018.08.24", "title": "Ципрас обеща увеличение на минималната заплата и колективни трудови договори"}
{"url": "https://www.24chasa.bg/novini/article/7023532", "text": "Румънският министър на правосъдието Тудорел Тоадер съобщи, че до момента са се регистрирали четирима кандидати за поста главен прокурор на Националната дирекция за борба с корупцията, съобщава информационният сайт Зиаре, цитиран от БТА. Министърът уточни, че списъкът на всички кандидати ще бъде публикуван в сайта на министерството на правосъдието по-късно днес. Постът е вакантен от 9 юли, когато бившата шефка на агенцията Лаура Кодруца Кьовеши бе освободена от длъжност с указ на президента в съответствие с решение на Конституционния съд. Сайтът отбелязва, че до момента са известни имената на трима от кандидатите - Габриела Скутя, която е бивш заместник на Кьовеши по времето, когато тя беше главен прокурор на страната, Паула Тънасе, която е прокурор към Апелативния съд в Галац, и Николае Лупулеску - военен прокурор. Днес е последният ден за внасяне на кандидатури. В периода 3-5 септември прокурорите трябва да се явят на интервю с министъра на правосъдието, а резултатът от конкурса се очаква да бъде обявен на 6 септември.", "date": "2018.08.24", "title": "Четирима кандидати за шеф на румънската антикорупционна агенция досега"}
{"url": "https://www.24chasa.bg/novini/article/7023544", "text": "Плеяда от звезди ще пеят на опелото на Кралицата на соул музиката Арета Франклин, което ще бъде на 31 август в Детройт, предадоха световните информационни агенции. Сред изпълнителите ще са Стиви Уондър, Дженифър Хъдсън, Фейт Хил, Шака Кан, Йоланда Адамс, Дженифър Холидей и синът на Франклин - Едуард Франклин, предава БТА. На церемонията, която ще отразява силните госпъл корени на Франклин, ще пеят и редица госпъл изпълнители като Марвин Сап, Ванеса Бел Армстронг и Кларк Систърс. Церемонията ще бъде в големият петдесятен Храм на великата божия милост в Детройт. Преди това три дни тленните останки на певицата ще бъдат изложени за поклонение в музея на Чарлз Райт, посветен на историята на американските цветнокожи и в баптистката църква в Детройт, в която като тийнейджърка Франклин е пяла в госпъл хор. Очаква се на поклонението да дойдат хиляди хора, но самото погребение ще бъде ограничено само до членове на семейството, приятели и видни личности. Арета Франклин почина на 16 август от рак на панкреаса. Тя е родена в Мемфис в щата Тенеси, но е израснала в Детройт и запази силните си връзки с този град. Арета Франклин ще бъде погребана в гробището на Детройт, в което са погребани нейният баща и трима от нейните братя и сестри.", "date": "2018.08.24", "title": "Стиви Уондър, Дженифър Хъдсън и Шака Кан ще пеят на опелото на Арета Франклин"}
{"url": "https://www.24chasa.bg/novini/article/7023562", "text": "Трима криминално проявени от Силистра са задържани при проведена специализирана полицейска операция за противодействие на престъпления, свързани с наркотичните вещества. Във вторник, около 11:30 часа при извършване на заградителни мероприятия, е изградено временно КПП по главен път град Добрич – град Силистра в района на село Фелдфебел Дянково – съобщиха от Областната дирекция на МВР-Добрич. В хода на операцията, полицейските служители спират за проверка лек автомобил „БМВ” със силистренска регистрация. В автомобила са установени три топки със суха тревна маса, с тегло 175 грама, реагиращи на наркотичното вещество канабис и бяло прахообразно вещество с тегло 1 грам, реагиращо на амфетамин. За срок от 24 часа са задържани криминално проявените Т.А. (26 г.), Д.Д. (34 г.) и П.П. (26 г.), и тримата от град Силистра. По случая е образувано досъдебно производство по описа на Второ Районно управление на МВР -Добрич. При последвалите процесуално-следствени действия от служители на областните дирекции на МВР в Добрич и Силистра, в жилищата обитавани от задържаните мъже, са установени електронна везна, 22 грама бяло прахообразно вещество, реагиращо на амфетамин, 1 грам суха тревна маса реагираща на канабис, мелнички и боеприпаси. Материалите по случая са докладвани в прокуратурата. Работата по установяване и документиране на цялостната престъпна дейност на задържаните продължава.", "date": "2018.08.24", "title": "Полицейска хайка спипа трима криминално проявени от Силистра"}
{"url": "https://www.24chasa.bg/novini/article/7023564", "text": "Покана за съставяне на акт за установяване на административно нарушение е връчена в чентвъртък на ръководството на „Монтюпе“ ЕООД, съобщиха от РИОСВ-Русе. Нарушението е свързано с неизпълнение на даденото от еколозите предписание ежедневно да се предоставя информация за отварянето/затварянето на транспортните врати на производствено Хале №3. Задължението за регулиране и експлоатация на транспортните врати на халето бе вменено на дружеството с нарочна инструкция, която е част от изпълняващата се инвестиционна програма. РИОСВ-Русе периодично извършва извънредни проверки за спазването на инструкцията и програмата. В средата на април бе установено разминаване на подаваната информация и фактическото състояние на вратите. За това нарушение дружеството бе санкционирано с имуществена санкция в размер на 15 000 лв. Във връзка със зачестилите сигнали за миризма на бакелит в Русе в ранните и късни часове на денонощието директорът на РИОСВ-Русе инж. Любомир Атанасов определи дежурни екипи, които ще извършват извънредни проверки с оглед установяване източниците на неприятни миризми.", "date": "2018.08.24", "title": "РИОСВ-Русе ще състави нов акт на „Монтюпе“"}
{"url": "https://www.24chasa.bg/novini/article/7023568", "text": "Българският клон на кипърската застрахователна компания „Олимпик” не е правил вноски върху застрахователните полици в България в гаранционния фонд в Кипър, заяви пред   Акис Папахристодулу, генерален мениджър на Кипърския Фонд за автомобилно застраховане /кипърския гаранционен фонд. Кипърският гаранционен фонд ще изпълни всички свои задължения след прекратяването на дейността на ”Олимпик” и сключените от нея застрахователни договори. Тези негови задължения произтичат от кипърските закони и международните споразумения, по които той е страна. Фондът има подписани двустранни споразумения с гаранционните фондове на много европейски страни, включително и България, посочи неговият генерален менидижър Акис Папахристодулу. \"Фондът има задължение само да компенсира потърпевшите при пътни злополуки, но няма задължения относно възстановяването на суми по прекратените застрахователни полици\", уточни той. Кипърският гаранционен фонд се финансира с 5% такса върху застрахователните премии за автомобилна застраховка и негови членове са всички застрахователни компании, които попадат в обхвата на разпоредбите на Закона за застрахователния бизнес и които сключват сделки за застраховане на моторни превозни средства в Кипър. „Ние получаваме вноски само от автомобили, застраховани в Кипър, автомобили с кипърски номера. Аз вярвам, че българският Гаранционен фонд трябва да е събирал вноски от българските автомобили, от застрахователните компании в България, но питайте тях, защото всяка страна си има различни правила”, подчерта генералният мениджър на фонда. На въпрос дали българският клон на „Олимпик”, като част от регистрираната в Кипър компания, е привеждал вноски за сключените от него застраховки в кипърския гаранционен фонд, г-н Папахристодулу отговори: „Аз ви казвам - българският клон не е плащал вноски в кипърския гаранционен фонд. Това е ясно”.", "date": "2018.08.24", "title": "Кипърският фонд: Българският клон на \"Олимпик” не е плащал вноски при нас"}
{"url": "https://www.24chasa.bg/novini/article/7023590", "text": "Две деца на 6 и 15 години са задържани за две кражби, извършени от различни търговски обекти в Балчик. На 22 август, около 14 ч. е откраднат на портфейл на 69-годишна жена, с намиращите се в него лични документи и вещи и сумата от 840 лева. Престъплението е извършено в магазин за хранителни стоки в Белия град. Другата кражба е извършена малко по-рано в книжарница. Откраднат е портфейлът на 46-годишна жена, в който е имало лични документи и вещи и сумата от 160 лева. От проведените незабавни оперативно-издирвателни мероприятия и процесуално-следствени действия от служителите на Районното управление на МВР-Балчик, са установени извършителите на двете деяния. Това са малолетният С.Д. (6 г.) и непълнолетната Д.С. (15 г.), и двамата от град Горна Оряховица. Откраднатото е върнато на двеге жени. При извършената справка в информационните масиви на МВР, е установено, че 15-годишното момиче е осъждано за същото престъпление. Работата по двата случая продължава в условията на досъдебно производство.", "date": "2018.08.24", "title": "Две деца, едното само на 6 години, крадат портфейли в Балчик"}
{"url": "https://www.24chasa.bg/novini/article/7023736", "text": "Отношенията между Русия и Турция придобиват все по-задълбочен характер както в икономическата сфера, така и при разрешаването на външнополитически въпроси. Това заяви днес руският президент Владимир Путин по време на среща в Кремъл с турския външен министър Мевлют Чавушоглу и с турския министър на отбраната Хулуси Акар, предаде ТАСС, цитирана от БТА. На срещата присъстваха ръководителят на турската Национална разузнавателна организация Хакан Фидан, руският министър на отбраната Сергей Шойгу и специалният представител на руския президент Владимир Путин в разговорите за уреждане на сирийската криза Александър Лаврентиев. Путин обърна внимание на редовните си контакти с турския президент Реджеп Тайип Ердоган. Руският президент отбеляза, че отношенията между Русия и Турция придобиват все по-задълбочен характер както в икономическата сфера, така и при разрешаването на въпроси, свързани с регионални проблеми като ситуацията в Сирия.", "date": "2018.08.24", "title": "Путин: Отношенията Русия-Турция \nпридобиват все по-задълбочен характер"}
{"url": "https://www.24chasa.bg/novini/article/7023747", "text": "Украинките са най-пиещите алкохол жени в света, пише Lancet, цитирайки изследване на учени от Вашингтонския университет. Изследването е обхванало 28 милиона души от 195 страни и е продължило от 1990 до 2016 година. Според данните най-пиещата нация в света са датачаните – редовно пият алкохол 95,3 от жените и 97,1 % от мъжете. Близо до датчаните са норвежците, германците, поляците и французите, предава  .  По отношение на изпитото количество алкохол лидер при мъжете е Румъния с 8,2 алкохолни единици средно потребление, а при жените – Украйна с 4,2 алкохолни единици. Най-малко пият мъжете в Пакистан и жените в Бангладеш, а най-ниска смъртност вследствие на употреба на алкохол е регистрирана в Кувейт, Иран и Палестина.", "date": "2018.08.24", "title": "Румънците и украинките пият най-много алкохол в света"}
{"url": "https://www.24chasa.bg/novini/article/7023547", "text": "“Електроразпределение Север”, компания на “Енерго-Про Варна”, приключи рехабилитацията на електроразпределителната мрежа в Калиманци и Вълчи дол, Варненско. Обновяването е за 150 000 лева и включи монтиране на 10 000 метра усукани изолирани проводници и 40 нови стълба, които вече захранват двете населени места. По време на ремонтните дейности специалистите извършиха допълнителна диагностика и профилактика на съоръженията с цел превенция на рисковете от смущения при летни бури. Показателите за устойчивост на неблагоприятни метеорологични условия на новоизградената мрежа са високи и осигуряват на населението по-сигурно и надеждно електроснабдяване. Изпълнението на проектите от инвестиционната програма за 2018 г. на “ЕРП Север” продължава. В началото на септември ще стартира последният ѝ етап за годината - подготовката на мрежата за есента и зимата. Тя включва ремонт и подмяна на изолатори, табла и касети, почистване на трансформатори и смяна на трансформаторно масло, инспекции и ревизии на въздушни линии, подмяна на стълбове и други дейности за поддържане на съоръженията в надеждно експлоатационно състояние. ", "date": "2018.08.24", "title": "“Енерго-Про” смени 10 км кабели за по-добър ток на 2 села във Варненско"}
{"url": "https://www.24chasa.bg/novini/article/7023755", "text": "Италианският вицепремиер Луиджи ди Майо даде на Европейския съюз срок до днес да намери решение за репатриране на мигрантите, блокирани в момента в пристанището на Катания на остров Сицилия на кораба \"Дичоти\", предаде Франс прес. \"През последните няколко месеца имахме възможност да видим как действа умереният подход към ЕС и как действа твърдата линия към него\", обяви във Фейсбук ди Майо, който е лидер на Движението \"Пет звезди\" (Д5З), предава БТА. Още вчера Ди Майо каза: \"По отношение на твърдата линия, искам да направя друго предложение. . . Ако ЕС упорства в това си поведение, ако утре срещата в Еврокомисията не реши нищо, не остава друга възможност за кораба \"Дичоти\" и за преразпределението на мигрантите, аз и цялото Движение \"Пет звезди\" няма да искаме да отпускаме повече по 20 млрд. евро годишно на ЕС\". По-голямата част от бюджета на ЕС идва пряко от държавите членки. Всяка страна участва в него според своя БВП и в замяна получава част от бюджетните средства. \"Италия не заплашва ЕС с излизане от общността, но разчита на по-голяма солидарност от страна на ЕС по въпроса за незаконните мигранти\", каза Ди Майо по първи канал на държавната телевизия РАИ, цитиран от агенция АНСА. \"Нашето правителство не казва, че не иска да изпълнява задълженията си, но не желаем да ни въртят на пръста\", каза Ди Майо. \"Какъв сигнал даваме, като наведем глава? Гражданите изискват уважение към Италия\", добави вицепремиерът. Италия е третият по големина нетен вносител (след Германия и Франция), което означава, че тя дава повече, отколкото получава (близо 20 млрд. евро, срещу около 14 млрд. в замяна. Днес в Брюксел се провежда неофициална среща по въпросите на миграцията с участието на 12 държави. Тя беше предшествана от поредния отказ на италианския вътрешен министър Матео Салвини, председател на крайнодясната партия \"Лига\", да приеме кораба на бреговата охрана \"Дичоти\" с десетки мигранти на борда, повечето в критично състояние. Европейската комисия днес заяви, че ще се придържа към правилата, регулиращи миграцията, и няма да се поддаде на заплахи, като тези на италиански министър за разпределяне на мигрантите от кораба на бреговата охрана в Сицилия, предаде Ройтерс. \"Намирането на решение за хората на борда е наш приоритет. Съсредоточили сме се върху това и според нас всички останали трябва да се съсредоточат върху същото\", каза на пресконференция говорителят на Еврокомисията Александър Винтерщайн. \"Нека не почваме да се сочим с пръст. Ние смятаме също, че неконструктивни коментари, да не кажа заплахи, не са от полза и не ни приближават към решение. Европейският съюз е общност от правила и действа на базата на правила, не на заплахи\", каза говорителят. Винтерщайн посочи, че Италия е получила през 2017 г. 10 млрд евро от бюджета на общността и 12 млрд. през 2018 г. в рамките на различни програми на ЕС, включително и по линия на Фонда за структурни инвестиции и на Фонда за изследвания и технологии. За миграционни нужди, от 2014 г. Рим е получил около 200 млн. евро.", "date": "2018.08.24", "title": "Рим: Ако миграционният въпрос не се реши, можем да спрем вноските си в ЕС"}
{"url": "https://www.24chasa.bg/novini/article/7023622", "text": "Адвокатът Карлос Гомес е пристрастен към политиката и още в юношеските си години се впуска да агитира в полза на различни кандидати на национални и местни избори. Преди две години дори се преместил в Сао Пауло, за да работи в правна кантора, представляваща няколко кандидати за изборни постове. Но по думите му сега, на парламентарните избори през октомври, просто няма да може да се принуди да гласува. \"Този път не мога да избера\", каза 30-годишният Гомес. \"Тези кандидати или не вдъхновяват с нищо, или са направо лоши\", заяви той, цитиран от БТА. Според социологически изследвания очаква се рекорден брой бразилци да постъпят като него и това поражда опасения, че който и да победи, ще му е трудно да управлява най-многолюдната страна в Латинска Америка. Това означава също, че няма да приключат и политическите борби от последните години. Тяхната кулминация бяха импийчмънтът на президента Дилма Русеф и идването на власт на вицепрезидента Мишел Темер, който след това се превърна в най-непопулярния бразилски лидер в историята. \"Представете си сценарий, при който президентът е избран с гласовете на една трета от електората, побеждавайки друг кандидат, получил почти толкова\", заяви преподавателят по политология в университета \"Инспер\" в Сао Пауло Карлос Мело. \"Конгресът ще знае, че една трета от избирателите не го подкрепя, а още толкова са против него\", каза той. Подобна избирателна активност може и да е повод за радост в страни като САЩ, където победителите обикновено печелят с около половината от гласовете на 50-60 процента от имащите право на глас. Но в Бразилия това може да прерасне в политически борби, които да направят по-трудно нейното управление. Това се дължи донякъде на факта, че много бразилци продължават да са недоволни от отстраняването на Русеф, което смятат по-скоро за политическо сваляне от власт, отколкото за наказание за престъпление. Освен това фрагментираната политическа система - в Конгреса са представени над 30 партии - означава, че президентите трябва да харчат политически капитал, за да съставят коалиции. И не на последно място, ако президентът няма достатъчно силен мандат да управлява, съставянето на коалиции може да стане още по-трудно. Бразилците отдавна са недоволни от избраните си ръководители, донякъде заради корупционния скандал, за който се твърди, че е най-големият в латиноамериканската история. Започналото през 2014 г. разследване \"Автомивка\" за раздаване на подкупи от строителни компании доведе до падането на много представители на политическия и бизнес елит. Сред тях и на бившия президент Луиз Инасио Лула да Силва, който води в социологическите проучвания за предпочитанията преди изборите през октомври, въпреки че излежава 12-годишна присъда за корупция. Лула най-вероятно няма да получи разрешение да се кандидатира, което е и един факторите, сочени като вероятна причина много от привържениците на неговата Партия на трудещите се да не гласуват. Много от някогашните поддръжници отдавна са загубили доверие в партията, която беше на власт, докато се е вихрела корупцията. \"Преди четири години гласувах за Дилма Русеф, но след импийчмънта й, а и при положение че Лула (вероятно) няма да получи разрешение, изобщо нямам желание да гласувам\", каза Таис Рамос, специалист по телекомуникации. \"Не че отхвърлям всеки, когото след това Лула ще подкрепи, но в този момент не мога да имам доверие в нашата демокрация\", заяви той. В Бразилия гласуването е задължително, макар че глобата за неявяване пред урните - около 1 долар - няма кой знае какво въздействие върху хора, които биха предпочели да не си правят труда да гласуват. На парламентарните избори през 2014 г. почти 19 процента от имащите право на глас в Бразилия не излязоха да гласуват. Близо 9 процента отидоха, но пуснаха празни бюлетини. Крайният резултат: Русеф беше преизбрана с гласовете на 38 процента от имащите право на глас. Противниците на Партията на трудещите се веднага заговориха за импийчмънт, аргументирайки се с твърдения, вариращи от изборни измами до нередности във финансирането на предизборната кампания. В крайна сметка тя беше отстранена за незаконни действия при управлението на държавния бюджет, обвинения, които тя отхвърля и до днес. Изгледите са този изборен цикъл да бъде най-лошият. Според изследване от юни на института \"Датафоля\" най-вероятният сценарий е 28 процента от бразилците да не гласуват, ако Лула бъде заменен от кмета на Сао Пауло Фернандо Адад. \"От правна гледна точка при висок брой негласували легитимността на изборите няма да пострада\", каза председателят на Бразилската адвокатска колегия Клаудио Ламашия. \"Но това прави накърнява легитимността на народните представители\", добави той. От месеци политиците и изборните власти призовават хората да гласуват и използват риторика, характерна за последните седмици преди вота. Безпокойството се засили през юни, когато 50 процента от избирателите в щата Токантинс не излязоха да гласуват на предсрочните избори за губернатор. Такъв отлив на избиратели може да облагодетелства конгресмена Жаир Болсонаро - бивш капитан от армията, който има както възторжени привърженици, така и силно изявени противници. Най-близкият до него по проценти опонент е центристкият кандидат Марина Силва, която загуби президентските избори през 2010 и 2014 г. И двамата кандидати събират между 15 и 20 процента според социологическите проучвания. Също с потенциал, но изоставащи на по-малко от 10 процента от тях, са левият кандидат Сиро Гомес, който заемаше постове в предишни правителства, и десният Жералдо Алкмин, бивш губернатор на щата Сао Пауло. Липсата на въодушевление от кандидатите е толкова осезаема, че анализаторите прогнозират, че победителят може да бъде определен от протестния вот. Най-често осъжданият кандидат е Болсонаро, който има практиката да прави изказвания, определяни като расистки, сексистки и хомофобски. Според проучване също от юни на института ИБОПЕ Болсонаро има много висок рейтинг на неодобрение. Трийсет и два процента от електората заявяват, че при никакви обстоятелства не биха гласували за него, което е само с 1 процентен пункт над Лула. Следващият най-отхвърлян е Алкмин. Неодобрението към него е 22 процента. \"Ще изляза от вкъщи само ако трябва да попреча на Болсонаро. Може и да гласувам срещу него, но няма да гласувам за никого от тези кандидати\", заяви 44-годишният шофьор на \"Юбър\" Гилерме Прадо, който живее в покрайнините на Сао Пауло. \"Никой от тези кандидати не ми вдъхва увереност, че с него догодина Бразилия ще е по-добре\", заяви той.", "date": "2018.08.24", "title": "Ниската избирателна активност може да усложни ситуацията за управляващите в Бразилия"}
{"url": "https://www.24chasa.bg/novini/article/7023816", "text": "Тежко остава състоянието на ранените пилоти – баща и син, след   62-годишният Валери Димитров продължава да е с опасност за живота в интензивното отделение на шуменската болница, съобщи Мъжът е с тежка гръдна травма, в критично състояние и изкуствена кома. 27-годишният му син Александър е в стабилно състояние, но с тежки фрактури на ръката и бедрото. След извършения вчера специализиран оглед на падналия самолет, машината вече е премахната от местопроизшествието. Разследването на авиоинцидента продължава, като срокът за финализирането му е до 12 месеца.", "date": "2018.08.24", "title": "Тежко остава състоянието на пилотите на падналия самолет край Шумен (Видео)"}
{"url": "https://www.24chasa.bg/novini/article/7023829", "text": "Изтичане на отровен газ е причинило смъртта на двама мъже днес в Народната библиотека в сръбската столица Белград, предаде Асошиейтед прес, позовавайки се на полицията, съобщи БТА. Екип на спешната служба е бил изпратен в библиотеката, намираща в центъра на града, след като било установено изтичането. Зоната е отцепена, посочи полицията. Около 50 души са били евакуирани от сградата на библиотеката, след като се появил силен мирис на газ. Според белградски медии става въпрос за изтичане на въглероден диоксид, докато двете жертви - работници по поддръжката, тествали противопожарната система на сградата.", "date": "2018.08.24", "title": "Двама починаха след изтичане на отровен газ в библиотека в Белград"}
