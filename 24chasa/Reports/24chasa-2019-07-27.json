{"url": "https://www.24chasa.bg/novini/article/7578430", "text": "За последните години силно се е променил обликът на Студентски град. Сред панелните общежития лесно могат да се забележат нови сгради. Само за последните 4 години се появиха 7 нови жилищни кооперации, като някои достигат 12 етажа. Повечето от тях се строят като частни общежития. В тях има и апартаменти за продажба, и малки едностайни за отдаване под наем. “В момента в Студентски град има 5 сгради в строеж и моето виждане е, че по-нататъшно уплътняване ще става все по-трудно”, казва кметът на район “Студентски” Димитър Дилчев. Заради нова сграда в началото на месеца беше закрита емблематичната за Студентски град Манджа стрийт. Павилионите за бързо среднощно хапване са разрушени, мястото е заградено и вече започва строеж. На мястото на дюнерджийниците ще се построи частно общежитие “Това е решение на собствениците на терена. Явно е дошло времето тези стари нелицеприятни помещения да бъдат заменени с нещо друго”, казва Димитър Дилчев. Заради новото строителство вече не е рядкост по улиците на Студентски град да се видят семейства с малки деца и майки с колички. Причината е, че много от завършилите студенти са свикнали с квартала и предпочитат да продължат да живеят в него, а в един момент стават семейни и децата им растат сред младите учещи. Кварталът разполага с множество денонощни заведения и магазини от всички големи вериги. като към едната се изгражда пристройка и ще се разшири от тази есен. Все още няма училище, но от общината имат идея и набелязан парцел, на който да се построи. “Във всеки блок виждам семейства с малки деца, но в Студентски град все още предимно се търсят имоти с цел инвестиция”, казва брокерът Петър Бонев. Той се занимава с продажби и отдаване под наем на апартаменти от 5 години и наблюдава силен интерес към наемите в квартала. Цените на едностаен апартамент са между 500 и 600 лв. на месец, а подажбите на кв. м започват от 1200 евро и растат според локацията. “Няма друг такъв квартал, в който да няма метро и да е толкова скъп. Младите хора търсят този район”, казва Петър Бонев и добавя, че единственият недостатък на новото строителство в Студентски град е, че е с ниско качество. но и все по-студентски. От общината се опитват да върнат предназначението му на място за учене. Пилотният проект за изграждане на миникампусите на територията на Студентски град е вече готов. Предстои да бъде финализиран и на техническа фаза до два месеца, а при първа финансова възможност ще започне изграждането на първия от 12-те кампуса. Средствата за него ще бъдат отпуснати от Министерството на образованието. “За изграждането на тези кампуси работим от февруари 2008 г. Тогава започнахме да мислим как да се запази незастроена площта около учебните заведения”, казва Дилчев и добавя, че на територията на кампусите обаче попадат над 250 дка частни земи. Първият предвижда в него да влязат 4 блока, които са на Минно-геоложкия и на Техническия университет. Те ще бъдат заградени в обща територия с велоалеи, градинки, паркинг и пропускателна бариера с охрана. Ще има и двуетажен паркинг с капацитет от 140 места. Този тип малки кампуси в Студентски град биха решили множество проблеми на квартала, който с годините започна да губи своята функционалност. Ще се контролира достъпът до общежитията с бариера и охрана, ще се предпазят зелените площи и ще се ограничи шумът, защото заведенията ще останат извън загражденията. Според Дилчев дискотеките в Студентски град са намалели за последните 15 г. “Не е това, което бяха преди време, и смятам, че и те като Манджа стрийт ще позатихнат”, казва още той. Спокойствие ще има и по големите улици в квартала. Идеята е бул. “8 декември” между Студентския парк и зала “Христо Ботев” да стане пешеходна зона. Подобно на “Витошка” да е приятно място за разходка със заведения и магазини. Според кмета тя ще стане факт, когато започне изграждането на кампусите. Спрямо последното преброяване към 2011 г. жителите на район “Студентски” наброяват 71 961 души. Населението му представлява 6% от това на столицата и го нарежда на пето място сред най-населените в София. Въпреки разрастването си, Студентски град заради временната адресна регистрация на студентите се води квартал от малък тип, а в действителност средно Заради новите жилищни сгради обитателите на студентския квартал ще продължат да растат, а с това и трафикът по тесните му улици. Често в пикови часове се получават задръствания. Все по-голям е проблемът с паркирането в квартала. Могат да се видят коли качени по тротоари, или паркирани в разкаляни междублокови пространства. По тази причина в началото на годината по молба на студенти от район “Студентски” намериха алтернативно решение на проблема. За да не спират колите в междублоковите пространства, бяха поставени огромни камъни, които пречат на автомобилите, но предпазват зелените площи. Има идея за зониране на квартала, която съществува от над 3 години, разказва Дилчев. Предложението е тя да не бъде нито познатата синя, нито зелена зона, а в друг цвят и с преференции, като например колите да могат да престояват до 6 часа заради лекциите на студентите. “Това, което предлагам, е, макар че студентите не плащат данъци в София, да се направи промяна в наредбата и те да имат възможност да закупуват винетен стикер за паркиране в зони до периода на настанителната им заповед”, казва Дилчев и добавя, че рано или късно зона в квартала ще се появи. Студентски град е един от малкото квартали в цяла България, който разполагат с място за създаване на биотор. В близост до кръстовището между ул. “Акад. Борис Стефанов” и ул. “Атанас Манчев” се намира малко заградено място с ниска ограда - зоната за компостиране. “Зоната в квартала съществува от 2015 г. по проект на “Зелена София”, но хората, които я стопанисваме, я открихме наново в средата на април с помощта на дарения. Сега е в много по-добър вид”, казва Гергана Димитрова, която е председател на екоклуба “Юнеко” към Софийския университет. Малко след откриването на зоната преди 4 г. компостерът е откраднат. Група студенти обаче решават да възстановят мястото за създаване на биотор от отпадъци. Новият компостер е с капацитет 680 литра. Той е дарение от еколога залесител Никола Рахнев. Мястото е облагородявано от много студенти. Органичните отпадъци като обелки от зеленчуци, черупки от яйца, пакетчета чай и картон вече се превръщат в биотор, който се използва за наторяване на междублоковите пространства в квартала. “Всеки, който има нужда от биологичен тор, е добре дошъл”, казва Димитрова. Подобни компостери със свободен достъп в София има на ул. “Проф. Фритьоф Нансен”, както и в кв. “Княжево”. Студентите обръщат внимание и на чистотата на квартала. Вече от 8 години насам той се почиства всяка година в инициативата “Пролетно почистване на “Студенстки град”. Повечето от университетите прави собствена кампания, като осигурява чували, ръкавици, метли и лопати на своите доброволци. Студентите почистват териториите около общежитията и косят тревата. Тази година в кампанията на най-големия вуз у нас - Софийския университет, взеха участие 150 студенти. Заедно те събраха над 60 чувала смет.", "date": "2019.07.27", "title": "12 затворени кампуса ще спират купона в Студентски град"}
{"url": "https://www.24chasa.bg/novini/article/7579517", "text": "В Добричка област е обявено бедствено положение за седмица заради усложнената епизоотична обстановка в Североизточна България и нарастващите случаи на заболяването африканска чума по свинете, съобщават от областната управа, цитирани от  . До 5 август всички стопани, отглеждащи прасета в т. нар. \"задни дворове\", имат гратисен период, в който могат да умъртвят животните и да приберат месото за лична консумация. Забранява се и свободното събиране на трюфели, билки и горски плодове.", "date": "2019.07.27", "title": "Обявиха бедствено положение в Добричко заради чумата по свинете"}
{"url": "https://www.24chasa.bg/novini/article/7579403", "text": "\"На Бузлуджа ни събират две ценности - справедливост и свобода. Защото и днес мнозина не се чувстват свободни българи и за мнозина няма справедливост. Днес българи отнеха свободата на други българи и справедливостта за други българи. Днес едноличната авторитарна власт, пълзящата диктатура, управлява чрез страх и апатия. Борисов управлява, не защото може и не защото народът го иска и го харесва, управлява заради страха, в който държи народа. Заради апатията, която предизвиква с политиката, която води. Но държава не може да се управлява със страх, нация не може да се развива с апатия. Държава се управлява с ум, нация се развива с труда и силите на всеки българин. И това е задачата пред нас. Днес нашият политически опонент е ГЕРБ, но нашият враг е страхът\", това каза днес в словото си на връх Бузлуджа лидерът на БСП Корнелия Нинова. Тя говори пред многохиляден митинг на Историческа поляна, организиран по случай 128 години от началото на организираното социалистическо движение в България. БСП празнува по традиция на Бузлуджа от 1991 г. насам, когато бе отбелязана 100-годишнината на Бузлуджанския конгрес. По данни на полицията на върха днес от всички райони на страната се качиха около 440 автобуса и микробуса и близо хиляда леки автомобила. \"Не идваме тук по магистрали, а по пътеките на историята. Наесен БСП е на ход\", увери в словото си Александър Горчев, който е втори мандат кмет на Велики Преслав. За БСП Корнелия Нинова каза на хората, дошли на Бузлуджа: \"Не можаха да ни купят с постове и пари, не можаха да ни счупят с натиск, лъжи, манипулации и измислици. Но решиха да ни унищожат финансово, като ни спрат субсидията и да затворим Българската свободна телевизия. Оставиха ни пред избор да се предадем или да се продадем на олигархията. Горките! В главите на тези хора политиката е само алъш-вериш, бизнес и продажба. Те не знаят какво е БСП - не се предаваме и не се продаваме. Има за нас трети път - да продължаваме, и то с вярата, с която сте дошли тук\". Тя припомни, че от петък БСП излезе със своя платформа за местните избори, според която социалистите настояват част от данъците да остават в общините, комуналните услуги да се извършват от общински предприятия, а не да се отдават на концесии, да се запазят общинското здравеопазване, грижата за бедните, социалните домове и пенсионерските клубове. \"Политиката вече не е дискусии в телевизионните студия, тя се превръща във възрожденско будителство. Нашата задача от тук е да тръгнем по страната и да будим. Народе, помогнете ни, да спасим България\", завърши словото си Нинова. На Бузлуджа днес се качиха и представители на т.н. опозиция в БСП като Валери Жаблянов, Янаки Стоилов, Георги Гергов, Красимир Янков, но те предпочетоха да останат на поляната сред хората, далеч от официалната трибуна. Самоукият художник от шуменското село Средня Юсуф Мустафов подари на Корнелия Нинова нейн портрет, като избрал да я нарисува в народна носия. Множеството беше поздравено от музикантите на духовия оркестър \"Виво Монтана\", малките таланти от вокална група \"Щурчета\" в Тутракан и обичаната народна певица Николина Чакърдъкова. Преди да запее, тя се похвали на множеството, че вече има две внучета и припомни стара мъдрост от нейния македонски край: \"Власт, пари и жени не се дават, те се вземат\". \"Така че наесен на изборите вземете своето\", заръча тя на социалистите, после запя.", "date": "2019.07.27", "title": "Корнелия Нинова от Бузлуджа: За БСП ГЕРБ е опонент, враг е страхът (Обзор, галерия)"}
{"url": "https://www.24chasa.bg/novini/article/7579566", "text": "Товарният космически кораб \"Драгън\" на компанията \"Спейс Екс\" успешно се скачи днес с Международната космическа станция (МКС), заяви американската космическа агенция НАСА, цитирана от ДПА, предаде БТА. Корабът носи 2200 килограма провизии, включително храна и материал за около 250 научни опита. Той беше изстрелян с ракета \"Фалкън 9\" в четвъртък от американската военновъздушна база \"Кейп Канаверал\". Това е третият полет на \"Драгън\" до МКС и 18-ата мисия за доставка на \"Спейс Екс\" до станцията.", "date": "2019.07.27", "title": "Корабът \"Драгън\" се скачи с Международната космическа станция"}
{"url": "https://www.24chasa.bg/novini/article/7579572", "text": "Френският президент Еманюел Макрон заяви днес, че се готви да приеме руския президент Владимир Путин на 19 август в замъка Брегансон, предадоха Франс прес и ТАСС, цитирани от БТА. \"Готвя се за среща с президента на Русия Владимир Путин, която ще се състои след няколко седмици в замъка Брегансон. Тя ще бъде на 19 август\", каза Макрон. Той заяви, че е избрал френската президентска лятна резиденция, защото тя е \"удобно място за работа, там може да се провеждат всякакви телефонни разговори на международно ниво, да се приемат чуждестранни държавни ръководители\". Срещата на Макрон с Путин ще се състои няколко дни преди форума на Г-7 в Биариц, на който Франция е домакин от 24 до 26 август.", "date": "2019.07.27", "title": "Макрон ще приеме Путин в замък на 19 август"}
{"url": "https://www.24chasa.bg/novini/article/7573955", "text": "Трима българи от Чернобилското поколение решават да отидат в Чернобил и да си обяснят нагледно защо като деца са пили \"онези жълти хапченца\" (йод) в продължение на 4 години. Мария, Боян и Илиян тръгват към това \"приключение\" - както днес го наричат, с подготовка - само чифт обувки, който след това да изхвърлят. \"Най-голямата изненада за нас беше, че 6 месеца след инцидента централата възобновява работата си\", споделя Мария Терзиева, родена през 86-та година, месеци след аварията в \"Чернобил\", станала на 26 април. \"Дейността й приключва чак през 2000 г. - 14 години след инцидента\". Интересното е, че третият реактор, който е изключително близо до запалилия се четвърти, също заработва след 6 месеца. И в момента в централата има работници. По-голямата част от тях обслужват хранилище за ядрен отпадък. За тях е изградено абсолютно ново селище от другата страна на реката, тъй като Припят не може да бъде обитаван. Пропусквателният режим в цялата 30-километрова зона е изключително строг. На посетителите се предоставят гайгерови броячи или дозиметри, които отчитат нивото на радиация. При напускане на обекта проверката също е щателна, за да се установи колко радиация е поело тялото на всеки. Ако тя е повече от допустимото, задържат човека, за да пречистят организма му. \"Всички резултати бяха много под тази граница. За цял ден поетата радиация се равнява на тази при 2-3-часов полет. През КПП-то си преминават работници, което ти вдъхва доверие, че няма нищо притеснително\", разказва Мария.  Гама-лъчите са най-вредните от йонизиращите лъчения. Алфа- и бета-частиците са опасни само при допир. По-голямото поглъщане на гама-лъчи предизвиква лъчева болест, която може да доведе до летален изход. \"В по-голямата част от Чернобилската забранена зона нивото на радиация е около 0.14 µSv/h (микросиверта/ч.)\", пояснява Мария.  1 сиверт е количеството енергия, погълнато от килограм биологична тъкан, равно по въздействие на погълнатата доза гама-лъчение от 1 грей. Докато в грей се измерва погълнатата радиация от какъвто и да е материал, в сиверти се измерва радиацията, погълната от отделен човек. Справка на официалната страница на Агенцията за ядрено регулиране в България показва, че нивото на радиация, регистрирано в София, е също 0.14 µSv/h. Това са последните актуални данни на сайта към 11:00 ч. на 26.07.2019 г. за изминалите 24 часа. За територията на България естествените норми са в границите от 0,06 до 0,40 µSv/h. Този факт обяснява и липсата на всякакви предпазни екипи за посетителите на Чернобилската забранена зона. Единственото изискване било да носят дълги дрехи, които да покриват цялото тяло. \"Няма предпазни маски, шапки. Не трябва обаче да се пипа абсолютно нищо, защото предметите са напоени с радиация\", обяснява Боян. При поглъщане на лъчение от над 100 mSv или 100 000 µSv годишно, е необходимо да се предприеме лечение. При подобна доза 5 на всеки 100 човека заболяват от рак, а 5000 милисиверта или 5 000 000 µSv вече са смъртоносни. В Чернобил максималната стойност през 1986 г. е била 300 000 mSv/h (1 µSv = 0,001 mSv). Нивото на излъчване в момента е толкова ниско благодарение на саркофага, който сега покрива четвърти реактор. Той е европейска разработка, а неговото изграждане се налага, тъй като предишният, строен след инцидента, вече не успява да осигури необходимата защита. Затова преди 4 години на площта на централата са регистрирани стойности от 3.32 µSv/h, които в момента на същите места стигат до 0.9 µSv/h. \"Нивото на радиацията край реактора е паднало до допустимото за много държави\", добавя Боян. \"Най-високи стойности се отчитаха, когато се доближавахме до почвата и дърветата\", коментира Илиян. Заради това всяка година продължават да обръщат най-горния слой на земята там. Той потъва със сантиметър на година, а стойностите, които регистрира дозиметърът, приближен до почвата, са около 3 - 5 µSv/h. Тримата авантюристи обядват в столовата на централата в Чернобил. Тя функционира и се грижи за дневната прехрана на работниците в момента. \"Задължени са да пият много течности заради радиацията, затова си избират минимум 2 вида\", коментира Мария. \"Не изпитваш страх, това е място без аналог\". Туристи се допускат в Забранената чернобилска зона от 10 години насам. Едно пътуване дотам за 3 дни, с включени нощувки, самолетни билети, храна и обиколката в Чернобил струва около 500-600 лева. Допускат и в самите реактори, но се доплаща допълнително. Вадят се разрешителни на посетителите, с които преминават през КПП-тата. Местните гидове наблягат на това, че реално животът там продължава. \"В АЕЦ \"Козлодуй\" можеш да влезеш само по работа или по време на Ден на отворените врати – два пъти годишно, в \"Чернобил\" можеш да влезеш всеки ден!\", завършва шеговито Мария.", "date": "2019.07.27", "title": "От първа ръка за Чернобил: Радиацията на места в Забранената зона е колкото в София (Снимки)"}
{"url": "https://www.24chasa.bg/novini/article/7579587", "text": "Хиляди уелски националисти участваха днес в \"поход за независимост\" в град Карнарвън и заявиха, че Великобритания \"върви към катастрофален Брекзит без сделка\" при управлението на новия министър-председател Борис Джонсън, предаде ДПА, цитирана от БТА. \"Какъв ден! Невероятните 8000 граждани излязоха на поход в Карнарвън, за да покажат подкрепа за независимост на Уелс и по-добро бъдеще за всички наши граждани\", заяви в Туитър главният организатор на проявата - уелската националистическа партия \"Плайд Камри\". \"Бъдещето е възможно, но трябва да работим за това\", каза партията. Много от участниците в шествието скандираха лозунги в подкрепа на независимостта, носеха знамена и плакати и пееха патриотични уелски песни. Депутатката от \"Плайд Камри\" в британския парламент Лиз Савил Робъртс заяви, че при управлението на Джонсън Великобритания \"върви към катастрофален Брекзит без сделка, който ще съсипе нашите общини, промишленост и начин на живот - може би безвъзвратно\". Според нея движението за независимост на Уелс е \"сила, която да отхвърли регресивната, тесногръда и назадничава политика на тази умираща британска държава\". Първите министри на Шотландия и Уелс - Никола Стърджън и Марк Дрейкфорд - предупредиха по-рано тази седмица Джонсън, че излизане на Великобритания от Европейския съюз без сделка би имало \"катастрофално въздействие\" върху двата британски района, и призоваха за втори референдум за Брекзит. Стърджън предупреждава, че си поставя за цел да бъде свикан референдум за независимост на Шотландия до две години, ако Великобритания напусне ЕС.", "date": "2019.07.27", "title": "Уелски националисти излязоха на поход\nза независимост, не искат Брекзит без сделка"}
{"url": "https://www.24chasa.bg/novini/article/7579599", "text": "Московската полиция каза, че над 1000 са били арестувани днес в руската столица за участие в неразрешени от властите протести, предадоха световните агенции, съобщи БТА. Демонстрантите протестираха срещу изключването на опозиционни кандидати от участие в местни избори в Москва. Полицията също така претърси редакцията на телевизия \"Дожд\", която отразяваше протестите. Според органите на реда при протестите са били арестувани 1074 души. Преди протестите бяха задържани няколко опозиционери, включително Иля Яшин, Любов Собол и Иван Жданов. По-късно те бяха освободени, но след това бяха отново задържани.", "date": "2019.07.27", "title": "Ужас в Москва - 1074 са арестувани при протестите (Снимки)"}
{"url": "https://www.24chasa.bg/novini/article/7568907", "text": "Когато бях малка, баба ме водеше на едно изворче над селото ни, за да наливаме вода. Носехме я в дамаджани, които слагахме в мазето и при болки в корема се пиеше от тях. Днес въпросното кладенче е обрасло и труднодостъпно, но все още има възрастни хора, които го използват с лечебна цел. Както можете да предположите, то никога не е изследвано или проучвано, просто разчита на дългогодишната си слава. И на още нещо – на ужасно многото хлор, който по времето на социализма слагаха в централния водопровод. От него понякога водата от чешмите течеше бяла и миришеше. Затова и местните предпочитаха да си пият от познатите стари извори. Днес нещата са различни. Пречистването на питейната водата става със съвременни средства, които не оставят видими следи и хората масово я използват. През последните години, особено в големите градове, се наблюдава нова мода – да се пие продаваната по магазините бутилирана вода, защото била по-чиста и вкусна. Не се наемам да коментирам дали това е добре, или зле, но със сигурност вече не е модерно. Новият тренд се нарича “сурова вода”. Какво е това ли? Ами същото, което навремето правеше баба ми. Пиеше от извор в гората, защото не вярваше на филтрираната и пречистена с химикали вода от чешмата. Оказва се, че като нея започват да мислят все повече хора по света, които искат да живеят природосъобразно. Говори се дори за начало на световно движение. Всичко започва преди десетина години от един американец на име Даниел Виталис, който иска да помогне на хората да се свържат отново с дивата природа. Използвайки едно от най-големите достижения на цивилизацията - интернет, той започва да изнася онлайн лекции, да пише статии и да показва нагледно как самият той се справя с тази задача, живеейки в отдалечен планински район с езера. Публикациите му как лови риба и събира плодове и корени, за да се изхранва заедно със съпругата си, бързо набират много почитатели в социалните мрежи. Прави сайт, посветен на търсенето на питейна вода в дивата природа. Тъй като findaspring.com дава възможност да се намират и добавят върху карта извори, той бързо става популярен по цял свят. България също участва, но само с три места в София, Варна и Хисаря. В САЩ са десетки, но въпреки това вече се появяват и съобщения за продажба на сурова вода от 37 долара за бутилка. Цена, която много от желаещите да живеят природосъобразно, но нямащи време да го правят, са готови да платят. Още повече че някои от твърденията на Виталис са доста плашещи. Той например споделя, че чешмяната вода е заразена с антибиотични субстанции и с хлор и флуор, които са невротоксични. Според професор Вал Къртис от Лондонското училище по хигиена и тропическа медицина тези вещества не причиняват никаква вреда на хората в количествата, в които се съдържат във водата. И подобни движения, приканващи да се пие сурова вода, са крачка назад. “Направили сме толкова много като общество, за да решим проблема със замърсяването на питейната вода чрез пречистване и доставяне в добро състояние. Дори сме я подобрили чрез използването на хлор и флуор, за да унищожим всички бактерии и това са аргументи, по които има консенсус от години”, обяснява Къртис пред Би Би Си. Според нея, макар някои изследвания да подкрепят така наречената палеодиета, при която се консумират само неща, които са яли пещерните хора, за водата са необходими ограничения. Тя трябва да е проверена, преди да се дават съвети, че е годна за пиене. Обикновено обаче това струва скъпо и вземането на проби е необходимо да се прави прецизно и през всички сезони. Ако искаме да живеем като предците си, не бива да забравяме, че те са умирали масово от коремен тиф, холера и всякакви други болести и продължителността на живота им е била кратка, казва Къртис. Гелън Зинк е наясно с всички тези аргументи на учените, но въпреки това миналата година решава да напусне добре платената си работа в Силициевата долина и да се отправи към отдалечен остров в щата Аляска в търсене на самодостатъчност и оптимизиране на своето хранене. Там върху площ от 5776 квадратни километра живеят около 3000 души. Няма никакво индустриално производство, само малко селско стопанство. Трябваше да дойда на това ненормално отдалечено място, за да усетя какво е чист въздух и вода, споделя Зинк. Той пие единствено от местен извор и вярва, че във водата му има пробиотици и помага за здравето. Освен това забелязал, че кожата му става по-гладка. Според Зинк обаче търсенето на сурова вода чрез сайт не е добра идея, защото може да се окаже, че пиейки от някои места, човек бавно се трови с хербициди, които преди години са попаднали в почвата. Затова трябва да се избират извори в девствени провинциални райони с малобройно население, където никога не е имало индустриална или активна селскостопанска дейност. В това отношение България е доста непредвидимо място. Особено в планинските ѝ части през последните години се случиха толкова големи промени, че днес някои места в тях изглеждат безлюдни и сякаш никога недокосвани от човешка ръка. А истината е, че само преди 30 г. са били много активно обработвани с пестициди в гонене на по-голяма реколта по времето на текезесетата. Само че в тях вече няма дори живи свидетели да кажат какво точно се е случвало, камо ли документи, за да се правят проучванията дали естествените извори в района са засегнати от отровите. Вдъхновителят на движението “Сурова вода” Даниел Виталис обаче смята, че натуралното е винаги по-добро. Той се позовава и на проучвания, че 90% от бутилираната вода и 83% чешмяната в 12 държави съдържа микроскопични следи от пластмаси, като най-голямо е замърсяването на питейната вода в САЩ. Професор Къртис не е на същото мнение. Тя прави паралел с движението на противниците на ваксини. По думите ѝ една от причините човек да не боледува твърде често е, че не пие мръсна вода. Но ако го направи и се разболее, той се превръща в риск и за околните. Причината е, че чрез обикновени неща като обществена тоалетна или храна в заведение могат да се разпространят бактерии като ешерихия коли, които пиещият сурова вода е приел.", "date": "2019.07.27", "title": "Назад към суровата вода"}
{"url": "https://www.24chasa.bg/novini/article/7579296", "text": "“Ще продължим политиката на подмладяване в БСП.\" Това заяви председателят на БСП Корнелия Нинова на дискусията “ Оставам в България! Променям своята община”, организирана от Младежкото обединение на БСП, съобщиха от пресцентъра на червената партия. “Спазваме един от основните принципи в нашата партия - приемственост между поколенията. Имаме нужда от вашата енергия, ентусиазъм и професионализъм”, коментира Нинова. Тя изрази надежда на местните избори тези качества да се реализират: “Надявам се да намерите място в листите за общински съветници и сред кандидатите за кметове, а виждам, че вече има такива”. Лидерът на левицата похвали младежите, че бързо са израснали и са показали качества. “Гледайте опита на младите депутати. Днес са едни от най-ярките лица на парламентарната група”, отбеляза Нинова. \"Имаме доста сериозни идеи за младежката политика. Нека не остават на хартия”, призова тя и посъветва присъстващите да запознават връстниците си с тези идеи. “Най- големият ни враг е страхът, апатията и нежеланието. Убеждавайте младите да се ангажират да създават собствения си живот”, коментира Нинова. “Имате много работа пред вас, но ви виждам, че сте готови за битка. Разчитам на вас и вие може да разчитате на нас. С каквото мога ще ви помогна, за да развивате вас и България”, завърши Корнелия Нинова.", "date": "2019.07.27", "title": "Нинова: Ще продължим политиката на подмладяване в БСП"}
{"url": "https://www.24chasa.bg/novini/article/7578814", "text": "            Телефон за допълнителна информация по въпроси, които са свързани с незаконно разпространените лични данни, пусна НАП. На 0700 18 700 на цената на градски разговор от стационарен телефон и по стандартната тарифа на съответния мобилен оператор експерти ще съветват всеки, който има казус, свързан с личните му данни. Така експертите на агенцията ще дадат отговор и на появилите се въпроси от 4 млн. души какво да правят, след като проверка в приложението на НАП е показала, че техни лични данни са изтекли. Бъдете внимателни, ако някой контактува с вас по телефон или имейл и иска да направите нещо с финансов или личен характер, съветват още от приходната агенция. Не давайте на никого информация за банкови сметки, за дебитни или кредитни карти, независимо за кого се представя човекът, който се свързва с вас. Предупредете близки и роднини при всеки случай да се свързват с вас, когато получат обаждане за финансови или лични въпроси. Можете да смените паролите на електронната поща, която ползвате. Ако имате данни, че някой се опитва незаконно да придобие ваше имущество или да поеме задължение от ваше име, свържете се незабавно с полицията. Най-застрашените да сменят лична карта Дори и някой да е установил, че името му фигурира в изтеклите данни, по-добре да изчака обаждане от НАП. За да бъде опасността от злоупотреба реална, то трябва номерът на личната карта, датата на издаване и валидността ѝ да са били разкрити в комбинация с три имена, ЕГН и адрес. На първо време обаче се абонирайте есемес от Агенцията по вписванията. Така ще получавате известие за всяко движение с вашето ЕГН за имоти или фирми. Услугата се активира на адрес http://sms-imot.registryagency.bg/. Продажбите на имоти и автомобили в България стават задължително с нотариална заверка на подписите пред нотариус, който има достъп в реално време до база данни на документите за самоличност в страната, включително снимките на притежателите им. Така той проверява дали хората пред него са тези, за които се представят. Имат достъп и до база данни с пълномощни, издадени да послужат пред банките и пред Агенцията по вписванията, както и достъп до базата данни за моторни превозни средства и техните собственици. Освен това, за продажбата на имоти и автомобили задължително се представят нотариален акт или регистрационен талон. НАП вече е информирала нотариусите да работят с повишено внимание. Банковите и финансови институции, които отпускат кредити или лизинги, също по закон трябва да се увелят, че работят с конкретния човек и искат да им бъде представена лична карта, която е защита именно срещу този вид злоупотреба с лични данни. Целта е сключване или промени по договор за кредит или лизинг да не се случват без лично присъствие или надлежната електронна идентификация с валиден електронен сертификат. Фирмите за “бързи кредити” също искат да видят лична карта, а дори при онлайн кандидатстване сключването на договора става или лично, или с електронен подпис. Няма риск за неоторизиран достъп до електронното банкиране, защото такива данни никога не са се съхранявали в НАП. Избягвайте пълномощни за сделки поне за известно време. При сделките с пълномощно една или повече от страните не участва лично. Сделките с имоти и коли задължително се сключват с нотариално заверено пълномощно, т.е. пълномощното е подписано и подпечатано от нотариус и описано в неговите нотариални книги, след като се е уверил лично, че действително упълномощителят е този, чиито данни са вписани в документа. Всички останали нотариуси имат достъп до компютърна база данни на издадените пълномощни и могат да проверят дали всеки документ е истински. Може ли да ми прехвърлят фирма с дългове на мое име? Подобен опит ще е съпроводен с извършването на едно или повече престъпления. Сделките с цели предприятия или с дялове на търговски дружества изискват нотариална заверка и писмен договор. В случая с продажба на цяло предприятие се изисква и удостоверение от НАП. Нотариалната камара в България е информирана от НАП за изтичането на чувствителни данни и сделките в следващите месеци ще се извършват с повишено внимание, като нотариусите имат достъп до всички пълномощни, издадени да послужат пред Агенцията по вписванията. В незаконно разпространените към момента данни няма информация за персонални идентификационни кодове, издадени от НАП. Независимо от това се препоръчва да смените своя ПИК от НАП Това става безплатно в портала за електронни услуги на приходната агенция -  или в произволно избран от вас офис на НАП.", "date": "2019.07.27", "title": "Първа защита след #НАПлийкс - есемес от Агенцията по вписванията"}
{"url": "https://www.24chasa.bg/novini/article/7579304", "text": "Министерството на образованието и науката (МОН) стартира програма за квалификация на учители и на нови преподаватели в българските неделни училища в чужбина. Това каза в Пловдив образователният министър Красимир Вълчев пред участниците в 12-та годишна конференция на Асоциацията на българските училища в чужбина, цитиран от БТА. По думите му подпомагането на българските неделни училища е пример за добра политика последните 12 години. Тогава неделните училища бяха 50, сега са близо 400, а обхванатите деца са близо 30 000. Всяка година увеличаваме обхвата на учениците и добавяме нови училища и дейности, с които да ги подпомагаме. Важно тези образователни структури зад граница е да се чувстват свързани с България, затова предвиждаме още програма за съвместни инициативи между училищата тук и български неделни училища по света. Нейната цел е да популяризира българското образование и да установи една постоянна връзка и партньорство с България и с българската образователна система и да мотивира тези деца да се върнат в сферата на висшето образование тук. В тази връзка министър Вълчев каза, че ще бъде променена наредбата за прием в българските държавните висши училища така, че да се признава оценката от матурите в другите държави като входна оценка в сферата на българското висше образование, плюс сертификата по български език по Европейската езикова рамка. Важно, е когато да говорим за образование на българите зад граница, да не забравяме и историческите ни диаспори там. По думите на министър Вълчев Министерството на външните работи ще направи предложение за облекчаване на визовия режим. Също така МОН предвижда още създаването на електронна платформа за кандидатстване в българските висши училища, като облекчи условията за бъдещите студенти от чужбина. Идеята е да не се налага да идват по няколко пъти до България само, за да кандидатстват. МОН предвижда още информационна кампания, заедно с българските ВУЗ-ве, която да популяризира българското висше образование в историческите ни диаспори в чужбина. \"Неделните училища съществуват благодарение на родителите, за да запазят у децата си част от българското езиково и културно пространство. Благодарение на учителите и на самоорганизиралите се български общности създадохме българските неделни училища. Това беше важно за нас и да ги подпомогнем, но е доста трудно с вторите и трето поколение деца.\", каза Красимир Вълчев. По думите му важно е българският език да бъде припознат, като част от образователните системи и да бъде включен като матуритетен език. Той добави, че важна задача пред МОН е да бъдат мотивирани децата да изучават български език в съответните страни.", "date": "2019.07.27", "title": "Вълчев: МОН ще обучава учители в българските неделни училища в чужбина"}
{"url": "https://www.24chasa.bg/novini/article/7579309", "text": "Силна гръмотевична буря с пороен дъжд и силен вятър бушува снощи в Хърватия, на полуостров Истрия и залива Кварнер, съобщават местните медии. За два часа са паднали над 8000 мълнии. Поривите на вятъра на места са достигали до 86 км/час, предаде агенция Хина, цитирана от БТА. Лошото време, дошло от Италия, свалило температурите с пет градуса. Хърватските синоптици прогнозират за днес нова силна буря. Нови поройни дъждове се очакват и през следващата седмица.", "date": "2019.07.27", "title": "За два часа над хърватския полуостров Истрия паднали над 8000 мълнии"}
{"url": "https://www.24chasa.bg/novini/article/7579291", "text": "Близо 300 души са арестувани от полицейските специални части ОМОН за участие в неразрешен протест в Москва, съобщи ТАСС, като се позова на столичното главно управление на МВР, предаде БТА. \"За нарушаване на обществения ред на неразрешена акция в центъра на столицата бяха задържани 295 души\", каза представител на полицията и уточни, че голяма част от задържаните не са жители на Москва. Данните за арестуваните варират. Според правозащитната организация ОВД-инфо, цитирана от Ройтерс, задържаните са поне 435. Сред тях имало и известни опозиционни активисти, които били арестувани преди проявата, за да им се попречи да участват в нея. Очевидци са казали за Ройтерс, че някои от задържаните били просто минувачи, оказали се в погрешния момент на неправилното място. Един от тях, 45-годишният Александър Латишев, обяснил, че дошъл в Москва от близката Владимирска област, за да говори за бизнес със свой съдружник. Задържали го докато седял на една пейка. Протестът край столичното кметство е свикан от намиращия се за пореден път в затвора опозиционен лидер Алексей Навални. Целта е да се окаже натиск върху властите да допуснат опозиционни кандидати на местните избори в Москва на 8 септември. Опозицията призова хората на протести, след като властите отказаха регистрация на около шейсет кандидати за изборите на градски парламент (Дума) на Москва, след които има съмишленици на опонента на Кремъл Навални.", "date": "2019.07.27", "title": "Близо 300 са арестувани за участие в неразрешен протест в Москва (Обновена)"}
{"url": "https://www.24chasa.bg/novini/article/7579311", "text": "Сръбският премиер Ана Бърнабич предупреди днес, че всеки министър е длъжен да води договорената политика и добави, че министрите, които не са в състояние да го правят, са \"свободни да напуснат\" сръбското правителство, предаде агенция Бета, цитирана от БТА. Реагирайки на  премиерът каза, е с това Попович е изразил становище, \"директно противоположно на визията на правителството, чийто член е той\". \"Напомням, че той като министър без портфейл не е компетентен нито за Брюкселското споразумение, нито за оценката му, нито за европейската интеграция. Такива изявления може да прави като председател на своята партия, но в никакъв случай не от името на правителството\", каза премиерът. Ана Бърнабич добави, че първото изречение в експозето й, тоест в програмата на правителството, приета от парламента, когато гласува за нейния кабинет, във връзка с външната политика на Сърбия, е че ЕС остава \"наш стратегически приоритет и цел\". \"Това е недвусмислената политика на правителството и никога не е поставяна под въпрос. Сърбия върви стабилно по европейския път\", каза премиерът.", "date": "2019.07.27", "title": "Бърнабич към министрите си: Който не е съгласен с политиката ни, да си ходи"}
{"url": "https://www.24chasa.bg/novini/article/7579313", "text": "Хеликоптери на въоръжените сили и спасителни лодки участваха в евакуацията на 700 пътници от влак, блокиран от снощи от наводненията недалече от индийския град Мумбай, предадоха световните агенции. В изявление службата за реакция при бедствия в щата Махаращра съобщи, че влакът \"Махалаксми експрес\" тръгнал вчера вечерта от Мумбай за Колхапур, на 350 км в южна посока. Той изминал едва 60 км, когато се оказал блокиран от наводнение в резултат на разлив на река, причинен от мусонните дъждове, отбелязва Франс прес и ДПА, цитирани от БТА. Индийският министър на вътрешните работи Амит Шах съобщи в Туитър, че всички пътници от влака са били евакуирани успешно, отбелязва Асошиейтед прес. Сред пътниците имало девет бременни жени. Операцията е продължила няколко часа. Осигурени са били линейки и най-малко 37 лекари. Над 280 души са загинали при наводнения и други инциденти, причинени от мусоните, в Индия през юли. Най-малко 114 души са загинали в резултат на силни наводнения от 10 юли насам в Бангладеш, съобщи местният в. \"Дака трибюн\", цитиран от ТАСС. По данни на медици и спасители няколкостотин хиляди души в страната са били принудени на напуснат домовете си, а равнището на водата в реките продължава да се повишава. Около 15 000 души са се заразили с инфекциозни болести от водата или са получили различни по тежест наранявания от началото на наводненията досега.", "date": "2019.07.27", "title": "Спасители евакуираха 700 пътници от влак,\nблокиран от наводнения в Индия"}
{"url": "https://www.24chasa.bg/novini/article/7579320", "text": "Църквата \"Св. Пантелеймон\" в тетевенското село Рибарица отбеляза храмовия си празник, съобщават от пресцентъра на общинската администрация. Литургия за здраве са отслужили Ловчанският митрополит Гавриил заедно със ставрофорен свещеноиконом Павел и ставрофорен свещеник Борис. Жители и гости на планинската община са се събрали в светата обител, за да запалят свещ за здраве и благоденствие. Сред тях е била и кметът на Тетевен д-р Мадлена Бояджиева. Преди осем години Дядо владика е извършил пълно освещаване на новата църква в Рибарица. В светия престол са били вложени частички от мощите на св. вмчк. Пантелеймон, дарени лично от митрополит Гавриил, и от мощите на св. Новоселски мъченици. Историята на светата обител в Рибарица, носеща името на целителя св. вмчк. Пантелеймон, започва от 1922 г., когато местна жителка дарява парцел за строеж на храм, припомнят от община Тетевен. Първоначално на мястото е построена двуетажна къща, която заедно с параклиса приютява кметството и училището.", "date": "2019.07.27", "title": "Митрополит Гавриил отслужи литургия\nза здраве на храмовия празник на църквата\nв Рибарица"}
{"url": "https://www.24chasa.bg/novini/article/7579329", "text": "Днес около 14.30 ч. в Четвърто Районно управление – Бургас е получено съобщение за инцидент, възникнал в заложна къща, разположена на ул. „Въстаническа” в к-с „Меден Рудник”, при който двама маскирани мъже привели в безпомощно състояние 30 годишната служителка и отнели близо 300 гр. златни накити, съобщиха от пресцентъра наОбластната дирекция на МВР в Бургас. По думите й двамата влезли в обекта минути по-рано и поискали да разгледат пръстен от витрината. Докато момичето ги обслужвало, единия от непознатите минал зад гърба й и с помощта на съучастника си, я привел в безпомощно състояние, след което взели част от изложените златни накити и напуснали пеша заложната къща. Своевременно са предприети полицейски действия по установяване на местонахождението на мъжете. Ситуирани са КПП на входно-изходните артерии, както в Бургас, така и в околните населени места. Изземват се записи от камери, разположени в близост до мястото на инцидента. Установяват се и очевидци. Служителката в заложната къща също е разпитана. Работата по случая продължава.", "date": "2019.07.27", "title": "Маскирани нападнаха служителка в заложна къща в Бургас, отмъкнаха 300 грама злато"}
{"url": "https://www.24chasa.bg/novini/article/7579338", "text": "Румънският премиер Виорика Дънчила разглежда възможността за свикване на референдум за рязко увеличаване на наказанията за убийство, насилие и педофилия във връзка с дело за отвличане на непълнолетно момиче в град Каракал, предаде ТАСС, цитирана от БТА. Дънчила съобщи това днес в изявление за медиите, излъчвано по основните телевизии на живо. Премиерът каза, че е създадена междуведомствена работна група начело с ръководителя на службата за извънредни ситуации Раед Арафат, която в срок от 15 дни да разработи спешни мерки за ускорена реакция в критични случаи след събитията в Каракал. Дънчила каза, че е поискала на предстоящото във вторник заседание на Върховния съвет за национална отбрана доклад за действията на властите по делото за изчезналото момиче от Каракал \"минута по минута, решение по решение\", като увери, че виновните ще отговарят за действията си, независимо от изпълняваната длъжност. Дънчила, която е и лидер на Социалдемократическата партия, съобщи, че насроченият на 3 август партиен конгрес ще бъде отложен за по-късна дата заради тези събития. Петнайсетгодишно момиче е изчезнало в сряда, след като се качило на минаващ автомобил от своето село за Каракал. В четвъртък то се обадило три пъти на телефона за спешна помощ, като казало, че е отвлечено от някакъв мъж. Службата за спешна помощ не успяла веднага да установи откъде идва обаждането и полицията отишла в дома на мъжа едва в петък сутринта, около 19 часа след обаждането на момичето. Заподозреният за нейното убийство 66-годишен мъж е задържан, а при обиск в дома му са открити овъглени останки от тяло и вещи, принадлежащи на изчезналото момиче. Заради бавната реакция на полицията началникът на румънската национална полиция Йоан Буда бе уволнен късно снощи.", "date": "2019.07.27", "title": "Румъния готви референдум за по-строги наказания за педофили"}
{"url": "https://www.24chasa.bg/novini/article/7579343", "text": "Десет руски бронетранспортьора с комплект резервни части са били доставени в Белград по въздушен път, съобщи днес сръбското министерство на отбраната, цитирано от ТАСС, предаде БТА. При транспортирането им руската страна не е имала никакви пречки и цялата техника е доставена при спазване на международните правила, съобщи сръбското министерство. Вчера румънската телевизия Диджи 24 съобщи, че румънските власти са задържали на Дунав руски транспорт с 30 танка и 30 бронетранспортьора, доставяни съгласно договор между Москва и Белград. Телевизията съобщи, че военната техника е конфискувана. Руското министерство на отбраната обаче опроверга тази информация и я определи като \"абсолютна лъжа\", изтъквайки, че не са изпращани никакви кораби за превоз на военна техника по Дунав. Белград непрекъснато говори за военен неутралитет, но преговаря за допълнителни доставки на въоръжение от Русия, включително на бойни и транспортни хеликоптери и системи за противовъздушна отбрана. Сърбия вече получи 6 бойни самолета МиГ-29 от Русия.", "date": "2019.07.27", "title": "Русия изпрати военна техника в Сърбия\nпо въздушен път"}
{"url": "https://www.24chasa.bg/novini/article/7579357", "text": "Тунизийците си вземат днес последно сбогом с първия си демократично избран президент Бежи Каид Есебси на държавно погребение в присъствието на лидери от Франция, Испания, Катар, Алжир и други страни, предадоха ДПА и Ройтерс, цитирани от БТА. Сред държавните и правителствени ръководители, дошли за церемониите, са френският президент Еманюел Макрон, испанският крал Фелипе Шести, емирът на Катар Тамим бин Хамад Ал Тани, алжирският временен президент Абделкадер Бенсалах и палестинският президент Махмуд Абас. Есебси почина на 25 юли на 92-годишна възраст почти пет години след като пое президентския пост. След избирането си през декември 2014 г. той направляваше Тунис в прехода на страната към демокрация след бунта, свалил през 2011 г. от власт дългогодишния авторитарен президент Зин ал Абидин Бен Али и вдъхновил събитията от т.нар. Арабска пролет. Ковчега с Есебси, украсен с държавния флаг, беше изложен за поклонение в зала в президентския дворец в столицата Тунис, където близките на президента и висши чиновници се събраха да му отдадат последна почит. Някои от присъстващите държаха кратки речи в памет на починалия, преди ковчегът да бъде качен на военен камион. Почетни гвардейци на коне съпровождаха от двете страни погребалната процесия. По целия път до гробището, което се намира на около 7 км от президентския дворец, бяха разположени служители на силите на реда. Над погребалното шествие прелитаха военни хеликоптери. Внушително множество хора, някои - с националното знаме в ръце, се тълпяха в непоносимата горещина по протежение на пътя, за да се простят с Есебси. От минаретата на близките джамии звучаха стихове от Корана в памет на покойния лидер.", "date": "2019.07.27", "title": "Тунис се сбогува с първия си\nдемократично избран президент Есебси"}
{"url": "https://www.24chasa.bg/novini/article/7579369", "text": "Унгарският министър-председател Виктор Орбан каза днес, че Европейският съюз е допуснал \"сериозни грешки\" през последните пет години във връзка с имиграцията и икономиката, предаде Асошиейтед прес, цитирана от БТА. Необходимо е Европейската комисия да позволи на съвета на вътрешните министри от общността да решава въпросите на миграцията, заяви Орбан и сравни тяхната роля с Еврогрупата - финансовите министри на страните от еврозоната. Той възрази срещу \"политическия активизъм\", който според него упражнява ЕК, започнала многобройни процедури срещу унгарското правителство по въпроси, по които се смята, че то нарушава правилата на ЕС. \"Комисията . . . е необходимо да се държи като пазител на споразуменията на ЕС и да избягва политическия активизъм\", каза Орбан на унгарски културен фестивал в румънския град Бъйле Тушнад. По думите му \"тя не е политически орган, не би трябвало да има програма и не би трябвало да извършва политически атаки срещу държавите членки\". Предвижда се Орбан да се срещне с избраната за председател на ЕК Урсула фон дер Лайен в четвъртък в Брюксел. Той подкрепи нейната кандидатура и показва, че очаква тя да заеме по-помирителна позиция към Унгария и други страни в региона, които често имат разногласия с мнозинството държави в ЕС по въпроси като миграцията и екологичните стандарти. Орбан заяви, че е време за връщане към идеала на \"конкурентната европейска икономика\", със създаване на повече работни места и \"понижаване на данъците навсякъде\". Унгарският премиер, който привлече медийното внимание след своята реч в Бъйле Тушнад през 2014 г., подробно описвайки усилията си за изграждане на \"нелиберална държава\", посвети почти половината от 52-минутното си обръщение на тази тема, като атакува либерализма и свърза \"нелибералната политика\" с \"християнската свобода\" и нейната защита. По думите му християнската свобода е нападана както на вътрешен фронт - либералите, които искат да бъде изоставена християнската култура, така и на външен фронт - миграцията. \"Последицата, ако не целта, на миграцията е, че тя разрушава Европа, каквато я познавахме\", каза той. Според него в следващите 15 години единственият начин за подсилване на Унгария ще бъде да се окаже отпор на \"либералния цайтгайст и либералния интернационализъм\".", "date": "2019.07.27", "title": "Орбан сипе нови критики към ЕС за миграцията и икономиката"}
{"url": "https://www.24chasa.bg/novini/article/7579367", "text": ", са били дегизирани като туристи - с тъмни очила и шапки с козирки, които скривали лицата им, разкриха източници на \"24 часа\". Те влезли като клиенти и помолили 30-годишната продавачка да им покаже златен пръстен от витрината. Докато уж го разглеждали единият минал зад гърба й, след което с помощта на съучастника си жената била повалена на земята. Веднага след подадения сигнал за обир в заложна къща в к-с \"Меден рудник\" полиция заварди входно-изходните артерии на Бургас. ", "date": "2019.07.27", "title": "Обралите заложна къща в Бургас били дегизирани като туристи, с тъмни очила и шапки"}
{"url": "https://www.24chasa.bg/novini/article/7579392", "text": "Поне 15 цивилни са загинали днес при въздушни удари на сирийското правителство и руските му съюзници срещу бунтовнически анклав, предаде ДПА, цитирана от БТА. Най-смъртоносната от днешните атаки е била извършена от правителствените самолети срещу контролирания от бунтовници град Ариха в провинция Идлиб, където бяха убити 11 цивилни. Това са данни на Сирийския център за наблюдение на човешките права. Сред убитите има седем деца, посочи базираната във Великобритания организация. Трима спасители са били убити, след като руски самолети са поразили автомобила им в северната част на провинция Хама. Дете е било убито при въздушен удар на правителствените сили в село Кафр Еуейд в провинция Идлиб.", "date": "2019.07.27", "title": "Най-малко 15 цивилни, сред които и деца, загинали при въздушни удари в Сирия"}
{"url": "https://www.24chasa.bg/novini/article/7579395", "text": "І. МЕТЕОРОЛОГИЧНА ОБСТАНОВКА: Над по-голямата част от страната ще е предимно слънчево. Около и след обяд на места в Западна България ще се развива купеста и купесто-дъждовна облачност. Ще има краткотрайни валежи от дъжд, придружени с гръмотевици и временно усилване на вятъра. На места явленията ще интензивни. Ще има условия за градушки. През нощта срещу понеделник валежите ще продължат и ще обхванат и централните райони от страната. Ще продължи да духа до умерен вятър от изток-югоизток. Ще е горещо с максимални температури между 33° и 38°. В планините ще е предимно слънчево. Около и след обяд, в масивите от Западна България ще се развива купеста и купесто-дъждовна облачност и там на места ще има краткотрайни валежи от дъжд, придружени с гръмотевични бури. Ще духа умерен югоизточен вятър, по билата югозападен. Максималната температура на височина 1200 метра ще е около 24°, на 2000 метра - около 19° ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: 1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: АМ „Тракия“ ограничението в движението на МПС над 12 т ще бъде както следва: в петък от 18 ч. до 20 ч. само в посока от София до Пловдив; в неделя от 16 ч. до 20 ч. само в посока от Бургас до София. АМ „Струма“: в събота от 10 ч. до 14 ч. само в посока от п. в. „Даскалово“ до ГКПП „Кулата“. АМ „Марица“: в неделя от 16 ч. до 20 ч. само в посока от Свиленград до АМ „Тракия“. също така и за дните петък – от 17:00 часа до 20:00 часа и неделя – от 14:00 часа до 20:00 часа: • път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; • път I-1 Благоевград – ГКПП „Кулата“ в двете посоки; • път I-5 Русе – Велико Търново в двете посоки; • път I-9 Варна – Бургас в двете посоки; • път II-99 Бургас – Царево в двете посоки. 2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.; Движението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; Движението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; Област Пловдив: Движението при км 133+112 на пътен възел \"Пловдив-изток\" в района на с. Войводиново е ограничено поради текущи ремонтни дейности на настилката за ремонт пътна връзка София-Пловдив. Обходен маршрут: през Пловдив по п.в. Север на км 126 и през с. Войводиново. Срок до 29.07.2019 г. в часовия интервал от 07:30 ч до 19:00 ч.; Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; Област Бургас: Движението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 31.07.2019 г.; Движението от км 358+075 до км 360+425 ляво платно в района на Ветрен се ограничава скоростта на движението на 70 км/ч. Водачите да се движат с повишено внимание и съобразена скорост. Срок: от 08:00 ч. г. до 23:00 ч. на 28.07.2019 г.; Движението от км 358+075 до км 360+425 дясно платно в района на Ветрен се ограничава скоростта на движението на 70 км/ч. Водачите да се движат с повишено внимание и съобразена скорост. Срок: от 08:00 ч. до 23:00 ч. на 28.07.2019 г.; Движението в участъка от пв. \"Българово\" при км 350+991 до пв. \"Бургас-запад\" при км 358+582 е ограничено в двете посоки, поради изграждане на стационарна контролна единица на електронната система за събиране на таксите за ползване на републиканската пътна мрежа. Обходен маршрут: По път I-6 гр. Бургас – гр. Айтос – гр. Карнобат. Срок: от 23:00 ч. до 24:00 ч. на 28.07.2019 г.; АМ „Хемус“: Област София: Движението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: - В деня преди празничния или почивен ден - обособяват се две ленти в посока Варна и една в посока София. - За последния почивен или празничен ден - обособяват се две ленти в посока София и една в посока Варна. Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; Движението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. Област Варна: Движението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г.; АМ „Марица“: няма ограничения. АМ „Черно море“: няма ограничения. АМ „Струма“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Въвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; Въвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Движението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; Движението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.07.2019 г.; Движението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; - път І-2 Граница Румъния-Русе-Цар Калоян-Разград-Шумен-Девня-Варна: Област Русе: Движението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г.; - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г.; Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: Област Ямбол: Движението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; Област Сливен: Движение в участъка Бероново – Петолъчката – Ямбол от км 233+094 до км 233+184 се осъществява с повишено внимание поради машинно полагане на плътна асфалтова смес. Участъкът е сигнализиран с пътни знаци. Срок до 31.07. 2019 г. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; Движението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2020 г.; Област Бургас: Движението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон. Обходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.12.2019 г.; Път II-99: Движението по път II-99 Созопол – Бургас при км 17+000 в участъка Созопол – Черноморец се извършва с повишено внимание поради ремонтни дейности в лявата лента посока Бургас. Участъкът е сигнализиран с пътни знаци. Водачите да се движат с повишено внимание и съобразена скорост. Срок: до 28.07.2019 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: Път II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; Път III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; Път III-6009: Движението по път III-6009 Миролюбово – Ахелой от км 20+500 до км 20+600 в района на гр. Каблешково се осъществява с повишено внимание в дясното платно поради извършване на изкопни работи в лявото платно на пътя за отстраняване на ВиК авария. Участъкът е сигнализиран с пътни знаци. Срок: до 01.08.2019 г.; Път ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г.; ОПУ-Варна: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; Път III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък. Обходен маршрут: - В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел. - В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.08.2019 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; Път II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; Път III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.08.2019 г.; ОПУ-Видин: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч Ремонтни дейности: Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път III-901: Движението по път III-901 в района на Шабла от км 2+100 до км 3+700 се осъществява с повишено внимание поради ремонтни дейности на асфалтовата настилка. Участъка е сигнализиран с пътни знаци. Срок 31.07.2019 г.; Път III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; Ремонтни дейности: Път II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; Път II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; Път III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г.; ОПУ-Кърджали: Временно са въведени следните ограничения за движение на МПС: Път II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Обходен маршрут: Крумовград – Поточница – Голобрад – Падало - път II-59. Срок до 25.08.2019 г.; Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; ОПУ-Ловеч: Временно са въведени следните ограничения за движение на МПС: няма. Ремонтни дейности: Път ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 31.07.2019 г.; Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; Път ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г.; Път III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; Път III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г.; Обходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; Път III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка. Обходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г.; Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; Ремонтни дейности: Път II-11: Движението по път ІІ-11 Горни Цибър – Козлодуй от км 74+000 до км 78+820 се осъществява в една лента, поради ремонтни дейности на асфалтовата настилка. Движението в района се регулира от сигналисти. Срок до 29.07.2019 г.; Път III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.07.2019 г.; Път III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г.; Път III-818: Движението по път ІІІ-818 Долно Церовене – Долни Цибър от км 0+000 до км 37+400 се осъществява в една лента частични поради ремонтни дейности на асфалтовата настилка. Движението се регулира от сигналисти на място. Срок до 31.07.2019 г; Път IIІ-818: Движението по път Път IIІ-818 Игнатово – Долни Цибър от км 36+832 до км 37+000/ в с.Долни Цибър/, се извършват ремонтни дейности по асфалтовата настилка. Движението в района се регулира от сигналисти. Срок до 29.07.2019 г.; Път III-1621: Движението по път III-1621 Стояново – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 31.07.2019 г.; ОПУ-Пазарджик: Временно са въведени следните ограничения за движение на МПС: Път II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности. Обходен маршрут: - При СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. - При СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 31.07.2019 г.; Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; Път II-84: Движението по път II-84 Черна Места – Якоруда в района на с. Черна Места при км 72+000 се осъществява в една лента поради пропадане на част от пътното тяло. Движението се регулира от сигналисти. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 30.07.2019 г.; Път III-843: Движението по път III-843 с. Каратепе – с. Сърница от км 22+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 31.07.2019 г.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; Обходен маршрут: през уличната мрежа на Ясен. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; Обходен маршрут: път Поповица – Садово – Кочево – Болярци. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно.; Ремонтни дейности: Път III-866: Движението по път III-866 Кричим – Михалково – Девин при км 88+050 до км 103+341 в областите Пловдив и Смолян се осъществява с повишено внимание поради стартиране на строителни дейности по премахване на скална маса. Движението в участъка ще бъде затруднено но няма да бъде спирано. Може да се използва обходен маршрут: Път II-86 Асеновград – Смолян. Срок до 30.11.2019 г.; ОПУ-Разград: Временно са въведени следните ограничения за движение на МПС: няма. Ремонтни дейности: няма. ОПУ-Русе: Временно са въведени следните ограничения за движение на МПС: Път II-21: Движението по път II-21 Русе – Силистра в участъка от км 23+000 до км 24+000 е въведена ВОБД по искане на ОД МВР-Русе във връзка с дейности по борба с АЧС. Участъка е сигнализиран с пътни знаци. Ограничение на скоростта 50 км/ч. Срок 29.07.2019 г.; Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; Път III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; ОПУ-Силистра: Временно са въведени следните ограничения за движение на МПС: няма ограничения. Ремонтни дейности: Път ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; Ремонтни дейности: Път II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; Път II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; Път II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019 г.; Път III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; Път III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; Път ІІ-86: Движението по път ІІ-86 Средногорци – Рудозем от км 125+728 до км 129+660 е ограничено поради извършването на взривни работи в участъците от км 126+148,12 до км 126+272 от км 126+392,88 до км 126+482,60 на обект: Реконструкция на път II-86 Средногорци - Рудозем, участък от км 125+727,46 до км 129+660 и от км 129+660 до км 132+920, област Смолян. Обходен маршрут: Средногорци – Смолян – кв. Устово – кв. Райково– Рудозем и обратно. Срок: до 18,00 часа на 30.07.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; Път ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; Път IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; Път ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; ОПУ-София: Временно са въведени следните ограничения за движение на МПС: Път II-18: Движението по път II-18 СОП Нови Искър – Мало Бучино при Мрамор посока Калотина от км 4+465 до км 3+715 се осъществява с повишено внимание в светлата част на деня, поради изграждане на стационарна контролна единица на електронна система за събиране на таксите за ползване на републиканската пътна мрежа. Затворена е активна лента 1, като движението се извършва в активна 2 и изпреварващата ленти. Срок 29.07.2019 г. и 30.07.2019 г.; Път II-18: Движението по път II-18 СОП Нови Искър – Мало Бучино при Мрамор посока АМ „Хемус“ от км 3+615 до км 3+965 се осъществява с повишено внимание в светлата част на деня, поради изграждане на стационарна контролна единица на електронна система за събиране на таксите за ползване на републиканската пътна мрежа. Затворена е активна лента 1, като движението се извършва в активна 2 и изпреварващата ленти. Срок 29.07.2019 г. и 30.07.2019 г.; Път II-18: Движението по път II-18 /Софийски околовръстен път/ при Кривина посока АМ \"Хемус\" от км 28+400 до к 29+400 се осъществява с повишено внимание поради ремонтни дейности по надлез \"Кривина\". Затворени са активна 2 и изпреварваща ленти, като движението се извършва в активна лента 1 и аварийна ленти. Срок 30.07.2019 г.; Път II-18: Движението по път II-18 /Софийски околовръстен път/ при Кривина посока АМ \"Тракия\" от км 28+400 до км 29+400 се осъществява с повишено внимание поради ремонтни дейности по надлез \"Кривина\". Затворени са активна 2 и изпреварваща ленти, като движението се извършва в активна лента 1 и аварийна ленти. Срок 30.07.2019 г.; Път II-18: Движението по път II-18 /Софийски околовръстен път/ при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Затворена е лявата лента /посока АМ \"Хемус\"/, като движението се извършва двупосочно в съседната /лява/ лента. Участъкът е сигнализиран с пътни знаци и сигналисти. Срок 14.09.2019 г.; Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; Път ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; Път III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г.; ОПУ-Стара Загора: Временно са въведени следните ограничения за движение на МПС: Път III-663: Движение по път III-663 Чирпан – Симеоновград в участъка от км 7+200 до км 10+620 в района на с.Зетьово – с.Целина е ограничено, поради ремонтни дейности . Обходен маршрут: път II-66 –с. Ценово – / път III-663/.Срок на действие : от 28.03.2019 г. до 19:00 ч. на 31.07.2019 г. ; Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; Ремонтни дейности: няма. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; Ремонтни дейности: Път IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; Ремонтни дейности: Път III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г.; ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 02.10.2019 г.; Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: Път III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. Обходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; Ремонтни дейности: Път ІІІ-5304: Движение по път ІІІ-5304 Кукорево - Окоп от км 3+300 до км 6+000 се осъществява в една лента поради изсичане на храсти. Движението се регулира чрез пътни знаци. Срок до 02.08.2019 г.; Път III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на асфалтовата настилка. Движението се регулира чрез пътни знаци. Срок до 09.08.2019 г.; Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г.; Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.07.27", "title": "Вижте състоянието и ограниченията по пътищата на страната за неделя"}
{"url": "https://www.24chasa.bg/novini/article/7579400", "text": "Френският финансов министър Брюно Льо Мер заяви днес, че Франция ще изпълни намерението си да облага с данъци приходите на големите технологични компании и призова САЩ да не вкарват търговските мита в дебата за справедливото облагане на цифровите услуги, предаде Ройтерс. Льо Мер каза това в отговор на заплахата на американския президент Доналд Тръмп, че ще въведе мита за френските вина в отговор на френския данък върху цифровите услуги, който според него е несправедливо насочен срещу американски компании. Той добави, че Франция се надява лидерите от Г-7 да постигнат принципно споразумение за универсално данъчно облагане на цифровите услуги на следващата среща на върха в Биариц. \"Искаме отсега до края на август - срещата на Г-7 в Биариц - да стигнем до споразумение за универсално данъчно облагане на цифровите дейности\", каза Льо Мер на пресконференция в Берси. Льо Мер подчерта, че френският данък върху гигантите в цифровата сфера няма да засяга само американски компании, а ще бъде наложен и върху европейски и китайски фирми, предаде Франс прес. \"В наш интерес е да имаме справедлив цифров данък\", каза Льо Мер пред журналисти и отговори на заплахата на Тръмп за митата върху френското вино: \"Моля, не смесвайте двете теми. Ключовият въпрос е как да постигнем консенсус за справедливо данъчно облагане на цифровите дейности\". Преди две седмици френският Сенат одобри 3-процентов налог върху приходите от цифрови услуги, реализирани на територията на Франция. Той ще засегне компании с над 25 милиона евро оборот във Франция и 750 милиона в световен мащаб. Други европейски страни, включително Австрия, Великобритания, Испания и Италия, също обявиха планове да въведат подобни данъци. Льо Мер повтори думите на Макрон, че Франция ще отмени националния си цифров данък, ако бъде постигнато споразумение за универсален данък на равнище Организация за икономическо сътрудничество и развитие.", "date": "2019.07.27", "title": "Франция иска сделка за универсално \nданъчно облагане на технологичните гиганти до срещата на Г-7"}
{"url": "https://www.24chasa.bg/novini/article/7577871", "text": "“Честит Рамазан Байрам!!! Здраве и късмет на всички.” Това пише на 15 юни миналата година 42-годишният Красимир Колджиев-Дзъмбо в профила си във фейсбук. Получава бързо десетина отговора и поздравления, а късно вечерта вече не е между живите и започват да “валят” жалейки. Само месец по-рано пък споделя стихотворение със заглавие “Октомври”. Приятелите му пишат, че октомври е далеч, “но може да ме няма”, отговаря той и като че ли предопределя края си. Кървавата трагедия потресе Гоце Делчев, а толкова жестоко убийство в града никой не помни. Красимир умира от ръката на приятеля си от детинство - 40-годишния Марио Метушев, бивш футболист на “Пирин”, “Берое”, “Черноморец”. Намушкан е 97 пъти с нож - по тялото му буквално няма незасегнато място Празникът Рамазан започнал за двамата приятели в 10 ч, когато Красимир отишъл в кафенето на бензиностанция в края на Гоце Делчев. След малко пристигнал и Марио. Двамата пиели алкохол, седели и спокойно разговаряли. По-късно Красимир поканил приятеля си по повод празника на гости у дома. Към почерпката се присъединила и съседката Катерина Р., както и майката на Красимир - Надежда Колджиева. Четиримата били в кухнята, като мъжете през цялото време пиели бира, без да има каквото и да е напрежение между тях. Съседката обаче си тръгнала, а майката отишла в другата стая. Около 16,30 ч двамата приятели останали сами и се скарали. Според прокуратурата причината била, че преди няколко години двамата започнали да се занимават с продажба на нарязан тютюн. През януари 2018 г. Марио поискал да пътуват заедно с Красимир за Шумен, където да закарат 100 кг тютюн. Марио щял да шофира “пилотен” автомобил, а приятелят му да превози стоката с втората кола. Красимир обаче отказал, а Марио тръгнал с 30-годишния си съгражданин Г. П. На 22 януари около 5 ч сутринта в преславското с. Веселиново полицаи спират за проверка “Форд фокус” и “Ауди А4”, които се движат една зад друга. В първата откриват 350 кг нарязан тютюн, а в колата, шофирана от Марио - 91,6 кг в 9 чувала. Бившият футболист влиза в ареста, а на 2 март подписва споразумение и получава от съда във Велики Преслав 2 г. условно с 5-годишен изпитателен срок, както и да плати 1167 лв. разноски по делото. След престоя в ареста Марио се прибрал в Гоце Делчев, но започнал да се съмнява, че е предаден на полицията от приятеля си Красимир. Това била и причината във фаталния ден двамата да се скарат. Гостенинът започнал да обвинява домакина, че го е предал. Марио грабнал кухненски нож с 16-сантиметрово острие и започнал да нанася удари по тялото на Красимир. Той паднал на земята облян в кръв от дълбоките наранявания по цялото тяло. Майка му, която била в съседната стая, чула виковете за помощ. Когато Надежда влязла в кухнята, видяла лежащия си син, когото Марио притискал с коленете си и нанасял удари с нож в тялото му. Красимир викал: “Какво съм ти направил, брат, аз не съм те издал на полицията.”   Жената се опитала да спре нападателя, като хванала ножа за острието, но не успяла. Хвърлила два стола по него, за да го удари, но без резултат. В един момент, когато Марио видял как тялото на приятеля му се отпуска, започнал да нанася удари с ножа и по себе си. Първоначално си причинил повърхностни наранявания, а накрая забил ножа в горната част на шията си. Нанесъл си общо 8 рани През това време майката изпаднала в шок, но се обадила на съседката Катерина, за да вика помощ. За минути пристигнали полицаи и медицински екип. Открили в кухнята окървавен и мъртъв Красимир, а до краката му лежал по гръб Марио със забит нож в шията. Раненият веднага е транспортиран до реанимацията на болницата в Гоце Делчев. Само благодарение на бързата и професионална медицинска помощ той е спасен. От шията му е изваден ножът, направена му е операция на корема и са обработени останалите рани. Съдебномедицинска експертиза на трупа показала, че са били нанесени 97 прободно-порезни наранявания. Смъртта му се дължи на остра кръвозагуба от удари с нож, проникващи в гръдната и коремната кухина, както и на вътрешните органи - сърце, бял дроб, меки тъкани и кръвоносни съдове на шията и коремните органи. Експертиза показала, че в кръвта на починалия има 2,87 промила алкохол, а в кръвта на Марио - 0,57 промила. Няма наркотици или психоактивни медикаменти, които според близките му той е трябвало да пие. Девет дни след убийството Марио е изписан от болницата и влиза в ареста Преди дни бе и разпоредителното заседание по делото на окръжния съд в Благоевград. Метушев е обвинен за умишлено убийство по особено мъчителен начин и с особена жестокост. Съдът обаче откри съществен процесуален пропуск и върна делото отново на прокуратурата. Двамата адвокати на Метушев - Иво Найденов и Пенко Ненов, настояха за връщането.   “Има иззети като веществени доказателства 2 ножа, на които не е направена ДНК и дактилоскопска експертиза. От нея може да се разбере дали човек от къщата има нещо общо с тях. Настояваме и за втора съдебно психиатрична и психологична експертиза на Метушев. Искаме справка от НИМХ какво е било времето на 15 юни. Настояваме за справка какво дело е водено срещу пострадалия в Русенския районен съд, имал ли е някаква мярка за неотклонение и дали е бил обявен за издирване”, каза адвокат Найденов. Първата психологична и психиатрична експертиза на обвинения е категорична, че той няма психично заболяване, не е бил в състояние на силно раздразнение или физиологичен афект. Близките му обаче допускат, че той е бил точно в такова неконтролируемо психично състояние и заради това е извършил зверското убийство, а след това поискал да се самоубие. Не е ясно, ако се стигне до нова експертиза, дали няма да се окаже, че наистина той е бил в неадекватно състояние. Прокурор Ирина Аспарухова обясни, че не е направена експертиза на двата ножа, защото съдебният лекар категорично е казал с кой нож е извършено убийството. Вторият нож се оказа, че е намерен в двора на къщата. По наша информация той е малък и бил изхвърлен от майката на Красимир - Надежда. Тя направила това още преди да се разиграе кървавата драма. Съседката Катерина ѝ казала да хвърли нож през прозореца, за да “спре лошото време и градушката”, каквото поверие имало. И заради това защитата поиска справка за метеорологичните условия по това време в града и да се провери за отпечатъци ножът. Наша проверка установи, че срещу Красимир е водено дело за продажба и държане на акцизни стоки без бандерол Имало е заседание през май, но заради неявяване на адвокат е било отложено за 28 юни. “Да, срещу починалия имаше дело в Русе, но то няма никакво отношение към убийството”, категорична е адвокат Албина Анева, която представлява майката на Красимир - Надежда, брат му Румен и майката на 10-годишното му дете Румяна Караджова. Тримата наследници поискаха общо 900 хил. лв. кръвнина от обвиняемия. “За 25 г. стаж като адвокат за първи път се сблъсквам с толкова зловещо убийство. Това е едно от най-тежките ми дела, защото майката е свидетел на убийството на сина си и е била безпомощна. Опитала е да направи нещо, но е било невъзможно. Тя е възрастна жена, болна е, хвърляла е столове, но не е силна и не е успяла да спаси сина си. Делото ме потресе точно заради майката. Имала съм над 20 дела за убийства, братоубийства, но с такава жестокост не съм се сблъсквала. Трагедията е страшна - да не можеш да помогнеш на детето си, да си безсилен”, каза адвокат Анева.", "date": "2019.07.27", "title": "Ще обърнат ли  два ножа и психоекспертиза дело за убийство, извършено с 97 наръгвания"}
{"url": "https://www.24chasa.bg/novini/article/7579453", "text": "Над 630 души са задържани в Москва по време на протеста срещу изключването на някои опозиционни кандидати от изборите на 8 септември за градски парламент (Дума) на Москва, предаде Асошиейтед прес, цитирана от БТА. По информация на организацията ОВД-инфо 638 души са задържани при демонстрацията, която започна днес край кметството, но в последствие бе изтласкана от полицията в околните улици. В центъра на Москва се чуваха скандирания \"Русия без Путин\" и \"Путин, оставка\", докато служители на силите за борба с безредиците налагаха с палки протестиращи и извършваха арести, отбеляза Ройтерс. По данни на полицията общият брой на демонстрантите е 3500.", "date": "2019.07.27", "title": "630 са задържаните след скандирания \"Русия без Путин\" в Москва"}
{"url": "https://www.24chasa.bg/novini/article/7579133", "text": "Еврокомисарят по разширяването Йоханес Хан желае да стимулира връщането на емигрантите от страните кандидатки за членство в ЕС и е наредил на екипа си да подготви проект за финансова помощ за започване на бизнес в родината им, предаде Танюг. Хан, който тази седмица посети Северна Македония и Сърбия, каза в интервю за агенция АПА, че всички страни от Западните Балкани се сблъскват с този проблем - изселване на млади и добре образовани хора в страни с по-висок стандарт, главно от Европейския съюз, предава БТА. Според Хан връщането на емигрантите ще бъде сигнал, че икономиката на страната се намира на добро равнище.", "date": "2019.07.27", "title": "Йоханес Хан: Искам да стимулирам\nвръщането на емигрантите от Западните Балкани"}
{"url": "https://www.24chasa.bg/novini/article/7579240", "text": "Руската полиция задържа видни членове на опозицията преди планирания протест днес в руската столица, предадоха световните агенции. Властите обявиха протеста пред сградата на кметството в Москва, за незаконен и предупредиха, че той може да прерасне в насилие, предава БТА. В сряда видният критик на Кремъл Алексей Навални беше пратен зад решетките за 30 дни. Жилищата на други членове на опозицията бяха претърсени. Някои опозиционери бяха привикани за разпит. Иля Яшин, съюзник на Навални, написа във Фейсбук днес, че полицията е претърсила апартамента му в Москва тази нощ, преди да го задържи и откара извън руската столица. Кира Ярмиш, говорителката на Навални, съобщи в Туитър, че тя и друг активист са били задържани тази сутрин. Други активисти също се оплакаха, че домовете им са били претърсени, посочва Ройтерс. Задържан е бил и Дмитрий Гудков, който се кандидатираше за местните избори в Москва, но му беше отказана регистрация. Това съобщи пред ТАСС неговата адвокатка Оксана Опаренко. В апартамента на Гудков е извършен и обиск. Задържана била и нерегистрираната кандидатка за московската Дума Юлия Галямина, допълва агенцията. Кметът на Москва Сергей Собянин предупреди в социалните мрежи, че властите ще действат решително, за да осигурят обществения ред. Още преди началото на протеста полицията започна да арестува хора, събиращи се за него, допълва агенцията. Според мониторинговата група ОВД-Инфо арестуваните били 26. Те били откарани към полицейски автобуси, паркирани покрай улица Тверская в Москва, допълва Ройтерс. Според Франс прес задържани са били десетки хора по време на самия протест пред сградата на кметството. До протестите на опозицията се стигна, след като нейни кандидати не бяха регистрирани за участие в местния вот през есента. Според властите те не са били допуснати до участие, защото не събрали достатъчно действителни подписи в подкрепа на кандидатурите си. Опозицията оспорва това.", "date": "2019.07.27", "title": "Арестуваха опозиционери преди протест в Москва"}
{"url": "https://www.24chasa.bg/novini/article/7579245", "text": "Търсещият екзопланети спътник ТЕСС, който през първата си година изследваше южното небе, насочи вниманието си вече на север, съобщи НАСА. ТЕСС (Transiting Exoplanet Survey Satellite) започна работа през юли 2018 г. Освен да търси екзопланети, спътникът събира данни за свръхнови, черни дупки и други явления. Той вече откри 21 екзопланети и 850 кандидати за тази титла, предава БТА. \"Продуктивността на ТЕСС през първата година надхвърли и най-оптимистичните ни очаквания\" - каза Джордж Рикър, главен изследовател на мисията от Масачузетския технологичен институт. Телескопът ТЕСС изследва звезди, които са на разстояние до 300 светлинни години от Слънчевата система. Той търси екзопланети с транзитния метод. При него се следи интензитета на светлината на звездата. Ако яркостта намалява редовно и еднакво, се предполага, че това се дължи на преминаването на планета.", "date": "2019.07.27", "title": "Спътникът ТЕСС на НАСА се насочва към северното небе"}
{"url": "https://www.24chasa.bg/novini/article/7579253", "text": "Подадох оставка, защото бях повикан на изслушване в Специалния съд за военни престъпления в Хага, а не заради натиск от САЩ и ЕС във връзка с позициите ми за диалога с Белград, заяви бившият косовски премиер Рамуш Харадинай в интервю за Гласа на Америка, цитирано то Танюг и БТА. \"Самото ми повикване в съда има политически подтекст. Като се има предвид, че два пъти съм се появявал в съда и съм дал възможност на международното правосъдие да преразгледа този период от войната, общо взето съм изненадан от новата призовка\", каза Харадинай. Помолен да коментира спекулациите, че е бил повикан в съда, след като е отказал да отмени 100-процентовите мита за сръбски стоки, Харадинай каза, че в Косово \"има подозрения, че става дума за заговор\". \"Представете си - аз като премиер за втори път съм призован да свидетелствам пред международен съд. За втори път подавам оставка, докато /сръбският президент/ господин Александър Вучич, който тогава беше със Слободан Милошевич, няма такива грижи. А е известно, че режимът на Милошевич е извършил престъпления не само в Косово, а и в други страни. Това доказва дисбаланс в натиска на международната общност, който трябва колкото може по-скоро да се поправи\", заяви Харадинай. Той каза, че е споделил с международните партньори своите твърди позиции, в които искрено вярва - споразумението със Сърбия трябва да се постигне с взаимно признаване в съществуващите граници, защото Косово не може да позволи \"творения като Додиковата република /босненската Република Сръбска/, които биха довели Русия в Косово\". Харадинай още веднъж заяви, че митата за сръбски стоки ще бъдат отменени срещу признаване на Косово. Той добави, че не е редно да се приемат условията на Сърбия за диалога, защото те засягат едната страна в диалога, в случая Косово, което е жертва. Харадинай подаде оставка миналата седмица, след като бе повикан на изслушване в Специалния съд в Хага в качеството на заподозрян във военни престъпления. Той бе съден два пъти в Международния трибунал за военните престъпления в бивша Югославия и двата пъти бе оправдан.", "date": "2019.07.27", "title": "Рамуш Харадинай: Не подадох оставка заради натиск от ЕС и САЩ"}
{"url": "https://www.24chasa.bg/novini/article/7578965", "text": "Във връзка със зачестилите закъснения на полети министърът на транспорта, информационните технологии и съобщенията Росен Желязков разпореди на ГД \"Гражданска въздухоплавателна администрация\" (ГД ГВА) да започне проверки на въздушните превозвачи, опериращи от и до България. Това съобщиха от пресцентъра на Министерство на транспорта, информационните технологии и съобщенията Инспекторите на ГД ГВА ще следят за спазването на европейското законодателство, за създаването на общи правила за обезщетяване и помощ на пътниците, при отказан достъп до борда на самолета, отмяна на полет или голямо закъснение. От превозвачите се изисква да предоставят информация за причините за закъсненията или отмяната на полетите.", "date": "2019.07.27", "title": "Росен Желязков нареди проверка на авиопревозвачите заради закъснения на полети"}
{"url": "https://www.24chasa.bg/novini/article/7578975", "text": "Министърът на културата Боил Банов светкавично пристигна в Пловдив и спря незабавно събарянето на  Неговото премахване трябваше да започне в 9 часа тази сутрин, има и заповед на кмета за това. Заради изясняване на документацията разрушителни дейности не бяха предприети. \"Няма да допусна да се бута каквото и да е било\", отсече Банов и заяви, че общината е издала заповед за премахване, без да има проект как ще бъдат запазени орнаментите на 100-годишната сграда. \"Частните собственици на опасния тютюнев склад са длъжни да го укрепят, за да се запазят части от фасадата и тя да носи своята история\", коментира пред \"24 часа\" Боил Банов.  Той се срещна и с кмета на Пловдив Иван Тотев по този повод.    ", "date": "2019.07.27", "title": "Боил Банов спря бутането на опасния тютюнев склад в Пловдив (Снимки)"}
{"url": "https://www.24chasa.bg/novini/article/7578987", "text": "Необходими са целенасочени държавни политики за съхранение на българското самосъзнание и връщането на сънародниците ни у дома, заяви Илияна Йотова на годишната среща на Асоциацията на българските училища в чужбина. Това съобщиха от прессекретариата на президентството.  „Най-добре структурираната и най-видимата политика с българските общности в чужбина са неделните училища, но това не е достатъчно. Необходима е цялостна система и приемственост в българското образование по света – от предучилищната възраст до университета, лекторатите по български език и развитието на българистиката.“ С тези думи вицепрезидентът Илияна Йотова откри в Пловдив 12-ата годишна конференция на Асоциацията на българските училища в чужбина (АБУЧ). Съорганизатори на конференцията, под надслов „Съхранението на българския език и родовата памет по света – път към Родината”, са Министерството на образованието и науката и Пловдивският университет „Паисий Хилендарски“. „Образованието зад граница е неделима част от българското образование. То е в основата на серия от държавни политики, чиято цел е съхранението на българското самосъзнание и родовата памет, разпространението на българския език и мотивирането на сънародниците ни да се върнат у дома“, изтъкна Илияна Йотова. Вицепрезидентът Йотова поздрави Асоциацията на българските училища в чужбина и всички български школа зад граница за активната им дейност. Тя открои значението на неделните училища за разпространението на българския език и култура в чужбина и ги определи като много важна част от културната дипломация на България. „Вие сте външната витрина на българското образование. Вие сте и мощното оръжие срещу асимилаторските политики на някои държави, срещу посегателствата върху историята“, подчерта Илияна Йотова. В изказването си тя посочи основните проблеми в тези политики и представи предложения за решаването им. Според Илияна Йотова в следващото национално преброяване трябва да бъдат включени и постоянно или дългосрочно живеещите в чужбина българи, за да се определят мащабите за развитието на политиката с тях през следващите години. По думите на вицепрезидента са необходими допълнителна грижа на държавата, адекватни политики и мотивация на българските семейства и на децата да учат български език и да посещават българско училище, а по-големите ученици – да продължат. Илияна Йотова заяви, че са необходими критерии, които реално да оценяват резултатите на училищата в силно конкурентна среда. Вицепрезидентът призова за повече общи инициативи между школата в България и зад граница. „За децата от неделните училища трябва да има възможност да опознаят родината си, да се правят културни и исторически маршрути“, посочи вицепрезидентът. „Привърженици сме на малките, но конкретни стъпки“, изтъкна Илияна Йотова. Вицепрезидентът подчерта успеха българските евродепутати с петицията за признаване на българския език за матуритетен и изтъкна, че преговорите за двустранни споразумения продължават. Като голяма крачка напред Илияна Йотова определи новата възможност, която ще предложи Министерство на образованието и науката – кандидатстване от чужбина с изпит по български език и обща матура. Вицепрезидентът Йотова цитира данни, според които все повече българчета, завършили средното си образование в чужбина, искат да учат в университети в България. „Затова трябва да се прави всичко възможно този интерес да се поддържа“, подчерта тя. Илияна Йотова изрази увереност, че след проведените от нея Студентски лаборатории и срещи с министри и академични ръководства много от проблемите на студентите от историческите ни диаспори ще се решат. Вицепрезидентът призова за широка дискусия в парламентарните комисии и пленарната зала на Народното събрание по темите за българското образование зад граница и обучението на децата от български произход в България. „Необходими са дебати преди приемането на новия бюджет. Трябва да се предвидят нужните средства за тези политики, защото това е инвестиция в бъдещето“, посочи Илияна Йотова. Според вицепрезидента държавата трябва да е по-активна при намирането на подходящи помещения за уроците на неделните училища. Илияна Йотова предложи създаването на специален фонд за тези школа, който да позволява и регламентира частно финансиране, при ясно и прозрачно изразходване на средствата. Този фонд може да бъде част от общ фонд за подпомагане на българските общности зад граница. Трябва целенасочена и упорита национална политика за връщането на позициите на българистиката във водещи световни университети, убедена е Илияна Йотова. Вицепрезидентът подчерта, че се формират лекторати по македонски език там, където са изгубени лекторатите по български език. „Заедно с Пловдивския университет и нашите лектори в европейски университети организираме специална програма за стимулиране на млади българисти, които превръщат интереса към българската цивилизация в своя професия“, изтъкна вицепрезидентът Йотова. Илияна Йотова акцентира и върху друга тревожна тенденция, която българската държава трябва с упоритост и постоянство да спре – в различни държави в историята на Кирило-Методиевото дело не се споменава нищо за България, книжовните школи, кирилицата. Вицепрезидентът представи идеята за създаване на Български културен институт, който ще направи още по-успешна дейността на българските училища в чужбина. „Оптимист съм, че ще срещна разбиране в законодателната и изпълнителната власт, разговорите дотук го показват“, посочи Илияна Йотова. Вицепрезидентът съобщи пред над 120-те участници в конференцията, че с президента Румен Радев планират национален форум за българите в чужбина, посветен на националното ни единение. Предложенията на Илияна Йотова срещнаха широко одобрение сред присъстващите. Ръководството на Асоциацията на българските училища в чужбина благодари на вицепрезидента Йотова за активната й дейност и подкрепа.", "date": "2019.07.27", "title": "Йотова: Образованието зад граница е най-добрата политика с българските общности, но не е достатъчна"}
{"url": "https://www.24chasa.bg/novini/article/7578992", "text": "Снимка на френския президент Еманюел Макрон като студент се появи в инструкции за начина на употреба на студентските карти, разпратени до студентите от университета в Нантер във Франция, пише в. \"Фигаро\", цитиран от БТА. В началото на месеца на всички новоприети в учебното заведение бил разпратен имейл, в който се съдържали указания как да се използва студентската карта. В имейла имало и примерен модел на студентска карта. Обикновено на него фигурирала снимка на непознат човек. Но този път бъдещите първокурсници били изненадани да открият снимката на Макрон като млад с буйна коса. Макрон наистина е учил философия в университета в Нантер от 1999 до 2001 г., преди да постъпи в Националното административно училище, подготвящо висши държавни кадри. От университета в Нантер поясниха, че става дума за грешка, а не за нарочно действие с цел да се изтъкне, че Макрон е учил там. Примерната студентска карта с лика на президента като млад е била използвана за вътрешен тест на системата за отпечатване на карти и не е трябвало изобщо да бъде пращана на студентите. Сега им е бил пратен нов имейл с примерна студентска карта с лика на напълно непознат човек.", "date": "2019.07.27", "title": "Университетска снимка на Макрон се появи в инструкции за студентски карти"}
{"url": "https://www.24chasa.bg/novini/article/7578994", "text": "Хиляди протестиращи се събраха в района Юен Лун на Хонконг, за да участват в протестно шествие срещу управляващите въпреки забраната на полицията да се организира подобна проява, предаде Асошиейтед прес. Демонстрантите, облечени в черно, потеглиха по улиците на района, където преди около седмица нападатели с метални прътове атакуваха демонстранти и пътници на метростанция. Полицията отказа да издаде разрешение за демонстрацията днес с аргумента, че има риск за сигурността на хората, предава БТА. Днес демонстрантите носеха и чадъри - символ на протестите от 2014 г. Така районът Юен Лун се превърна в море от чадъри. Преди пет години по време на продемократичните протести участниците в тях носеха чадъри, за да крият лицата си от полицейските камери и да се предпазват с тях от полицейския сълзотворен газ. Малко преди началото на протеста днес в района Юен Лун беше арестуван мъж, нападнал с нож друг мъж. Протестите в Хонконг започнаха преди месец срещу плановете на правителството да бъде приет закон, улесняващ екстрадициите в Китай на заподозрени. Според критици на проектозакона по време на процеси там правата на екстрадираните заподозрени може да не бъдат спазени. Заради масовите протести беше преустановена работата по проектозакона в парламента, но исканията на протестиращите се увеличиха. Те вече настояват и за преки избори, за разпускане на парламента и за разследване на предполагаемо полицейско насилие в тази китайска територия.", "date": "2019.07.27", "title": "Нов протест срещу правителството в Хонконг, хиляди излязоха на улиците (Снимки)"}
{"url": "https://www.24chasa.bg/novini/article/7579001", "text": "Скъпи социалисти, симпатизанти, коалиционни партньори, гости, скъпи българи, историческият връх Бузлужда ни събра отново. Събра ни уважението към Димитър Благоев и съратниците му, към нашите предци, които преди 128 години проведоха тук Бузлуджанския конгрес и сложиха начало на борбата за справедливост. Това каза лидерът на БСП Корнелия Нинова по време на националния събор на левицата на връх Бузлуджа, информират от пресцентъра на партията. Тук сме, за да са поклоним пред героите на България – Хаджи Димитър и неговите четници, които проляха кръвта си на тази поляна за свободата на България. Днес ни събират тези две думи, тези две ценности – справедливост и свобода, защото и днес мнозина не се чувстват свободни българи и за мнозина няма справедливост, но за разлика от тогава, днес, българи отнеха свободата на други българи и справедливостта за други българи. Днес едноличната, авторитарна власт, пълзящата диктатура управлява чрез страх и апатия. Борисов управлява не защото може и не защото народът го иска и харесва, а заради страха, в който държи народа – заради апатията, която предизвиква с политиката, която води. Но държава не може да се управлява със страх. Нация не може да се развива с апатия. Държава се управлява с ум, нация се развива с труда и силите на всеки българин, и това е задачата пред нас. Днес нашият политически опонент е ГЕРБ, но нашият враг е страхът и нашата задача е да отидем до всеки – беден, слаб, онеправдан и унижен, да му подадем ръка, да му дадем вяра, да му дадем сили – да му кажем, че съдбата ни зависи от всеки от нас. Да му кажем – народе, изправете се и те ще паднат, каза Нинова. Скъпи социалисти, в последните месеци срещу нас се сипят упреци и удари. Твърди се, че партията е разделена и разцепена и днес ние, вие, трябва да дадем ясен отговор на това – кой е партията. Не съм аз, не са тези 200 души, които сте избрали за свои ръководители – ние сме временно поставени от вас, за да свършим работа. Партията сте вие. Имаме нужда от вашата воля и дума днес. Разцепени ли сме, че БСП ще преизчисли всички пенсии? Разделени ли сме в мнението, че ще помогнем на младите семейства, за да ги задържим в България, като отпуснем еднократна помощ от 10 минимални работни заплати на работещите млади хора. Не сме. Разделени ли сме по въпроса за това, че трябва да има общинско и държавно здравеопазване? И че не трябва да се доплаща в българските болници – не сме. Разделени ли сме за това, че трябва да има по един учебник за един клас по един предмет и държавата да поеме отговорност, и да не сменя съдържанието на българската история. Не сме. Не сме разделени и по това, че трябва да се грижим за българското производство и българската икономика. За да има доходи и социална политика. Разделени ли сме, че сме против Истанбулската конвенция и Пакта за миграция? Ето, отговорът на българските социалисти към онези, които злословят, че партията е разцепена и разделена. Това е истинският отговор, това е народният референдум. Благодаря ви от сърце, че сте социалисти, за това, че сте верни на идеите, за това, че сте смели и сте тук въпреки страха, каза още соцлидерката. Второто обвинение – „няма такава партия като БСП, тя си отива, тя постоянно залязва”. Чудя се на тези хора – в какво криво огледало се гледат и какво виждат. Сигурно и математиците се чудят, защото 80 депутати са повече от 38, а 5 европейски депутати са повече от 4. И защото БСП е единствената партия, която е побеждавала ГЕРБ на избори и Румен Радев е президент, а Илияна Йотова – вицепрезидент. И това - само за 3 години. Тези хора на това му казват – „отиват си”. Като гледаме това и като чувстваме емоцията, на нас ни изглежда като идване - гответе се, тук сме и идваме, обясни Нинова. Скъпи социалисти, не можаха да ни купят с постове и пари, не можаха да ни счупят с натиск, лъжи, манипулации и измислици, но решиха да ни унищожат финансово, като ни спрат субсидията и за да затворим БСТВ. Поставиха ни пред избор – да се предадем, или да се продадем на олигархията. Горките, в главите на тези хора политиката е само алъш-вериж, бизнес и продажба. Те не знаят какво е Българска социалистическа партия – не се предаваме и не се продаваме. Има трети път за нас, отсече Корнелия Нинова. Не се предаваме, не се продаваме, а продължаваме. Продължаваме с вярата с която сте дошли тук. Аз обиколих поляната преди да изляза на трибуната и чух мнозина от вас, тръгнали в 3 часа през нощта от другия край на България. Не от страх, че ако не дойдат ще си загубят службицата, а с вяра за това, че са тук за справедливост, свобода, борба с неравенствата и срещу бедността. Благодаря ви. Поклон, социалисти! Истински сте, силни сте. Надявам се, заредени днес да тръгнем в новата си битка за местните избори. Вчера, като единствената истинска партия в България, ние първи излязохме с платформа за местните избори и показахме какво ще правим за хората. Чак тогава ще изберем кой да го прави. Идете във вашите общини и им кажете, че нашите кметове ще работят за това, част от данъците, които плащаме да остават при вас и да се използват във вашата община, за вашето благо, а не да остават в централния бюджет и той да ги разпределя от прозореца на джипа си на този, на когото е удобно. Кажете на вашите съграждани, че БСП ще изпълнява всички комунални услуги в общините с общински предприятия, а не с концесии и че това ще им струва по-евтино. Кажете им, че там, където изберат кмет- социалист, ще се запази общинското здравеопазване, ще има аптечно обслужване по малките населени места, ще има социални домове за бедните и пенсионерски клубове за пенсионерите, където да развиват своя социален живот. Освен нашите идеи, ние имаме и нашите кандидати. Виждате ли какво се случва в ГЕРБ? Ден след ден се отказват от ключовите си досега кметове. Какво е това, освен признание за провал? Нали бяха най-успешните кметове? Защо ги сменят? А когато ги сменят, какво? Моделът остава същият, защото той е горе. За разлика от тях, ние държим на нашите успешни кметове и отново ще издигнем кметове, които са били по 3-4 мандата, обичани и уважавани от своите съграждани. Ще имаме и много млади и нови кандидати. Подкрепете ги, нека всички работим за тях, за да има приемственост и обновление, призова лидерката на БСП. Скъпи социалисти, остава най-важният въпрос – въпросът за партньора, защото сами не можем. Подайте ръка на всеки българин, който милее за род и отечество, за семейство и дом, за добри доходи, достъпно здравеопазване, справедливост, борба с корупцията. Нека отворим умовете и сърцата си за всеки, който е готов заедно да извървим този път за промяната на България. Днес политиката вече не е дискусия в студията , политиката се превръща в будителство, възрожденско будителство. Нашата задача е оттук да тръгнем по страната и да будим. Нека си припомним надписа на едно възрожденско читалище „Помогни ми да те возвися“. Народе, помогни ни да спасим България. Единни за България, завърши речта си на Бузлуджа Нинова.", "date": "2019.07.27", "title": "Нинова: Държава не може да се управлява със страх, нация не може да се развива с апатия (Снимки)"}
{"url": "https://www.24chasa.bg/novini/article/7578984", "text": "Нова схема са използвали ало измамници, задържани при спецакция на полицията в Бургас, Русе и София преди броени дни. Те са убеждавали част от жертвите да дадат определена сума като \"застраховка\"  срещу ало измамници, която после да им бъде върната. Комбинаторите прилагали и елементи на добре познатата схема помощ, оказвана на МВР, като се представяли за полицаи. Това стана ясно днес в болнична стая в УМБАЛ Бургас, където е настанен един от петимата задържани за телефонни измами Тодор Дражев. Заради влошено здраве съдът се принуди да проведе изнесено заседание в болницата, за да гледа мярката му за неотклонение.  Дражев се разследва за участие в опит за измама на 77-годишна жена от Бургас, от която са поискани 2000 лв. точно като застраховка, за да не я намерят телефонни измамници, с обещанието, че застрахователното дружество ще й възстанови средствата. Възрастната жена била уговорена да даде парите и тръгнала към уреченото място, но за неин късмет по пътя  срещнала сина си. След като му разказала той веднага позвънил в полицията и така спестяванията й били спасени. \"Искам домашен арест, да мога да си пия лекарствата. По една шепа вземам всеки ден. Досега не съм извършвал престъпление, цяло Долно Езерево ме знае с добро. Ако не мога да направя добро, няма да направя зло\", каза прикованият с белезници на болничното легло Тодор Дражев. 48-годишният мъж твърди, че е бил подведен от мъж, който се представял за Николай и му се обаждал от скрит номер. По-късно станало ясно, че това всъщност е Красимир Илиев от Ветово, който с брат си Илиян били същинските телефонни измамници.  По време на безпрецедентното съдебно заседание в болницата прокурор Светлана Божкова подчерта, че в дома на Дражев са открити мобилни телефони  и сим-карти, имащи отношение към престъпленията, в които е обвинен. Тя посочи, че вредата, нанесена на възрастни хора, е особено значителна и че те са били подлагани на агресивна вербална атака. Представителят на държавното обвинение каза още, че задържаният е участвал в извършване на няколко престъпления за кратко време и ако бъде с по-лека мярка за неотклонение може да се укрие или да възпрепятства разследването. Според служебния защитник Марио Марков обаче такава опасност нямало, освен това Дражев бил в тежко здравословно състояние. Наскоро бил пребит от непознати / заради обостряне на травмата бил приет в болница след задържането му - б.а/, злоупотребявал с алкохола, а преди 10 г. прекарал туберколоза.  Адв.Марков поиска назначаване на съдебно-медицинска експертиза, която да установи дали състоянието на обвиняемия Тодор Дражев позволява да бъде настанен в Следствения арест. \"Клиентът ми се е разкаял за стореното, не се е укривал. Той е бил помагач, сам не може да извърши престъпление и не е заплаха за пострадалите\", заяви служебният защитник на  Дражев и поиска по-лека мярка домашен арест, подписка или парична гаранция, съобразена с недоброто финансово състояние на обвиняемия, който бил безработен.   След като се оттегли на тайно съвещание съдът наложи мярка домашен арест, като на обвинямия ще бъде поставена електронна гривна.", "date": "2019.07.27", "title": "Нова схема: Мамят пенсионери със \"застраховка\" срещу ало измамници"}
{"url": "https://www.24chasa.bg/novini/article/7579019", "text": "Сръбската полиция е задържала 67-годишен мъж по подозрения, че е отправял заплахи срещу президента Александър Вучич във Фейсбук, предаде ТАСС. Сръбското министерство на вътрешните работи съобщи, че заподозреният е задържан вчера и ще остане в ареста 48 часа до повдигане на обвинение срещу него, предава БТА. Мъжът е арестуван за това, че е публикувал на профила си в социалната мрежа некролог на президента Вучич. При задържането му полицията открила и иззела пистолет. По-рано вчера полицията арестува жителка на град Шабац, заподозряна, че е отправяла заплахи срещу децата на Вучич в Туитър.", "date": "2019.07.27", "title": "Арестуваха 67-годишен за заплахи срещу Вучич"}
{"url": "https://www.24chasa.bg/novini/article/7579022", "text": "Учени от университета в Лестър, Англия, заключиха, че мъж от населявалото днешната територия на Шотландия племе пикти, който бил убит преди 1400 години и е известен като Човека Роузмарки (Rosemarkie Man), вероятно е бил владетел или е имал висок социален статус, съобщи Лайв сайънс. Археолози попаднали на скелета на 30-годишен мъж в пещера в Северношотландските планини, предава БТА. Тленните останки били в необичайно състояние - на краищата на някои кости имало камъни, краката били кръстосани, а черепът - разбит. През 2017 г. учени реконструираха външния вид на мъжа, а резултатите от изследването им показаха, че той бил вожд или член на семейство на владетел. Беше установено, че е бил подложен на високопротеинова диета, а това било рядкост сред хората, които живеели на днешната територия на Шотландия преди 1500 години. Намерените около гроба му животински кости свидетелстват, че след смъртта му е бил извършен ритуал и е бил организиран празник. Местните хора вярвали, че пещерата, в която било положено тялото му, е вход към задгробния свят. Освен травмите по черепа, учените не открили други наранявания, а това навежда на мисълта, че мъжът едва ли е бил воин.", "date": "2019.07.27", "title": "Обясниха произхода на загадъчен мъж, убит преди 1400 години в Шотландия"}
{"url": "https://www.24chasa.bg/novini/article/7579009", "text": "С бурни аплодисменти и овации 400 учители от български училища зад граница посрещнаха Бойко Борисов в Пловдив.  \"Вие сте най-големите будители\", обърна се към тях той. Преди това гвардейчета от ДГ \"Мая\" го посрещнаха, а преподавателка от странство удари училищния звънец. \"За радост, нашите деца в чужбина пак са си българчета. Стотици семейства зад граница се обръщат към нас, че искат да си дойдат, но тогава излезе страхотният проблем, че деца, родени второ и трето поколение навън, имат проблем с българския език\", посочи Борисов. Според него, това е една от спънките много българи да не смеят да си дойдат - защото децата им не знаят добре български език. Тогава започвали да се чудят къде ще отиде да учи наследникът им и дали ще му легализират знанията от чужбина. В 10 щата на Америка имаме признание на българския език, посочи Борисов. Той съобщи, че е разпоредил на министерството на образованието за догодина да бъдат отделени 2 милиона лева повече в бюджета за българските училища в чужбина. В този миг залата избухна в аплодисменти, а Борисов се пошегува: \"За съжаление, любовта си замина, сега всичко е пари.\" Залата му отвърна с мощно: \"Не!\". Тогава той ги увери, че финансирането е последната грижа за образованието. \"Убеден съм, че доста повече средства ще ви трябват, основната спънка не са заплатите. В Пловдив например високотехнологични паркове осигуряват сходни с Америка възнаграждения\", даде пример Борисов и посочи, че 700 милиона лева са отпуснати за ремонти в образователната инфраструктура. Той каза, че 2,2 милиарда лева са осигурени за покупката на изтребители, които ще осигурят сигурност на страната. \"Аз в живота си борч не съм правил. Даже и за АМ \"Хемус\" парите сме ги осигурили. Скъпи мои, във всяко отношение може да разчитате на министъра на образованието\", обърна се към учителите Борисов. И припомни, че неговата майка също е била учителка. Връщала се от работа без глас, но на 24 май била отрупвана с букети. \"От Бузлуджа лесно се говори, но нека видят какво са правили\", коментира сбирката на БСП Бойко Борисов.", "date": "2019.07.27", "title": "Борисов пред 400 учители в Пловдив: От Бузлуджа лесно се говори, но да видят какво са правили (Снимки, видео)"}
{"url": "https://www.24chasa.bg/novini/article/7579039", "text": "Американският президент Доналд Тръмп изрази увереност, че че САЩ \"лесно\" ще успеят да продадат на други страни изтребителите пето поколение Ф-35, които бяха предназначени за Турция, предаде ТАСС. \"Ние следим цялата ситуация с Турция. Те са платили някои от поръчаните Ф-35, самолетите се правят, лесно е да ги продадем на други страни, защото това са най-великите изтребители в света\", каза Тръмп пред журналисти в Овалния кабинет, предава БТА. Турция е поръчала в САЩ 30 самолета Ф-35 от възможни 100. В проекта за създаване на изтребителите пето поколение Ф-35 заедно със САЩ досега участваха 8 страни - Австралия, Великобритания, Дания, Италия, Канада, Холандия, Норвегия и Турция. На 17 юли Вашингтон обяви, че изключва Турция от програмата за производство на Ф-35, след като Анкара купи от Русия руски системи С-400.", "date": "2019.07.27", "title": "Тръмп: Лесно ще продадем на друг Ф-35, които бяха предназначени за Турция"}
{"url": "https://www.24chasa.bg/novini/article/7579060", "text": "Железопътният трафик в Белгия е редуциран днес в разгара на летните отпуски заради стачка на контрольорите, предават Франс прес и БТА. Два на пет влака не се движат, след като за стачни действия гласуваха около 50 процента от контрольорите. Основното им недоволство касае отпуските, разказва Паскал Дюмон, национален секретар на Независимия синдикат на машинистите. Той допълва, че често пъти се случва разрешена отпуска да се анулира в последния момент. Причината е хроничен недостиг на персонал, особено в северната част на страната. Белгийската национална железопътна компания обяви, че осигурява алтернативно влаково обслужване в деня на стачката. Повечето от влаковете за крайбрежието и за фестивала на електронната музика в Бом ще се движат.", "date": "2019.07.27", "title": "Контрольорите на влаковете в Белгия стачкуват"}
{"url": "https://www.24chasa.bg/novini/article/7579073", "text": "Горски пожари опустошават Арктика. Площи в Северен Сибир, северните части на Скандинавския полуостров, Аляска и Гренландия са обхванати в пламъци, съобщава Би Би Си. Мълнии често пъти предизвикват пожари в района, но тази година нещата са се влошили и заради по-високите от средното летни температури, което се дължи на климатичните промени. Димът от пожарите дори е видим от космоса. А според Марк Парингтън, експерт по горските пожари в европейския Център за мониторинг на атмосферата \"Коперник\", те са безпрецедентни, предава БТА. Стотици пожари са обхванали до голяма степен необитаеми райони из Източна Русия, северните части на Скандинавия, Гренландия и Аляска. Но димът от тях засяга и околните райони. Градове в Източна Русия отчетоха значително влошаване на качеството на въздуха от началото на огнените стихии. Твърди се, че димът от пожарите е достигнал Тюменския район в Западен Сибир. Арктическите пожари са често явление в периода май-октомври и горските пожари са естествена част от една екосистема, но интензивността на тазгодишните пожари, както и големите площи, които са обхванати от тях, прави феномена в необичаен. Но температурите в Арктика нарастват много по-бързо от средното за планетата и по-топлите условия стимулират разрастването на пожарите. Изключително сухата почва и по-високите от средното температури съчетани със силни ветрове и така наречените топлинни мълнии, известни още като \"тихи мълнии\", са причинили \"агресивното разпространение\" на пожарите, разказва Парингтън. През юни пожарите са освободили в атмосферата около 50 мегатона въглероден диоксид, според данните на центъра \"Коперник\". Освен въглероден диоскид пожарите водят до освобождаването и на метан. Учени казват, че онова, на което сме свидетели днес, е нещо като пример какво ни чака в един по-топъл свят, в който завишените концентрации на парникови газове ще причиняват още горещини, които пък ще създадат условия за освобождаването на още въглероден диоксид в атмосферата. Много частици от пожарите накрая ще се \"приземят\" на ледената повърхност по на север, като ще доведат до нейното потъмняване и ще се стигне и до ускоряване на нейното топене. Сега руските власти не се опитват да се справя с повечето от пожарите в Северен Сибир, защото казват, че цената на усилията ще е по-голяма от тази на щетите, причинени от пламъците, тъй като те не застрашават нито едно населено място или икономиката. Някои руснаци обаче се оплакват от недостатъчните усилия на правителството да се справи с кризата. Други твърдят, че по-голямо медийно внимание е било обърнато на пожара в Нотр Дам в Париж, отколкото на горските пожари и припомнят, че природата е не по-малко важна от историята. Същевременно руската агенция ТАСС съобщава днес, че горските пожари в Иркутска област сега са обхванали 549,8 хиляди хектара площи. Горят гори в девет района на областта. 67 пожара са обхванали над 109 хиляди хектара в така наречената зона под контрол. Други 46 пожара с обща площ над 416 хиляди хектара се намират в така наречената зона за космически мониторинг в труднодостъпни местности, където гасенето им се смята за нецелесъобразно.", "date": "2019.07.27", "title": "Горски пожари опустошават Аляска, Гренландия и Сибир"}
{"url": "https://www.24chasa.bg/novini/article/7579090", "text": "Централноафриканската република /ЦАР/ не признава независимостта на Косово въпреки твърденията на Прищина, заяви сръбският външен министър Ивица Дачич снощи в предаване на националната телевизия РТС. Дачич, който миналата година посети ЦАР и разговаря с нейния президент, показа официална нота, която е получил от властите на Централноафриканската република, предава БТА. \"Прищина твърди, че ЦАР е признала Косово, но при моето посещение в страната нейният президент изрази учудване по този повод. По мое настояване те направиха малко разследване и казаха, че няма никакво решение, с което ЦАР признава Косово\", каза Дачич. Той посочи, че заедно с ЦАР страните, които са уточнили, суспендирали или оттеглили признаването на косовската независимост, стават 14. По думите на Дачич, Косово твърди, че е признато от 116 страни, но сега може да се каже със сигурност, че броят им е паднал под 100. Целта на Сърбия е броят на страните, признали Косово, да бъде по-малко от половината от страните членки на ООН.", "date": "2019.07.27", "title": "Дачич: Централноафриканската република не признава независимостта на Косово"}
{"url": "https://www.24chasa.bg/novini/article/7579117", "text": "Унгария може да приложи следващата година още две програми за икономически стимули, ако растежът в Европейския съюз - нейния основен търговски партньор - покаже признаци на забавяне. Това заяви днес унгарският премиер Виктор Орбан, предаде Ройтерс. Орбан произнесе годишната си реч пред унгарското малцинство в Румъния. Събитието се проведе в град Бъйле Тушнад, предава БТА. \"Ако нашите очаквания относно европейските икономически перспективи се окажат правилни, през пролетта на 2020 г. ще се нуждаем от втори, а през есента на 2020 г. от трети план за действие, за да защитим икономиката на Унгария\", каза Орбан. Той добави, че заради слабия икономически растеж в западните европейски страни Унгария вероятно ще се нуждае от двата нови плана за икономическо стимулиране, допълва Асошиейтед прес. Орбан призова към връщане на идеала на \"конкурентната европейска икономика\" и допълни: \"ние се нуждаем от работни места и от намаляване на данъците навсякъде\". Икономическата политика на унгарския премиер е фокусирана върху запазването на икономически растеж, който да е по-висок от средните 2 процента за ЕС. През юни правителството обяви първи пакет от мерки, включително намаляване на данъци, с цел стимулирането на създаване на работни места, припомня Ройтерс. Унгарската икономика нарасна с 5,3 процента през първото тримесечие на годината. Това е най-висок растеж от 15 години насам. Финансовият министър Михай Варга каза, че мерките от юни могат да поддържат растеж от 4 процента следващата година. Но ако европейските перспективи се влошат, ще са нужни нови стъпки. Днес Орбан не навлезе в подробности в какво ще се изразяват тези стъпки. Той каза, че двете програми, които могат да се приложат догодина, ще подобрят конкуретноспособността на Унгария. Икономисти очакват икономическият растеж на Унгария да се забави до 3,3 процента следващата година от прогнозираните 4,3 процента през настоящата година. На проявата в Бъйле Тушнад, където днес се провежда и фестивал на унгарската култура, Орбан също така разкритикува ЕС заради миграцията, допълва Асошиейтед прес. Той подчерта, че ЕС е допуснал сериозни грешки през последните пет години по отношение на имиграцията, както и по отношение на икономиката. Орбан каза, че Европейската комисия трябва да позволи на съвета на вътрешните министри на страните членки да взимат решение по миграционните въпроси.", "date": "2019.07.27", "title": "Орбан: Унгария може да въведе догодина програми за икономическо стимулиране"}
{"url": "https://www.24chasa.bg/novini/article/7579121", "text": "Младоженец се възстановява в американска болница, след като паднал в спящ вулкан по време на медения месец и трябвало да бъде спасен от съпругата си, предаде Би Би Си. Клей Частейн е с фрактура на главата, след като се ударил на карибския остров Сейнт Китс и Невис. Съпругата му Акейми слязла долу, за да му помогне да излезе от вулкана, предава  . „Тя е невероятна“, каза Частейн, след като двамата пристигнаха във Флорида: „Успя да ме носи по целия път надолу, докато едва можех да се държа на крака. Абсолютно чудо“. Двамата се оженили само дни преди инцидента.", "date": "2019.07.27", "title": "Младоженка спаси съпруга си, паднал във вулкан по време на медения им месец"}
{"url": "https://www.24chasa.bg/novini/article/7578229", "text": "Жестоките жеги в Западна Европа спряха високоскоростните влакове и причиниха невиждан хаос сред пътниците. В четвъртък операторът на влаковете стрела “Талис”, свързващи Франция с Германия, Белгия и Холандия, обяви, че заради горещините спира да продава билети. Във Великобритания още в сряда бе дадено нареждане влаковете да се движат бавно, за да не дерайлират поради деформиране на релсите. Към това се добави повреда в електросистемата на Северната гара в Париж, откъдето тръгват влаковете “Евростар” през Ламанша за Лондон, така че те също спряха. В лондонското метро много хора бяха принудени да се съблекат по бански и бельо заради нетърпимата задуха. Незапомнените 42,6 градуса стигнаха температурите в Париж в четвъртък следобед. Този рекорд бе последван от най-горещата в историята на Франция нощ. Според властите 5-има души са починали от топлинен удар, а в последните дни са регистрирани 60 удавяния, което е ръст от над 30% в сравнение със същия период на миналата година. В 20 департамента в Северна Франция е обявен червен код за опасно за живота време. На служителите е препоръчано по възможност да работят от вкъщи, летните детски градини са затворени. Исторически рекорди по жега бяха отбелязани също в Белгия, Германия, Люксембург и Холандия - съответно 41,8°, 41,5°, 40,8°и 40,7°. В Белгия е починала една жена, намерена мъртва до караваната си на морския бряг. Според британски метеоролози горещите вълни в Европа са все по-чести и все по-тежки за понасяне. В почти цяла Белгия кодът също е червен, а хората са помолени да вземат допълнителни мерки за здравето си. В голяма част от Северна Германия реките и езерата пресъхнаха и рибата измря. Франция и Германия временно изключиха и част от реакторите на атомните си централи заради невъзможност от охлаждане и опасност реките, от които идва водата за охладителните системи, да заврат. В Холандия стотици прасета измряха във ферма, чиито вентилатори се повредиха. Заради безпрецедентните жеги ледената покривка в Гренландия може да спадне под минимума от 2012 г., предупреди ООН.", "date": "2019.07.27", "title": "Жегите спряха влаковете в Европа, причиниха хаос (Обзор)"}
{"url": "https://www.24chasa.bg/novini/article/7578384", "text": "Учители ще посещават домовете на децата, които са отсъствали без причина от час още същата вечер. Освен това специални екипи ще работят с родителите, за да не бягат учениците от училище. Това предвиждат промени в механизма за обхват на всички деца в образователната система, предложени за обществено обсъждане от министъра на образованието и науката Красимир Вълчев. В екипите освен учителите ще продължават да участват представители на общините, на социалните служби и полицаи. Допълнително всяка детска градина и училище ще трябва да имат свой постоянен екип за превенция на отсъствията без уважителна причина. В тях могат да влизат и учителите, които се грижат за приобщаването на деца към системата. При необходимост новите екипи ще извършват посещенията си в домовете на отсъстващи ученици всеки ден, предвиждат промените, които предлага Красимир Вълчев. Дейността на екипите за превенция ще е насочена към намаляване на риска от отпадане. Експертите ще посещават домовете на отсъстващите по неуважителни причини деца и ученици, като обходите ще се правят още след регистрирането на отсъствията, обясниха от министерството на образованието. Над 30 000 деца трябва да бъдат върнати в училище, а за 87 197 е установено, че са извън страната. Само за първите 3 месеца от миналата учебна година пък бяха върнати в клас 9100 ученици, основно на възраст между 9 и 15 години. Доброволно в клас са се върнали 8000, които са били напуснали образователната система. В София много от децата, които се издирваха, за да бъдат върнати в клас, бяха с адресна регистрация в Майчин дом. Има куриозни случаи на 50-60 деца, чийто адрес е на “Леге” 6, където се намира обредният дом. Най-честите трудности са свързани с миграцията - както вътрешна, така и външна. Липсват актове за раждане, както и законни настойници. ", "date": "2019.07.27", "title": "Учители обикалят вечер къщите на отсъствали без причина деца"}
{"url": "https://www.24chasa.bg/novini/article/7578745", "text": "Броят на товарните влакове между гр.Джънджоу, провинция Хънан, и Европа е бил почти два пъти повече през първата половина на тази година, заявиха от джънджоуската митница в петък. През първите шест месеца на годината по линията Китай-Европа са били обработени 539 товарни влака, което е с над 90% повече спрямо година по-рано. Те са превозили 230 000 тона стоки на стойност 10,8 милиарда юана (1,57 милиарда щатски долара), т.е. съответно с почти 58% и 11,5% повече, информира  Джънджоу пусна новата железопътна услуга за трансгранична търговия през февруари и до юни са били транспортирани стоки на стойност над 30 милиона юана. Товарните влакове между Китай и Европа са важна част от китайската инициатива „Един пояс, един път\" и услугата непрекъснато се разширява. Джънджоу, който стартира такива услуги през юли 2013 г., се превърна в международен транспортен център с редовни товарни влакове до над 100 града в Европа и Централна Азия. През последните години местните митнически органи оптимизираха процедурите по освобождаване на стоки и въведоха редица преференциални политики, за да улеснят обслужването.", "date": "2019.07.27", "title": "Почти два пъти повече товарни влакове са пътували между Китай и Европа"}
{"url": "https://www.24chasa.bg/novini/article/7578763", "text": "Президентът на САЩ Доналд Тръмп каза днес, че не обвинява Турция за това, че купува руска противоракетна система, станало причина неговата администрация да извади Анкара от програмата за изтребителите F-35, предават Ройтерс и БТА. Тръмп говори пред журналисти в Белия дом, но не уточни кога ще реши за налагането на санкции на Турция заради това, че е в бизнес отношения с руските военни, както изисква американски закон за санкциите от 2017 г.", "date": "2019.07.27", "title": "Тръмп: Не обвинявам Турция, че купува руски ракети"}
{"url": "https://www.24chasa.bg/novini/article/7578767", "text": "Правителствата от ЕС работят за избора на един европейски кандидат за ръководител на МВФ сред група от петима, сред които е и Кристалина Георгиева, съобщи френски представител, цитиран от Ройтерс и БТА. Според източника европейските правителства обмислят кандидатурите на холандеца и бивш председател на Еврогрупата Йерун Дейселблум, испанската министърка на икономиката Надя Калвиньо Сантамария, португалеца Мариу Сентену, който е настоящият председател на Еврогрупата, гуверньора на финландската централна банка Оли Рен и Кристалина Георгиева. 65-годишната Георгиева вероятно ще бъде подкрепена от източноевропейските държави, но нейната кандидатура ще изисква промяна правилата на МВФ, според които кандидатите за поста на управляващ директор трябва да са под тази възраст, предаде Ройтерс. Правителствата на държавите от ЕС остават разделени, тъй като северноевропейските държави застават зад Дейселблум или Рен, а държавите от Южна Европа настояват за Калвиньо или Сентену, каза служител от ЕС. Франция ръководи процеса на подбор на европейски кандидат. МВФ обяви вчера, че започва процедурата за приемник на Кристин Лагард на поста управляващ директор. Тя подаде оставка, след като бе номинирана за президент на Европейската централна банка. Съветът възнамерява да завърши процедурата до 4 октомври 2019 година, допълва МВФ. Кандидатите трябва да обявят кандидатурите си между 29 юли и 6 септември. От създаването си през 1944 г. МВФ винаги е бил ръководен от европеец, докато ръководството на Световната банка се поема от американец. Ако в списъка с кандидати се окажат повече от три имена, то съветът на МВФ за седмица ще избере трима финалисти. Това ще стане след допитване до членовете на съвета като се отчете влиянието на гласовете на страните, които те представляват, но \"без географски предпочитания\". Тази формулировка е много важна предвид действащото досега \"джентълменско споразумение\", отбелязва ТАСС. В последния етап се предвижда изпълнителният съвет на МВФ да проведе с финалистите индивидуални интервюта, след което ще бъде направен окончателният избор. В идеалният случай той може да бъде приет с единодушие, но при необходимост не се изключва и гласуване.", "date": "2019.07.27", "title": "Източноевропейските страни подкрепят Кристалина Георгиева за шеф на МВФ"}
{"url": "https://www.24chasa.bg/novini/article/7578771", "text": "Френската полиция задържа осем души, организирали препращането на стотици откраднати в Париж паспорти в Турция и Гърция, където документите се продавали на нелегални мигранти, съобщи вчера френският в. \"Паризиен\", цитиран от ТАСС. В понеделник сутринта са били задържани седем мъже и жена при спецоперация в Париж и Ница. На шестима от тях са повдигнати обвинения във фалшификация и използване на фалшиви паспорти, укриване на крадени документи, подпомагане на престъпници и подпомагане на лица да живеят незаконно. Двама души са пуснати на свобода под съдебен надзор, информира БТА. По информация на \"Паризиен\", следователите се опитвали да влязат в дирите на групировката от 2016 г., след като били задържани двама белгийци със 130 френски паспорта. Пробив бил направен едва в края на миналата година, когато член на групата превел пари по сметка на млада жена от Русия, живееща в Париж. След това било установено, че жената е свързана с жител на френската столица, който е бил съден за притежание на фалшив белгийски документ за самоличност. Този човек се оказал ръководител на престъпната група. Престъпниците изкупували от джебчии за по 20-30 евро крадени паспорти в 18-и район на Париж и ги изпращали в Ница. Там един от задържаните подправял снимките и някои данни в документите и ги препродавал по 500 евро. Зад граница паспортите се търгували за по няколко хиляди евро, затова ги изпращали в Турция и Гърция. Давали ги на мигранти, които приличат на истинските притежатели на паспортите, така че да могат без проблем да минават паспортен контрол на границите. До момента следователите са доказали продажбата на 500 паспорта от престъпната група, но в действителност броят на подправените и препродадени документи вероятно е четирикратно по-голям, смятат разследващите.", "date": "2019.07.27", "title": "Арестуваха 8 души в Париж, продавали крадени паспорти на мигранти в Гърция и Турция"}
{"url": "https://www.24chasa.bg/novini/article/7578773", "text": "Американски гражданин е признал, че е пробол смъртоносно с нож италиански карабинер в Рим, съобщиха медиите, цитирани от ДПА. Убийството на 35-годишния Марио Черчиело Рега в централния квартал Прати край Ватикана предизвика шок в цяла Италия, предава БТА. Според агенция АНСА, единият от двамата американци, задържани за разпит в централата на карабинерите, е признал, че е намушкал полицая. По-рано полицията описа нападателя като \"африканец\". Според източници, близки до разследването, Черчиело Рега и други карабинери участвали под прикритие в операция срещу крадци. Престъпниците откраднали мобилен телефон и портфейл от мъж, на когото по-късно било казано, че ще си ги получи обратно срещу 100 евро. Ограбеният съобщил в полицията и се уговорил с крадците да се срещнат. Вместо него на срещата отишли карабинерите, но били нападнали с нож. Черчиело Рега бил намушкан осем пъти. По-рано вчера италианският министър на вътрешните работи Матео Салвини написа в Туитър, че в столицата е организирана хайка за арест на извършителя, когото нарече с вулгарна дума. \"Сигурен съм, че ще го заловят и че ще си плати сурово за това нападение с принудителен труд в затвора, докато е жив\", написа крайнодесният политик. В Италия няма законови разпоредби за принудителен труд в затворите, отбелязва ДПА. Карабинерите написаха във Фейсбук, че Рега е бил женен от малко повече месец и изразиха \"дълбоката си скръб от загубата, засягаща (всички) 110 000 негови колеги\".", "date": "2019.07.27", "title": "Американец призна, че е убил с нож полицай край Ватикана"}
{"url": "https://www.24chasa.bg/novini/article/7578775", "text": "Новият британски премиер Борис Джонсън и президентът на САЩ Доналд Тръмп са се договорили да започнат преговори възможно най-бързо, след като Обединеното кралство напусне Европейския съюз, съобщи представител на Даунинг стрийт, цитиран от Ройтерс и БТА. В телефонен разговор вчера Джонсън и Тръмп са изразили решимост да бъде сключено \"амбициозно споразумение за свободна търговия\", се казва в изявлението. Посочва се също, че Джонсън и Тръмп ще се срещнат през август на срещата на Г-7 във френския град Биариц. Двамата лидери са обсъдили също напрежението с Иран и необходимостта двете държави да работят заедно по този проблем, съобщават от канцеларията на британския министър-председател.", "date": "2019.07.27", "title": "Тръмп и Джонсън се разбраха за преговори за свободна търговия веднага след Брекзит"}
{"url": "https://www.24chasa.bg/novini/article/7578779", "text": "Германия може да се приближава към разбулване на десетилетната мистерия с пожара в сградата на Райхстага в Берлин през 1933 г., след като в архивите на съд в Хановер беше открит нов разказ на очевидец, предаде ДПА. Според разказа на член на нацисткото паравоенно подразделение СА (SA) или както е пълното му наименование \"Щурмабтайлунг\" (\"Щурмово отделение\"), копие от който бе видяно днес от ДПА, в нощта на пожара той е закарал до Райхстага холандския комунист Маринус ван дер Любе, който по-късно е екзекутиран от нацистите, предава БТА. Очевидецът, идентифициран като Ханс-Мартин Ленингс, пише, че когато той и колегите му пристигнали там с Ван дер Любе, усетил \"странна миризма на изгоряло, а из помещенията се носели облаци дим\". Пожарът в Райхстага от 27 февруари 1933 г. е приписан на Ван дер Любе, който е екзекутиран за палеж. Но след края на нацисткия режим вината му започва да се поставя под съмнение. Нацистите обвиняват комунистите, че те са запалили пожара и се възползват от случая, за да въведат извънредни правомощия, с които на практика е суспендирана конституцията и това отваря пътя за диктатурата на Хитлер. Официално все още остава мистерия кой всъщност е подпалил пожара. Ленингс допълва, че той и колегите му впоследствие протестирали срещу ареста на Ван дер Любе. \"Бяхме убедени, че няма как Ван дер Любе да е бил подпалвачът, тъй като по наши наблюдения Райхстагът вече гореше, когато го оставихме там\", заявява Ленингс. През 1955 г. Ленингс, който умира през 1962 г., поискал разказът му да бъде нотариално заверен, в случай че делото за пожара в Райхстага някога бъде възобновено - нещо, което в миналото е обсъждано, за да бъде изчистено посмъртно името на Ван дер Любе. Вчера съдът в Хановер потвърди пред ДПА автентичността на документа.", "date": "2019.07.27", "title": "Нови свидетелства могат да оневинят комунистите за пожара в Райхстага през 1933 г."}
{"url": "https://www.24chasa.bg/novini/article/7578781", "text": "Британец беше осъден вчера на 18 години затвор за набедяване на редица известни личности в педофилия, между които и бившия премиер Едуард Хийт, което доведе до широкомащабно разследване, предаде Франс прес. Карл Бийч, бивш служител на благотворителна организация в помощ на деца, беше признат за виновен в понеделник от съд в североизточния английски град Нюкасъл за възпрепятстване на правосъдието, информира БТА. Съдия Джеймс Гос вчера окачестви Бийч като \"манипулативна и коварна личност, обвинила \"изключително почтени хора\" в \"отвратителни действия\". Обвиненията на Бийч предизвикаха широкомащабно разследване, по време на което полицията нахлу в домовете на маршал Едуин Брамал - бивш армейски шеф и ветеран от Втората световна война, и на вече покойния бивш еврокомисар Лиън Бритън. 51-годишният Бийч, известен с псевдонима Ник, заяви, че кръг от педофили са убили три момчета и лично видял как са удушили едно от тях. Обвиненията на Бийч станаха топ новина през 2014 г. и полицията попадна под натиск да действа ефективно. Тогава органите на реда бяха силно критикувани след случая с починалия през 2011 г. Джими Савил - бивш водещ в Би Би Си, който беше в центъра на огромен скандал със сексуално насилие, разкрит през 2012 г. През 2014 г. водещият полицейското разследване Кени Макдоналд беше квалифицирал по телевизията обвиненията на Бийч като \"достоверни\". Полицията обаче не откри никакви доказателства в подкрепа на обвиненията и през 2016 г. прекрати разследването, струвало 2 милиона лири. Тогава Бийч беше заподозрян в педофилия. През януари той се призна за виновен в притежаването на стотици непристойни снимки на деца и в това, че тайно е заснел тинейджър. Разследването е разкрило, че Бийч е изпитвал удоволствие да гледа снимки с малки момчета, насилвани сексуално, и е обичал вниманието и известността, посочи прокурор Тони Бейдънок.", "date": "2019.07.27", "title": "18 г. затвор получи британец за фалшиви обвинения в педофилия срещу известни личности (Видео)"}
{"url": "https://www.24chasa.bg/novini/article/7578534", "text": "В 20 часа тази вечер ЕЦБ обяви, че българските банки са здрави. Така тя препотвърди оценките на БНБ от 2016 г. Завършилият „изпит“ за банките ни отваря вратата към банковия съюз и чакалнята пред еврозоната. Как самите банкери коментират резултатите - виж по-долу. На 26 юли 2019 г. Европейската централна банка (ЕЦБ) публикува резултатите от цялостната оценка на качеството на активите за 2018 г., в която участваха шест български банки. Оценката беше извършена от Ernst & Young, под ръководството на ЕЦБ, със съдействието на Банката. Прегледът на качеството на активите (AQR) и стрес тестът представляват прилагане на теоретичен и консервативен (пруденциален) модел за оценка на риска на активите на Банката. Fibank, чийто активи са в размер на 9.538 млрд. лв., е четвъртата по големина на активите банка в България и втора по размер на кредити към българския бизнес. Оценката прегледа вътрешните правила и процедури и тяхното съответствие с регулаторните изисквания. В AQR бяха включени 78% от общия кредитен портфейл и 95% от корпоративния портфейл. Първа инвестиционна банка отговаря на регулаторните капиталови изисквания съгласно чл. 92 от Регламент (ЕС) № 575/2013 на Европейския регламент и на Съвета. При прилагането на негативния сценарий на стрес теста, включващ неблагоприятни икономически дисбаланси и продължителен спад в икономиката на страната, Банката би имала нужда да изгради допълнителен капиталов буфер от 262,9 млн. евро. Към 30 юни 2019 г. Fibank е осигурила 130 млн. евро от допълнителния капиталов буфер, както следва: Печалба преди провизии от 65 млн. евро за първото полугодие на 2019 г.; Провизии по кредити в размер на 37 млн. евро в резултат на въвеждането на МСФО 9, отчетени във финансовите отчети за 2018 г.; Погасени кредити и допълнителни обезпечения по експозиции от проверката в размер на 28 млн. евро. Fibank ще адресира оставащата сума от 133 млн. евро с печалбата си от дейността, с де-рискинг на кредитния портфейл, както и с други допустими мерки. Ще продължаваме да следваме своята стратегия за подобряване на качеството на кредитния си портфейл и укрепване на капитала като основа за растеж. Европейската централна банка (ЕЦБ) избра шест кредитни институции, в т.ч. „Инвестбанк“ АД, за преглед на качеството на активите (AQR) и оценка на капиталовата позиция при базисен и утежнен сценарий (стрес тест). Целта е изготвяне на аналитична рамка за устойчивостта на банковата система в България, във връзка с присъединяването на страната към Банковия съюз и Валутно-курсовия механизъм (ERM) II. Цялостната оценка се проведе в периода януари – юли 2019 г. по ревизираната, във връзка с влизането на стандарта МСФО 9, методология. Спазен е принципът на равнопоставеност в Еврозоната, като избраните банки са прегледани по същите правила, по които се проверяват всички кредитни институции от ЕЦБ. През целия процес на прегледа, Банката бе консултирана и методологически подпомагана от водещи международни одиторски предприятия. Резултатите от цялостния преглед, проведен през 2019 г., показват, че „Инвестбанк“ АД е значително по-устойчива на неблагоприятни пазарни условия и финансови шокове, в сравнение с извършения през 2016 г. преглед на качеството на активите. В базисния сценарий на стрес теста, който е най-близък по отношение на очакванията за макроикономическо развитие, съотношението на базовия собствен капитал (СЕТ1) след прегледа на качеството на активите е 10,01%, което е над минимално изискуемото регулаторно съотношение. След прилагане на стрес теста, най-ниската стойност на коефициента СЕТ1 възлиза на 5,67%. В утежнения сценарий, който е хипотетичен и малко вероятен, поради заложени в стрес теста съществени спадове на пазарните цени и макроикономическите показатели за продължителен период от време, съчетани със сътресение на оперативните доходи, Банката регистрира негативен гап през 2021 г. Потенциалната необходимост от капиталова подкрепа ще намери отражение в капиталовото планиране на Банката. Този сценарий не е икономическа прогноза и не следва да се приема като индикативен за бъдещите финансови резултати на банките и националната икономика. За допълнително укрепване на капиталовата позиция, „Инвестбанк“ АД ще продължи да води умерено консервативна политика по отношение на управлението на риска, като диверсифицира и преструктурира активите си. Финансовият резултат ще бъде капитализиран, като не се предвижда разпределение на дивиденти. Към юни 2019 г. „Инвестбанк“ АД вече е предприела конкретни мерки във връзка с констатациите от индивидуалния преглед на кредитните досиета, като е извършила рекласификация на проблемните експозиции и оптимизация на рисково претеглените активи. Ръководството на „Инвестбанк“ АД изказва своите благодарности към екипа на ЕЦБ за кооперативността и методологичната подкрепа, оказана в цялостния процес по оценката качеството на активите и стрес теста. Бaн?a ДCK e зaпoзнaтa и нaпълнo пpиeмa oпoвecтeнитe oт EЦБ нa 26 юли 2019 г. peзyлтaти oт пpoвeдeния cтpec тecт. B peзyлтaтитe oт пpoвeдeния cтpec тecт нa EЦБ e oтpaзeн и eфe?т oт зa?лючeниятa oт пpeглeдa нa ?aчecтвoтo нa a?тивитe. Meниджмънтът нa Бaн?a ДCK пpипoмня, чe cтpec тecтът ce пpoвeдe cъглacнo мeтoдoлoгиятa нa Eвpoпeйc?ия бaн?oв opгaн (ЕБO), изпoлзвaнa пpи пpeдxoдния cтpec тecт нa тepитopиятa нa EC пpeз 2018 г., ?aтo цeлтa мy e oцeн?a нa ycтoйчивocттa нa пpoвepявaнитe бaн?и пpи xипoтeтични cцeнapии (бaзoв и yтeжнeн) c тpигoдишeн xopизoнт нa пpeдвиждaнe (2019 - 2021 г.), нa бaзaтa нa дoпyc?aнe зa cтaтичeн бaлaнc ?ъм ?paя нa дe?eмвpи 2018 гoдинa.Peзyлтaтитe oт cтpec тecтa, в?лючвaщи и тeзи oт пpeглeдa нa ?aчecтвoтo нa a?тивитe пo?aзвaт, чe ?oeфициeнтът нa бaзoв coбcтвeн ?aпитaл oт пъpви peд (СЕТ1) нa Бaн?a ДCK нa ?oнcoлидиpaнa бaзa, би ce пpoмeнил oт oтчeтeнoтo ?ъм ?paя нa 2018 г. нивo oт 19%, нa 19.1%(зa 2019 г.) пpи бaзoв cцeнapий и нa 12.3% (зa 2021 г.) пpи yтeжнeн cцeнapий. Toвa ca двeтe гoдини c нaй-ниcъ? peзyлтaт oт 3-гoдишния пepиoд зa вce?и oт cцeнapиитe. Teзи peзyлтaти ca знaчитeлнo нaд гpaницaтa oт 8% пpи бaзoв cцeнapий и 5.5% пpи yтeжнeн cцeнapий, и пoтвъpждaвaт дoбpoтo ?aчecтвo нa ?peдитния пopтфeйл нa инcтитyциятa, ?a?тo и cтaбилнocттa нa ?aпитaлoвaтa бaзa в cлyчaй нa зaбaвянe нa и?oнoми?aтa. Пo oтнoшeниe нa ?aпитaлoвaтa пoзиция, ?oeтo e и нaй-вaжният peзyлтaт oт пpoцeca нa ?oмплe?cнa oцeн?a, Бaн?a ДCK пo?aзвa yбeдитeлни peзyлтaти и cтaбилнocт. Резултатите потвърждават силната и устойчива капиталова позиция на ОББ при прилагането на консервативната методология на ЕЦБ и хипотетични икономически стрес сценарии. Те показват, че ОББ е много добре подготвена и има значителни капиталови буфери, за да посрещне извънредни икономически шокове. Както може да се проследи в таблицата по-долу, налице е незначително въздействие върху капитала от първи ред към 2018 г., както и стабилно представяне на проведените стрес тестове за следващите години. ОББ не само отговаря на минималните капиталови изисквания при различните сценарии, но и значително ги надвишава. По време на извършения преглед активите не бяха установени счетоводни несъответствия. Посочените корекции се вземат предвид в хода на нормалния процес на оценка на капитала на ОББ. „Много сме горди с резултатите, потвърждаващи разумната политика за управление на риска и счетоводните принципи, прилагани от ОББ, които са в пълно съответствие със стандартите на нормативната уредба и МСФО. Без съмнение това е резултат и от прилагането на груповите политики и стандарти на нашия акционер, белгийската KBC Груп. Резултатите ни дават увереност, че ОББ ще продължи да подкрепя растежа на българската икономика, както и успеха и просперитета на нашите клиенти. В допълнение бих искал да изразя дълбокото си удовлетворение от ползотворното партньорство и отлично сътрудничество с ЕЦБ“, коментира резултатите Петър Андронов, Кънтри мениджър на КВС Груп за България и Главен изпълнителен директор на ОББ. УниКредит Булбанк: С устойчив баланс и силни капиталови позиции УниКредит Булбанк остава фокусирана към клиентите УниКредит Булбанк беше подложена на цялостна оценка, извършена от Европейската централна банка. Процедурата се проведе в контекста на искането от страна на България за установяване на тясно сътрудничество с ЕЦБ и включва преглед качеството на активите и стрес тест. Обстойната и обширна цялостна оценка потвърди устойчивостта на УниКредит Булбанк при хипотетичен крайно неблагоприятен макроикономически сценарий, подкрепена от солидната капиталова позиция на банката, превишаваща многократно минималните прагове определени в методологията на оценката. В третата година от симулирания период в хипотетичния крайно неблагоприятния сценарий (2021 година) базовият собствен капитал от първи ред (CET1) на УниКредит Булбанк е 14.3% при изисквано ниво от 5.5%, докато при основния сценарий (отразяващ най-вероятните макроикономически и финансови тенденции), СЕТ1 е 19.2% при минимално изискван 8%. Прегледът на качеството на активите, като компонент на цялостната оценка, потвърди устойчивостта на баланса на УниКредит Булбанк и консервативния подход при класификацията на активите и обезценката на портфейла от необслужвани вземания. Този подход е непрекъснато поддържан от банката, включително и в периода след референтната дата на цялостната оценка (31 декември 2018). Междувременно банката допълнително подобрява и покритието на портфейла си от обслужвани вземания. Финансовата институция ще продължи конструктивния си диалог с независимите си финансови одитори и Българската народна банка по отношение на кредитополучатели с многогодишна безпроблемна кредитна история, при единични случаи от които изключително взискателната регулаторна методология на Проверката на качеството на активите идентифицира сигнали за прекласификация. Високите резултати на УниКредит Булбанк показват липсата на необходимост от мерки за допълнително засилване на капиталовата позиция и позволяват на банката да продължи фокуса си върху предоставяне на изключителни услуги на многобройните си клиенти. На 26 Юли 2019 г. официално завърши участието на Централна кооперативна банка АД в всеобхватната оценка, извършена от Европейската централна банка (ЕЦБ), състояща се от преглед на качеството на активите (ПКА) и стрес тест, в контекста на искането за установяване на тясно сътрудничество между ЕЦБ и БНБ, заради заявеното желание на Република България за присъединяване към валутно-курсовия механизъм ERM II. В периода Ноември 2018 г. - Юли 2019 г. Европейската централна банка проведе Преглед на качеството на активите и последващ Стрес тест на отделни банки в България. Използваната методология „Asset Quality Review Phase 2 Manual“ е приложима за всички банки на територията на Европейския съюз и резултатите на банките са пряко съпоставими. През месец Юли 2019 г. процеса завърши успешно за Централна кооперативна банка АД, като проведеният преглед на активите и стрес тест установиха адекватно управление на банката, покриващо изискванията на ЕЦБ. Капиталовата адекватност на Базовия собствен капитал от 1-ви ред на ЦКБ АД изчислена в края на 3 годишния хоризонт на стрес теста е 17.54% в базовия сценарии и 7.97% в утежнения. Показаните резултати превишават значително референтните капиталови прагове и за ЦКБ АД не бе установена нужда от каквито и да е допълнителни капиталови мерки.", "date": "2019.07.27", "title": "ЕЦБ обяви: Българските банки са здрави (Обновена)"}
{"url": "https://www.24chasa.bg/novini/article/7578784", "text": "Върховният съд на САЩ вчера се произнесе, че може да се използват средства на Пентагона за изграждането на стена по границата с Мексико, предаде Асошиейтед прес. Върховните съдии излязоха с решение, според което се вдига забраната върху използването на такива фондове, наложена от по-долна съдебна инстанция, предава БТА. Това означава, че администрацията на президента Доналд Тръмп може да пренасочи средствата и да започне работа по четири възложени договора. Досегашната забрана не позволяваше на правителството да използва около 2,5 милиарда долара от фондовете на министерството на отбраната за замяна на съществуващи гранични бариери в щатите Аризона, Калифорния и Ню Мексико с по-стабилни огради. Съдът, в който консерваторите имат мнозинство, гласува с 5:4 гласа и отмени съдебен акт на федерален съдия от Калифорния. Той беше мотивирал решението си с това, че Конгресът не е дал разрешение тези средства да бъдат пренасочени към изграждане на стената. Срещу нея се противопоставят американските демократи и правителството на Мексико. Няколко минути след като съдът се произнесе, Тръмп написа в Туитър: \"Еха! Голяма победа за Стената. Върховният съд на САЩ отменя разпореждане на по-долна инстанция и позволява изграждането на Южната гранична стена да продължи. Голяма победа за сигурността по границата и върховенството на закона!\". На 15 февруари Тръмп обяви национално извънредно положение по южната граница в опит да финансира стената без одобрението на Конгреса - действие, което според демократите, надхвърля правомощията му по конституция и узурпира властта на законодателния орган, припомня Ройтерс. Президентската администрация каза, че планира да пренасочи 6,7 милиарда долара от министерството на отбраната и министерството на финансите за строеж на стената, а тези 2,5 милиарда са част от тях. Границата между САЩ и Мексико е с дължина 376,5 километра.", "date": "2019.07.27", "title": "Върховният съд на САЩ разреши на Тръмп да построи стена с Мексико"}
{"url": "https://www.24chasa.bg/novini/article/7578749", "text": "Второто Международно изложение за внос в Китай ще се радва на по-голямо участие от миналата година, заяви висш служител в петък. Над 3000 компании от над 150 държави и региона са потвърдили участието си в Експото, което ще се проведе от 5 до 10 ноември в Шанхай, каза заместник-министърът на търговията Уан Биннан на пресконференция, организирана по случай отброяването на последните 100 дни до началото му, информира  Участниците във Второто международно изложение за внос са членове на Г-20, БРИКС и Шанхайската организация за сътрудничество, както и близо 60 държави от инициативата „Един пояс, един път\" и 40 от най-слабо развитите страни. Над 250 от тях са лидери в индустрията и в листата на Форчън Глобал 500, каза заместник-министърът, добавяйки, че на тазгодишното Експо ще бъдат представени нови продукти и технологии. Автомобилната компания Hyundai например ще покаже своите технологии и дизайнерски концепции на двойно по голяма площ. „Индустриализацията, инвестициите и търговията са стимул за икономическото чудо на Китай, но вътрешното потребление е основната движеща сила на растежа днес\", каза Ник Леунг, председател на международната консултантска компания „McKinsey & Company\". Според данни на Министерството на търговията, 79,6% от китайските потребители имат опит в пазаруването на чужди стоки. Като допълнение към създаването на платформи за чуждестранните компании, Китай намали и митата, за да стимулира вноса, въведе и някои мерки, с които да улесни търговията. От началото на тази година страната многократно коригира митата за превозни средства и авточасти, както и за редица лекарства срещу рак.", "date": "2019.07.27", "title": "Второто международно изложение за внос в Китай ще се радва на повече участници"}
{"url": "https://www.24chasa.bg/novini/article/7578786", "text": "Двама южнокорейци загинаха, а няколко души, сред които спортисти, участващи на световното първенство по плуване в Кванджу, Република Корея, бяха ранени при срутване в нощен клуб рано тази сутрин, съобщиха от противопожарната служба, цитирана от Ройтерс и БТА. Двамата посетители загинали, когато около 2 часа вътрешна част от заведението на две нива се срутила и притиснала клиентите. Агенция Йонхап предаде, че деветима спортисти, които се състезават на шампионата в Кванджу, са леко ранени. Четирима пострадали са от САЩ, двама - от Нова Зеландия и по един от Холандия, Италия и Бразилия. Някои имат натъртвания, а други разкъсни рани по ръцете и стъпалата.", "date": "2019.07.27", "title": "Нощен клуб се срути в Южна Корея, има загинали (Снимки)"}
{"url": "https://www.24chasa.bg/novini/article/7578792", "text": "Бившият германски президент Йоахим Гаук трябваше вчера да бъде спасяван след като малката лодка, в което се возел, се обърна в плитка морска вода, съобщи федералната криминална полиция, цитирана от ДПА и БТА. 79-годишният Гаук е спасен невредим, каза говорителката му, след като лодката му потъна в спокойни води в Балтийско море, близо до град Вустров. Катер на германската морска спасителна служба - организация, на която Гаук е бил патрон, изтегли бившия държавен глава от водата, посочва ДПА. \"Сега бившият федерален президент имаше възможност да види лично готовността ни за действие\", каза службата в свое изявление. Спасителите казаха, че лодката на Гаук потънала край тръстики, където водата била само 90 сантиметра дълбока, но по време на инцидента е имало пориви на вятъра. Гаук, който е бивш лютерански пастор, беше президент от 2012 до 2017 г.", "date": "2019.07.27", "title": "Спасиха Йоахим Гаук - лодката му се обърнала в Балтийско море"}
{"url": "https://www.24chasa.bg/novini/article/7578794", "text": "Днес (27.07.2019г.) в местността Историческа поляна под връх Бузлуджа ще се проведе традиционният събор на левицата. В 10.45 часа, ще бъде дадено началото на първата художествена част от програмата с изпълнителите ''Щурчета'' и духов оркестър „Виво Монтана“ . Преди това, в 10:30 часа, ще бъдат поднесени венци и цветя на паметника на Хаджи Димитър, на барелефа на основоположниците на партията и на паметника на партизаните от Габровско-севлиевския отряд. В 11.30 часа, на сцената на Историческата поляна, лидерът на БСП Корнелия Нинова ще произнесе слово. Художествената част ще продължи в 12:30 часа с концерт на Николина Чакърдъкова и Неврокопския танцов ансамбъл. Това съобщиха от пресцентъра на БСП. В 13:30 часа, на поляната, над хижа „Малка Бузлуджа”, ще се проведе младежка дискусия „Оставам в Българя! Променям своята община!”, в която ще участва и председателят на левицата Корнелия Нинова. В 14.00 часа, на Историческата поляна, ще се проведат срещи на членове на ИБ на НС на БСП и народни представители с участници в Националния събор от общините и областите. Отбелязването на традиционния събор на левицата започна вчера (26.07.2019г.) с редица мероприятия. В Габрово на Национално съвещание бе приета платформата на левицата за местните избори. След това бяха поднесени цветя пред паметната плоча на Бузлуджанския конгрес в града. Лидерът на БСП Корнелия Нинова поведе и традиционното колоездачно изкачване от Габрово до Шипка за Купа \"Бузлуджа 2019\". Победителите бяха наградени на връх Шипка, където бяха поднесени венци и цветя в чест на боевете при Шипка по време на Руско-турската война.", "date": "2019.07.27", "title": "БСП отбелязва на Бузлуджа 128 години организирано социалистическо движение"}
{"url": "https://www.24chasa.bg/novini/article/7578796", "text": "Кристалина Георгиева има голям шанс да оглави Международния валутен фонд, но победата ѝ не е 100 % сигурна, каза пред   преподавателят в университета в Бирмингам Стивън Маккейб. В интервю за програма „Събота 150“ на програма „Хоризонт“ той изтъкна, че е необходим широк политически консенсус, какъвто няма за най-добрия според него кандидат - управителя на Английската централна банка Марк Карни. Така именно Кристалина Георгиева може да стане компромисната фигура, въпреки че не са изключени изненади в последния момент, посочи Стивън Маккейб. „Тя е главен изпълнителен директор на Световната банка, което е много интересно и със сигурност я прави много силен кандидат. Освен това тя е жена и е доказала, че може да върши добра работа. Между другото именно това би било продължение на завета на Кристин Лагард, която бе блестяща в тази роля“, каза той. Ройтерс съобщи вчера, позовавайки се на френски представител, пожелал анонимност, че Кристалина Георгиева е добавена в списъка с кандидатите, които ЕС обсъжда за управляващ директор на МВФ.", "date": "2019.07.27", "title": "Преподавател в Бирмингам: Кристалина Георгиева има голям шанс да оглави МВФ"}
{"url": "https://www.24chasa.bg/novini/article/7578806", "text": "Осем души загинаха, а няколко десетки са ранени при двете последователни земетресения, разтърсили острови в северната част на Филипините, съобщиха властите, цитирани от Франс прес. Трусовете са регистрирани в интервал от няколко часа в провинция Батанес - група от малки острови в протока при най-големия индонезийски остров Лусон, предава БТА. Ужасени хора бягаха посред нощ от домовете си, а филипинските медии разпространиха кадри с разрушени сгради и прекъснати пътища. Двата труса бяха с магнитуд от 5,4 и 5,9, според американския Геофизически институт. Предупреждение за опасност от високи вълни цунами не е издавано. Много филипинци са спели при първия трус, усетен в 04.15 ч. местно време, последван след няколко часа от втори, по-мощен. Кметът на Итбаят в провинция Батанес каза за АФП, че загиналите са 8, а ранените - 60. Жертвите са затрупани докато са спели. Докато към засегнатия район пътувал екип за установяване на щетите, станал вторият трус и екипът започнал да помага на ранените, предаде Асошиейтед прес. Филипините се намират в т.нар. Тихоокеански огнен пръстен - зона на силна сеизмична активност.", "date": "2019.07.27", "title": "Две земетресения разтърсиха Филипините, осем са загинали, има и ранени (Видео)"}
{"url": "https://www.24chasa.bg/novini/article/7578809", "text": "Президентът на САЩ Доналд Тръмп сключи вчера миграционно споразумение с Гватемала, което определя централноамериканската държава като безопасна трета страна, предаде ДПА. Споразумението беше подписано от Тръмп и гватемалския вътрешен министър Енрике Дегенхарт в Овалния кабинет, предава БТА. Тръмп каза, че\"сега президентът на Гватемала Джими Моралес има приятел в САЩ, а не враг\" и, че е било удоволствие да се работи с Гватемала, с която отношенията ще са чудесни през много години занапред. Гватемалското правителство каза, че \"с оглед преодоляване на нежелани икономически и социални последици\", двете страни са \"засилили диалога\", за да намерят краткосрочни, средносрочни и дългосрочни решения в сферите на миграцията, заетостта и \"транснационалните заплахи\". Гватемала съобщи, че нейни граждани ще получават работни визи в областта на селското стопанство, а по-късно и в строителството и услугите, за да могат гватемалците \"да пътуват законно до САЩ\", на работят временно и да се връщат в Гватемала. Споразумението бележи обрат след като по-рано тази седмица Тръмп беше заплашил Гватемала с наказателни мерки, включително мита и неуточнени забрани. Споразумението за безопасна трета страна означава, че лица, преминали през Гватемала, повече няма да имат право да искат убежище в САЩ, а ще трябва да кандидатстват в централноамериканската държава, което потенциално ще намали миграцията от Хондурас и Салвадор. Техни граждани трябва да преминат през Гватемала, за да достигнат Мексико, а оттам - южната граница на САЩ. Мексико обаче вече започна да сътрудничи със САЩ под заплаха от санкции, за да ограничи потока от мигранти. Гватемала е една от най-бедните държави в региона и е сред тези, за които при управлението на президента Тръмп помощта беше намалена.", "date": "2019.07.27", "title": "САЩ и Гватемала сключиха споразумение за ограничаване на мигрантския поток"}
{"url": "https://www.24chasa.bg/novini/article/7578811", "text": "България спазва стриктно европейските правила за справяне с африканската чума. Това заяви министърът на земеделието Десислава Танева в ефира на „Събуди се” по Нова телевизия. Имаме 22-ро огнище на африканска чума в Русенско, обяви Десислава Танева. „Има пътна карта за справяне със заболяването. Ние само трябва да приложим правилата, така както науката в Европа и по света ги е открила. Въпросът е да направим така ,че да ограничим щетите от това. Истината е, че трябва да сме безкомпромисни спрямо болестта. Ние ще вземем мерки по отношение на определянето на санитарни зони и всички рискови фактори там трябва да бъдат елиминирани. Хората в Северозападна България трябва да разберат, че в тази ситуация не могат да гледат свине за около година”, каза министърът.", "date": "2019.07.27", "title": "Десислава Танева: Спазваме стриктно европейските правила за африканската чума"}
{"url": "https://www.24chasa.bg/novini/article/7578826", "text": "Инспектори на Българската агенция по безопасност на храните ще проверят сигналите за загробване на живи прасета край село Сливо поле, Русенско. Това каза в „Тази събота” по   д-р Александра Митева – началник отдел „Здравеопазване на животните\" към БАБХ. „Изпратен е екип, който да удостовери какво се случва. Единственото, което мога да кажа е, че ще се направи проучване. Ние познаваме добре правилата за хуманно умъртвяване на животните и безопасно обезвреждане на труповете”, заяви д-р Митева. Там трябва да бъдат загробени 40 хил. прасета. Вчера в Новините на bTV показахме, че изискванията за безопасност не се спазват. По думите на Митева, ситуацията е доста сериозна, след като трети индустриален комплекс беше засегнат от африканската чума. „Много мерки бяха предприети. Много сигнали и апели имаше в обществото за опасността, която ни грози. Стратегията на ЕС за контрол на африканската чума я прилагаме от миналата година, когато беше регистрирано първото огнище”, каза д-р Митева. Експертът от БАБХ заяви, че навлизането на вирусът става много лесно заради дивата популация на свине. Според нея оградата с Румъния, където заразата е в изключително големи размери, си е свършила работата, но тя е само по сухопътната граница. „Дивите прасета са много добри плувци. Трупове на умрели прасета спокойно могат да минат през Дунав и да инфектират нашите територии. Да не забравяме и човешкия фактор”, заяви тя. Д-р Митева призна, че има пропуски от страна на контролните органи и някой е пренебрегнал опасността. Тя добави, че основен проблем са прасетата, отглеждани в задните дворове, като посочи, че огнищата при домашните животни са 22, а в индустриалните комплекси – 3. Тя посочи, че притесненията от екокатастрофа в село Зидарово са неоснователни. „Това е случай на огнище, където вирусът е прехвърлен на огромно разстояние – от Северна към Южна България. Там беше констатирано, че огнището е при нелегално отглеждане на свине. Не екологична криза ни грози, а икономическа ”, коментира д-р Митева.", "date": "2019.07.27", "title": "БАБХ: Проверяваме дали се загробват живи прасета край село Сливо поле"}
{"url": "https://www.24chasa.bg/novini/article/7578834", "text": "Мая Манолова е най-подходящият кандидат за кмет на София. Това заяви за   Кирил Добрев по време на събора на партията на Бузлуджа. Под върха социалистическата партия отбелязва своята 128-ма годишнина. Честванията са под мотото \"Бузлуджа 2019 - Единни за България\". По данни на БСП на събора има около 30 000 души. „Посланията са, че общината не е фирма, а домът, където живеем. Ние предлагаме силна платформа, която ще бъде разработена за всяка община поотделно. Работим още по нея, имаше и нови предложения”, каза още пред   Кирил Добрев. По думите му, левицата предлага безплатни детски градини и социални грижи. Добрев допълни, че на тези избори БСП ще извади ново поколение политици. „Хора между 35 и 50 години, хора, които успяхме да подготвим и смятам, че те имат бъдеще в политиката. В БСП има процедури, които трябва да минат, но част от тях вие ги знаете. Нина Ставрева в Каварна, например”, заяви организационният секретар. Добрев посочи, че намаляването на партийната субсидия преди изборите е било удар върху опозицията. „Искат да ни поставят на колене, да се предадем. Опцията, която ни дават е да взимаме пари от бизнеса или да се продадем – изборът ще го чуете днес на поляната. БСП е в състояние да направи силни избори и без пари”, посочи Добрев.", "date": "2019.07.27", "title": "Кирил Добрев: Мая Манолова е най-подходящият кандидат за кмет на София"}
{"url": "https://www.24chasa.bg/novini/article/7578753", "text": "Сортирането на земния боклук ще бъде по-лесно с помощта на роботизирана ръка, предава  Учените от Китайския изследователски институт за ракетни технологии първоначално я разработиха за събирането и разделянето на отпадъците в космоса. Тя бе изстреляна за първата си космически мисия през 2016 г. с ракетата „Чанджън-7\" . Роботизираната ръка бе тествана за отстраняването на космически отпадъци, някои от които с размер от по няколко милиметра. Оказа се обаче, че високата точност в космоса е много полезна и за сортирането на битовите отпадъци на Земята. Учени от института с помощта на космически технологии и изкуствен интелект модернизираха ръката и я превърнаха във високоефективен инструмент за сортирането на боклука. Според учените тя изпълнява поставените ѝ задачи с над 94% точност. Един робот може да бъде оборудван с 30 ръце, които да работят едновременно. С една камера и четири такива робота технологията е в състояние да сортира по 300 тона боклук на ден. Тя може да бъде използвана и при разпределянето на куриерски пратки, храна, лекарства и селскостопански продукти.", "date": "2019.07.27", "title": "Роботизирана ръка за космоса ще помага в сортирането на боклука на Земята"}
{"url": "https://www.24chasa.bg/novini/article/7578848", "text": "Районният съд в Бургас се пренесе преди минути в държавната болница, за да гледа мярката за неотклонение на Тодор Дражев, арестуван за участие в група за телефонни измами. Дражев е настанен в Първа хирургия на УМБАЛ-Бургас, където е бил приет няколко часа след задържането си със счупено ребро. Все още не е ясно къде е получил травмата, но дежурният лекар д-р Кирил Симеонов заяви, че до броени дни той ще бъде изписан. В момента обвиняемият се запознава с материалите по делото. Изнесеното съдебно заседание е първо за Бургаския районен съд, каза бургаският съдия Николай Гемеджиев, който гледа мярката за неотклонение на задържания.  Рано тази сутрин съдът се произнесе за останалите четирима от групата. Заловените братя от Ветово Красимир и Илиян Илиеви остават в ареста, а помагачите им от Бургас - Бончо Недев и Васил Тодоров са пуснати под домашен арест. На тях ще им бъдат поставени електронни гривни, чрез които да бъдат следени спазват ли мярката за неотклонение, обясни съдия Гемеджиев.", "date": "2019.07.27", "title": "Съдът гледа в болницата в Бургас мярка на ало измамник (Снимки, видео)"}
{"url": "https://www.24chasa.bg/novini/article/7578904", "text": "Мъж се опитал да си направи селфи близо до замърсен поток в Мексико, над който се носела сапунена пяна, но паднал в него. Тялото му беше открито пет дни по-късно, предаде Асошиейтед прес и БТА. Издирвателните екипи безуспешно използваха пожарникарски маркучи и големи вентилатори, за да се опитат да разсеят облака от сапунената пяна, носещ се над потока. На места пяната достигаше до 6 метра височина. Накрая трупът на мъжа беше намерен на 50 километра надолу по течението от жители на град Текамачалко. Облакът вероятно сапунена пяна се дължи на прекомерното количество препарати за почистване, използвани от домакинствата, които заедно с мръсната вода от къщите се изливат в потоци, захранващи резервоара Валсекийо. Потоците, в които се носят и разнородни битови отпадъци, се превръщат буквално в токсична смес, която се излиза в басейна на река Атояк. Реката освен това е замърсявана от отпадни води от текстилни предприятия и други фабрики. Проблемът е толкова тежък, че понякога водата придобива странен наситено син цвят заради изтичащите в нея отпадни води от фабрики за дънки.", "date": "2019.07.27", "title": "Мъж е загинал, докато опитвал да си направи селфи до поток със сапунена пяна в Мексико (Видео)"}
{"url": "https://www.24chasa.bg/novini/article/7578907", "text": "Американският президент Доналд Тръмп повиши вчера тон срещу Франция и нейните данъци върху технологичните компании, критикувайки \"безразсъдството\" на френския президент Еманюел Макрон и заплашвайки с ответни мерки, които ще засегнат френското вино - един от най-емблематичните продукти на френския износ, предават Франс прес и БТА. \"Франция току-що въведе цифров данък върху нашите големи технологични компании. Ако някой трябва да им наложи такси, това трябва да бъде страната на произход на тези компании, а именно САЩ\", написа в Туитър Тръмп вчера. \"Скоро ще обявим съществено реципрочно действие след безразсъдството на Макрон. Винаги съм казвал, че американското вино е по-добро от френското\", допълни обитателят на Белия дом вчера. \"Винаги съм предпочитал американските вина пред френските, въпреки че не пия вино. Обичам техния аспект. Американските вина са супер\", подчерта президентът на САЩ. Малко след това Белият дом обяви, че Тръмп и Макрон са провели телефонен разговор. В него те са говорили за цифровия данък върху американските технологични компании. Белият дом не съобщи дали темата за френските вина е била обсъждана от двамата лидери. Днес френското президентство съобщи, че Макрон е подчертал в телефонния разговор с Тръмп, че данъкът върху технологичните гиганти е \"предмет на взаимен интерес\", а не само \"на френски интерес\" и е казал, че по този въпрос трябва да се продължи с усилията с цел постигане на \"голямо международно споразумение\". Срещата на върха на Г-7 в Биариц в края на август ще бъде важен повод за напредък по въпроса, се допълва в съобщението. В него се уточнява, че двамата лидери са говорили и за Иран. На 11 юли френският парламент прие окончателно въвеждането на цифров данък върху технологичните гиганти, обвинявани в избягване на плащане на данъци.", "date": "2019.07.27", "title": "Тръмп обвини Макрон в безразсъдство заради френския цифров данък"}
{"url": "https://www.24chasa.bg/novini/article/7579123", "text": "\"За революционерите на Бузлуджа - покажете на Корнелия Нинова снимката ми с тези младежи в центъра на Пловдив.\" Така Бойко Борисов отговори на лидерката на БСП от историческия връх, където тя призова за сваляне на правителството. \"Покажете й също как в продължение на един час десетки учители от неделните ни училища зад граница идваха да се снимат с мен. И колко много благодариха за направеното от правителството.  Щото от техните въстания не само 45 г. бяхме назад, ами дори и встрани. Това е отговорът ми към призивите на Нинова\", коментира лаконично той. Борисов посъветва симпатизантите на БСП на връщане от Бузлуджа да карат внимателно. \"Пожелавам им в тази жега да се приберат живи и здрави\", каза той. Министър-председателят  в най-големия пек  инспектира преустройството на пловдивския централен площад. Той попита кмета на Пловдив Иван Тотев дали издигнатите антични колони на Римския форум са автентични. Градоначалникът му отговори, че са реставрирани, но при възстановяването им е използван археологическият материал, открит на място. \"Много красиво става\", коментира Борисов. Попитан ще дойде ли на откриването му през септември, той отговори: \"Ако ме поканят\". Министър-председателят подмина с мълчание въпроса кой ще е кандидатът на ГЕРБ за кмет на Пловдив след отказа на Иван Тотев да се състезава за трети мандат.", "date": "2019.07.27", "title": "Борисов праща снимки с младежи и учителки на революционерите от Бузлуджа (Снимки, видео)"}
{"url": "https://www.24chasa.bg/novini/article/7579130", "text": "Японското министерство на отбраната възнамерява да разработва заедно със САЩ средства за прехващане на новите севернокорейски ракети, тъй като те са способни да достигнат японска територия и летят по трудна за прехващане траектория, съобщи японската обществена телевизия, цитирана от ТАСС и БТА. Анализирайки ракетните изпитания, извършени наскоро от КНДР, в японското отбранително ведомство са заключили, че новите севернокорейски ракети летят относително ниско, което е нетипично за обикновените балистични ракети. Това, на свой ред, може да затрудни прехващането им, поради което министерството планира да работи в тясно сътрудничество със САЩ по средства за противодействие на новата потенциална заплаха за националната си сигурност. В четвъртък Комитетът на началник-щабовете на южнокорейските въоръжени сили съобщи, че КНДР е изстреляла в източна посока две ракети с малък обсег, които паднали в Японско море. Според южнокорейското отбранително ведомство едната от ракетите е прелетяла около 690 км, а другата - 430 км. Южнокорейските военни не изключват възможността изстреляните ракети да са нова севернокорейска разработка. Според държавната информационна агенция КЦТА севернокорейският лидер е заявил, че \"изпитването на ново тактическо оръжие е настоятелно предупреждение към южнокорейските милитаристи, които разполагат модерно въоръжение на територията на Южна Корея и извършват военни учения\".", "date": "2019.07.27", "title": "Япония и САЩ ще разработват заедно средства за прихващане на новите ракети на КНДР"}
{"url": "https://www.24chasa.bg/novini/article/7578278", "text": "В света на хакерството голямата възраст не отговаря на големите способности. Често едни от най-добрите хакери са момчета, които все още не са навършили пълнолетие. Те се запалват по хакерството от компютърните игри. Отначало търсят начин да подобрят резултатите си чрез измама, като променят кода на играта. По-късно интересите им преминават в други далеч по-сериозни измерения, които могат да навредят на хиляди, а дори и на милиони хора. Всяка година 1,3 млн. смартфона биват хакнати годишно, а над 110 млн. персонални компютъра са заразени с вирус. Всеки ден 90 хил. уебсайта стават жертва на хакерска атака, а най-голямата световна социална мрежа фейсбук отчита Някои хакери се пробват да откраднат лични данни и да се възползват от тях, а други се опитват да предпазят чуждата информация, като открият пробойни в системите за сигурност на правителствени институции. Общото между много от хакерите е крехката младежка възраст и това, че от страната на злото преминават на страната на доброто. Един от най-известните млади хакери в историята е Уолтър О'Брайън. Роден в Клонроч, Ирландия, той израства във фермерско семейство. Още като малък показва високи резултати на тест за интелигентност, като Малкият гений получава първия си компютър като подарък, когато е на 12 г. Интересът му към технологиите бързо се разраства и още на следващата година той се превръща в киберпрестъпник. На 13-годишна възраст О'Брайън хаква базите данни на НАСА, като използва псевдонима Скорпион. Интерпол се включва в издирването на младия хакер и бързо го залавя, но той се разминава с наказанието, защото показва на службите уязвимите места в системата за сигурност на американската космичекса агенция. Днес Уолтър О'Брайън е на 44 г., живее в Лос Анджелис и има собствена компания за компютърни системи и киберсигурност. В нея събира екип от най-способните бели хакери и заедно помагат на големи корпорации и на американското правителство. Месец след бомбената атака на бостънския маратон през 2013 г. О'Брайън и неговият екип помагат на разследващите за залавянето на терористите. Хакерите разработват софтуер за видеоанализи, който лесно прави лицеви разпознавания. Историята на ирландския хакер се прочува в САЩ и дори вдъхновява сериала “Скорпион”, който се излъчва и в българския ефир. Великобританската компания “Син екран” дава на младите черни хакери втори шанс. Всички служители на фирмата за интернет сигурност са невръстни престъпници, които сега подобряват онлайн защитата на сайтове и бази данни. Няколко месеца преди да започне работа в “Син екран”, пред дома на 19-годишния Джак Часът е 8,10 сутринта. Домът му е обграден, а нищо неподозиращият млад хакер се готви да гледа “Цар Лъв”. Изведнъж в стаята връхлитат 10 полицаи и го арестуват. Причината е, че преди 3 г. Джак успява да открадне личните данни на 1000 души. Колегата му Камерън пък е арестуван по път към училище, когато е едва на 14 г. “В този ден най-голямото ми притеснение беше, че не съм си написал домашното”, разказва той пред Би Би Си. Полицията го издебва, когато е извън къщи, за да не може да унищожи харддиска си с откраднатата информация. При него всичко започва с любимата компютърна игра. В желанието си да трупа по-високи точки от приятелите си Камерън се научава да хаква играта. Впоследствие навлиза в тъмните зони на интернет. “Започнах да правя кибератаки и накрая свърших арестуван от Националната криминална агенция”, добавя младият компютърен спец. Най-младият хакер в историята обаче дори не е тийнейджър. Той няма свой смартфон, а когато е седнал пред компютъра, краката му едва докосват пода. Малкият Кристофър фон Хасел е едва Той успява да влезе в профила на баща си и да заобиколи паролата, за да поиграе на любимите си игри. Оказва се, че Кристофър успява да открие пукнатина в системата за родителски контрол и надхитрява новите технологии. Вместо баща му да му се скара и да го накаже, взема камера и го заснема. Изпраща видеото на “Майкрософт”, които поощряват младия хакер. В знак на благодарност за помощта в подобряването на системата си за сигурност му подаряват едногодишен абонамент за каталога си с игри и му плащат 50 долара.", "date": "2019.07.27", "title": "Млади хакери крадат лични данни, а след това помагат на правителството"}
{"url": "https://www.24chasa.bg/novini/article/7579256", "text": "Служители на руското посолство в Техеран се срещнаха с руските граждани от екипажа на задържания в Ормузкия проток петролен танкер \"Стена Имперо\", предаде ТАСС, като се позова на профила на посолството в Туитър. Руските дипломати отбелязват, че моряците са добре и засега остават на борда, предава БТА. Руските моряци нямат оплаквания от условията, осигурено им е всичко необходимо. Членовете на екипажа могат да се свързват с близките си (с определени ограничения), но засега остават на кораба. Относно сроковете за връщането им в родината посолството е в тесен контакт с иранската страна, посочват дипломатите. На 19 юли информационна агенция ИРНА съобщи, че плаващият под британски флаг танкер \"Стена Имперо\" е бил задържан в Ормузкия проток, след като изключил приемника си от автоматичната система за разпознаване и не реагирал на предупрежденията на Корпуса на гвардейците на ислямската революция. Според изявление на иранските военни танкерът бил задържан \"във връзка с нарушаване на международните правила\" и бил ескортиран до брега за проверка. Директорът на компанията собственик на кораба Ерик Хонел съобщи, че екипажът се състои от 23-ма души от Индия, Литва, Русия и Филипините. По данни на посолството руските граждани на борда са трима.", "date": "2019.07.27", "title": "Руски дипломати се срещнаха в Иран с моряци от задържания танкер \"Стена Имперо\""}
{"url": "https://www.24chasa.bg/novini/article/7579262", "text": "Групата Beijing Automotive Industry Holding Co. (BAIC) стана вторият по големина китайски акционер в Daimler. Но докато придобиването на 9,69% от акциите на немски концерн от Ли Шуфу, основател на Geely, стана без благословията на Daimler, сега ситуацията е различна, информира  Daimler и BAIC са свързани с дългосрочно стратегическо партньорство от 2003 г., но едва сега китайците решиха да закупят 5-процентен дял от Daimler. Той се равнява на около $2,8 млрд. От своя страна германците държат 9,55% от акциите в BAIC Motor, а също 3,01% от BAIC BluePark New Energy Technology — производител на електромобили за китайския пазар. Германо-китайските партньори имат няколко съвместни предприятия. В завода Beijing Benz Automotive в Пекин се произвеждат дългата база на седана A-Class, GLA, GLC, C-Class и E-Class, а в Beijing Foton Daimler Automotive се произвеждат камиони. Двата концерна имат и общ R&D център. През февруари 2018 г. Ли Шуфу (собственикът на Geely) придоби 9,69% от акциите с право на глас, използвайки Tenaciou Prospect Investment Limited. Акционери в Daimler са още кувейтският фонд Kuwait Investment Authority, Renault/Nissan, институции и частни инвеститори. Китай е един от най-важните пазари за Daimler. През миналата година в Поднебесната империя са продадени 692 509 автомобили с марката Mercedes-Benz. Новината идва на фона на не толкова добро второ тримесечие на годината, през което концертът отчита нетна загуба от 1,2 млрд. евро. Продажбите за април, май и юни са спаднали с 1%, като продажбите на леки автомобили Mercedes-Benz бележат спад от 3% (590 690).", "date": "2019.07.27", "title": "Втора китайска компания взе акции в \"Даймлер\""}
{"url": "https://www.24chasa.bg/novini/article/7579270", "text": "С мълчание подмина въпроса Бойко Борисов кой ще е кандидатът на ГЕРБ за кмет на Пловдив след отказа на Иван Тотев да се състезава за трети мандат. В петък премиерът извика при себе си областния управител Здравко Димитров, Иван Тотев и Менда Стоянова от Изпълнителната комисия. В продължение на час те разисквали на кафе кой да е претендентът на управляващата партия за кмет на втория по големина град. Пред Борисов били представени номинациите, направени от районните събрания на ГЕРБ. Въпреки отказа му, активистите са дали 300 гласа на Иван Тотев. Някои реплекирали защо пак го предлагат, след като той не желае. Отговорът бил, че го посочват от уважение. Втори е кметът на \"Тракия\" Костадин Димитров с 255 гласа, трети - Здравко Димитров с 217 номинации, четвърти - кметът на район \"Централен\" Георги Стаменов с 208 гласа. И пети е Димитър Колев, кмет на район \"Западен\" със 169 гласа. Според информация на \"24 часа\" Борисов поръчал да се направи социологическо проучване на посочените имена. Резултатите от сондажа щели да определят кой да бъде издигнат. Иван Тотев отново декларира в събота пред \"24 часа\", че няма да се кандидатира.", "date": "2019.07.27", "title": "Социология определя кой ще е кандидатът на ГЕРБ за кмет на Пловдив"}
{"url": "https://www.24chasa.bg/novini/article/7579279", "text": "Председателят на Сръбската народна партия и министър на иновациите в сръбското правителство Ненад Попович направи днес оценката, че след всички послания, които Белград получи през последните седмици от западните страни, е \"ясно, че Брюкселското споразумение /с Прищина/ е мъртво и вече няма европейска интеграция на Сърбия\", предават агенция Бета и БТА. Попович в писмено изявление направи оценката, че след \"фарса с терориста Рамуш Харадинай пред така наречения Специален съд за престъпленията на Армията за освобождение на Косово в Хага, новите присъди, че сме геноциден народ, арестите на сърби и нападенията срещу нашата държавна територия в Косово\", Сърбия трябва \"още по-твърдо да се придържа към своята конституция и към резолюция 1244, да помага колкото и когато е възможно на своя народ в Косово, да се консолидира още повече икономически и военно, като се обляга на своите приятели и съюзници Русия и Китай\". \"Сръбският политически кораб трябва да бъде обръщан бавно и мъдро, без сътресения, в друга посока. Тази посока подразбира Сърбия да развива още по-твърдо политическо, икономическо и военно сътрудничество с тези страни, които искат да градят със Сърбия отношения на равноправни основи, зачитайки нейния суверенитет и териториалната цялост по въпроса за Косово\", се казва в писменото изявление на Попович, цитирано от агенция Бета.", "date": "2019.07.27", "title": "Сръбски министър: Вече няма европейска интеграция на Белград"}
{"url": "https://www.24chasa.bg/novini/article/7579286", "text": "Британският премиер Борис Джонсън заяви днес, че Брекзит представлява \"огромна икономическа възможност\", предаде Франс прес. \"Напускането на ЕС е огромна икономическа възможност да направим неща, каквито не са ни били позволени в продължение на десетилетия\", каза той в реч в северозападния град Манчестър, предава БТА. Джонсън отиде там, за да обещае нови инвестиции в регионите, гласували за напускане на ЕС на референдума през 2016 година. Той увери, че ще преговаря по-активно за търговски споразумения и ще създаде безмитни зони, за да стимулира икономиката. По думите му излизането от ЕС \"не означава само, че Уестминстър ще си върне суверенитета от ЕС\", но означава също така, че отделните населени места в Обединеното кралство ще получат \"повече автономия\". Запитан за преговорите за Брекзита, Джонсън каза, че е готов да поеме ангажимент пред партньорите от ЕС, но само ако предпазната клауза за ирландската граница бъде премахната от споразумението, сключено от предшественичката му Тереза Мей.", "date": "2019.07.27", "title": "Борис Джонсън: Брекзит е огромна икономическа възможност"}
