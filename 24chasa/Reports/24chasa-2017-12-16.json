{"url": "https://www.24chasa.bg/novini/article/6616273", "text": "Австрийска народна партия (АНП) на Себастиан Курц и антиимигрантската Австрийска партия на свободата (АПС) сключиха споразумение да съставят правителство. Сделката е голяма победа за европейската крайна десница след поредица от избори в Западна Европа, в които тези партии пожънаха успехи, но не успяха да вземат никъде властта, отбелязва Ройтерс, цитирана от БТА. Ето основните фигури в новия кабинет: СЕБАСТИАН КУРЦ (АНП), КАНЦЛЕР: Курц е назначен за държавен министър още на 23 години, след това става най-младият външен министър в Европа на 27 години, оглавява АНП на 30 и я отвежда надясно в политическия спектър. Един от първите критици на политиката на отворени врати на Ангела Меркел при разразяването на мигрантската криза през 2015 г., той вбеси Берлин, когато стана водеща сила в затварянето на балканския маршрут към Европа. Той спечели октомврийските парламентарни избори, като обеща да сложи край на модела на политически консенсус, който поделя властта между консерватори, социалдемократи, профсъюзи и работодателски сдружения. ХАЙНЦ-КРИСТИАН ЩРАХЕ (АПС), ВИЦЕКАНЦЛЕР Четиридесет и осем годишният бивш зъботехник е най-дългогодишният партиен лидер в Австрия и влиза в правителството за пръв път. По време на предизборната кампания той обвини Курц, че краде от идеите на АПС, но смекчи тона по време на коалиционните преговори, на които наблегна на общи политически цели. Щрахе иска да избави партията от неонацисткия й имидж и да я представи като класически защитник на средната класа. Той призовава за \"нулева имиграция\" и иска забрана на политическия ислям. КАРИН КНАЙСЪЛ (ИЗДИГНАТА ОТ АПС), МВнР Експерт по международно право и Близък изток, говори няколко езика. Не е партиен член, но бе кандидат в листите на АПС, която изразява подкрепа към желанието на Израел чуждестранните посолства да бъдат в Ерусалим, вместо в Тел Авив, и има близки връзки с партията на руския президент Владимир Путин. Петдесет и две годишната Кнайсъл критикува политиката на отворени врати за бежанци на Меркел и нарича споразумението по миграцията между ЕС и Турция \"безсмислица\". Работила е в министерството на външните работи през '90-те. ХЕРБЕРТ КИКЪЛ (АПС), МВР Генералният секретар на АПС е възприеман за \"мозъка\" на партията и е депутат през последните повече от 10 години. Започва кариерата си като автор на речите на покойния харизматичен лидер на АПС Йорг Хайдер. МАРИО КУНАСЕК (АПС), МИНИСТЕРСТВО НА ОТБРАНАТА Твърдолинейният 41-годишен политик наследява съдебно дело срещу \"Еърбъс\" във връзка с покупка на изтребители през 2003 г. и скоро ще трябва да реши как да модернизира въздушната отбрана на традиционно неутралната страна. Според правозащитната организация \"SOS Митменш\" Кунасек е призовал през 2016 г. да се наложи комендантски час на кандидатите за убежище и да се ограничи достъпът им до здравни услуги. ХАРТВИГ ЛЬОГЕР (АНП), МИНИСТЕРСТВО НА ФИНАНСИТЕ Льогер няма висше образование, но има над 30 години опит в застрахователния сектор, където от 2013 г. е главен изпълнителен директор на австрийското подразделение на компанията \"Уника\". ГЕРНОТ БЛЮМЕЛ (АНП), ДЪРЖАВЕН СЕКРЕТАР КЪМ ФЕДЕРАЛНИЯ КАНЦЛЕР Близък съратник на Курц, когото познава от младежкото крило на консервативната партия, 36-годишният Блюмел е учил философия в Австрия и Франция. След няколко поста в АНП става през 2015 г. ръководител на консерваторите във Виена, традиционен бастион на социалдемократите. Отговаря за медиите.", "date": "2017.12.16", "title": "Ето ключовите фигури в новия коалиционен кабинет на Австрия"}
{"url": "https://www.24chasa.bg/novini/article/6616150", "text": "\"През 2009 година настоящият кмет на Казанлък Галина Стоянова пое общината в тежка ситуация - задължения от 10 млн. лв. и желанието и мечтите на хората да се случи нещо реално в Казанлък. Още тогава Казанлък стана приоритет за нас, защото тогава жителите му се чувстваха извън периферията на големите градове\". Това заяви зам.-председателят на ГЕРБ и председател на ПГ на партията Цветан Цветанов в Казанлък, където изнесе лекция в рамките на Зимния университет, който ГЕРБ организира, съобщиха от пресцентъра на ГЕРБ. Посещението на Цветанов в Казанлък е по случай 11-ия рожден ден на местната структура на ГЕРБ. На форума присъстваха още кметът на Казанлък и общински ръководител на ГЕРБ Галина Стоянова, народният представител от ГЕРБ-Стара Загора Борис Кърчев, председателят на Младежи ГЕРБ и зам.-външен министър Георг Георгиев, както и много гости и кметове на населени места от региона. Цветанов допълни, че още през 2009 се е амбицирал да осигури по-добър облик на Казанлък и затова в града са започнали да идват министри и да поемат отговорности в съответните им ресори. „Това, което тогава направих като министър на вътрешните работи, беше от бюджета на министерството да заделим средства и да направим пожарната, което беше едно начало на промяната, която се случи в Казанлък\", обясни лидерът на ПГ на ГЕРБ. „Държавата е планирала и ще реализира реконструкцията на надлеза в Казанлък“, съобщи Цветанов и поясни, че ремонтът ще струва 1 млн. 200 хил. лв. „Този надлез е важен, защото на работа в тази посока отиват над 10 хиляди души. Ще го направим, защото има реална опасност да стане авария, ако не вземе мерки“, отбеляза той. По думите на Цветанов, държавата може да си позволи да подпомогне българските общини с допълнителен финансов ресурс, благодарение на добрите си икономически показатели. „Икономическият растеж за 2017 година, който е 3,9%, означава, че тези средства не са отишли на партиен принцип. С тях ще подпомогнем общините и хората ще знаят, че всички ние се грижим заедно за по-добрия живот на местните хора\", заяви зам.-председателят на ГЕРБ. Цветанов обърна внимание и на ангажимента, поет от местната власт в Казанлък, с помощта на държавата, за разкриването на филиал към Техническия университет. „ Това увеличава възможностите за по-добра професионална реализация на местните хора в местните предприятия“, коментира Цветан Цветанов. Той подчерта, че основен приоритет на правителството на Бойко Борисов е образованието. „Тези 624 млн. лв., които ще отидат за образователна инфраструктура, не са достатъчни, за да покрият целия ресурс, който е необходим, но това е една достатъчно добра добавена стойност. Заедно с отделените повече пари за 2018 година, както за възнагражденията на българските учители, така и за подобряване на инфраструктурата, съм убеден, че извеждайки го в приоритет, ще може в действителност да гарантираме по–качествено образование. Децата да могат да учат в една много по-добра среда, с което ще станат и много по – позитивни. Ще намалим агресията със създаване на много повече спортни площадки и спортна база\", категоричен бе Цветан Цветанов. Страната ни има невероятния шанс да изиграе правилните си политически козове, защото и Европа, и САЩ имат приоритет – Западните Балкани. Това каза Цветан Цветанов по отношение на европредседателството. „За България е важно да има европейската интеграция и европейската ориентация за Западните Балкани, което означава сигурност, означава свързаност със съответните транспортни коридори, повече бизнес, повече развитие в нашия регион. Смятам, че това ще бъде оценено от всички онези, които мислят за бъдещето, за развитието на страната“, посочи зам.-председателят на ГЕРБ. В края на срещата кметът на Казанлък и общински координатор на ГЕРБ Галина Стоянова връчи на Цветанов плакет с благодарност за всички неща, които той е направил и продължава да прави за гражданите в Долината на розите.", "date": "2017.12.16", "title": "Цветанов: Държавата помага на общините благодарение на добрите икономически показатели"}
{"url": "https://www.24chasa.bg/novini/article/6616158", "text": "В рамките на четиристранната среща в Брюксел между министър-председателя на Гърция Алексис Ципрас и българския му колега Бойко Борисов, канцлера на ФРГ Ангела Меркел и председателя на Европейската комисия Жан-Клод Юнкер, е обещана помощ на Фронтекс за охрана на гръцко- българската и гръцко-турската граница, предава Greek Reporter, цитиран от \"Фокус\". Съгласно разпространената информация, Ципрас е поискал подкрепа и по-тясно сътрудничество за по-добро изпълнение на споразумението за бежанците, постигнато между Брюксел и Анкара през март 2016 г. Гръцкият премиер е информирал лидерите за посещението на турския президент Реджеп Тайип Ердоган в страната му. По-рано бе обявено, че гръцкият премиер Алексис Ципрас е поискал тристранна среща с председателя на ЕК Жан-Клод Юнкер и с германския канцлер Ангела Меркел. Това е станало в рамките на телефонен разговор на Ципрас с Юнкер, на който двамата са обсъдили отношенията между Брюксел и Анкара и проблема с бежанците. Четиристранната среща се състоя в рамките на втория ден от заключителната за годината среща на върха на ЕС в Брюксел.", "date": "2017.12.16", "title": "В Брюксел обещали помощ за охрана на гръцките граници с България и Турция"}
{"url": "https://www.24chasa.bg/novini/article/6616187", "text": "Два кораба - британски и аржентински - са изследвали днес със сонарни апарати зоната, където аржентинската подводница \"Сан Хуан\" изчезна на 15 ноември заедно с 44 души екипаж, съобщиха аржентинските военноморски сили, цитирани от Франс прес. \"Британският океанографски кораб \"Протектор\" и аржентинският военен кораб \"Ла Архентина\" са в зоната на издирване и са огледали морските дълбини със сонари\", се казва в комюникето, цитирано от БТА. Загубата на подводницата предизвика съдебно разследване за търсене на възможни неправомерни действия, за да бъде установено кой е отговорен.  Аржентинските ВМС изгубиха всякаква надежда да открият оцелели и са се съсредоточили към издирването на плавателния съд, който беше изпратил сигнал, че се е справил с повреда на батериите по време на последната си връзка с базата. Анализите на \"хидроакустичната аномалия\", засечена в района, където се е намирала аржентинската подводница \"Сан Хуан\" в деня на изчезването си, е с характеристиките на експлозия, съобщи аржентинският военноморски флот.", "date": "2017.12.16", "title": "2 кораба още дирят безуспешно подводницата \"Сан Хуан\""}
{"url": "https://www.24chasa.bg/novini/article/6616193", "text": "Година след трагедията в Хитрино, експерти установиха фрапиращи нарушения при работата на машинистите. Окончателният доклад на звеното за разследване на ж.п. произшествия към министерството на транспорта показва, че устройствата за бдителност и на двата локомотива са били изолирани. Това са устройства, които при проблем задействат спирачките на влака, съобщи  . Експертите на спецзвеното за разследване на влакови катастрофи към министерството намират и в двата локомотива скъсани пломбите на устройството за бдителност. Те са били прикрити като здрави и редовни, което е грубо нарушение. От направения анализ става ясно, че устройството и на двете машини е било изключвано в случаите, когато локомотивът е бил втори в състава. Жп превозвачите трябва да имат служител с пломбажни клещи със съответния номер, който да проверява целостта на пломбите. Локомотивните бригади също са длъжни преди да започнат работа да направят проверка. По регламент третият машинист също трябва да задейства устройството на определен интервал от време. Системата е направена така че ако няма реакция от страна на машинистите влакът автоматично да задейства спирачките. Според експертите разпломбирането може да бъде хипотетична причина за безконтролното нарастване на скоростта преди дерайлирането. Оказва се обаче, че един от локомотивите е бил английско производство и е направен за ляво движение, а машинистите не са преминали квалификационен курс за управление на тези локомотиви. Когато машината е била втора в състава и в него е имало само един машинист наблюдението на пътя е било затруднено.", "date": "2017.12.16", "title": "Разпломбиране на устройството за бдителност причинило ужаса в Хитрино?"}
{"url": "https://www.24chasa.bg/novini/article/6616131", "text": "В сряда германските социалдемократи започват сондажи за голяма коалиция с хистияндемократите. В петък президиумът на партията гласува с мнозинство за начало на преговорите. Председателят на ГСДП Мартин Шулц посочи дата и за край на сондажите – 14 януари. Дотогава ще е минал и извънредният конгрес на партията, на който ще се гласуват резултатите от сондирането. Екип от 12 души ще води преговорите с консерваторите. “Дали тези разговори ще доведат до формиране на правителство, предстои да разберем”, заяви Шулц. Той настоява преговорите да се водят с отворен край, тоест да се обсъждат и други възможности за подкрепа, а не само участие с равни отговорности в правителството. Преди дни Шулц излезе с предложение вместо голяма коалиция ГСДП и ХДС/ХСС да съставят “кооперативна коалиция”, в която социалдемократите да подкрепят само отделни проекти на консерваторите, а за останалите те да си търсят подкрепа в другите партии в Бундестага. Меркел отхвърли този план. “Това няма да е стабилно правителство, от каквото страната се нуждае”, посочи тя. Преговорите Меркел ще води съвместно с партньора си от баварския Християн-социален съюз Хорст Зеехофер.  Зеехофер се отказа да се кандидатира за премиер на Бавария още веднъж, като отстъпи тази възможност на най-силния си партиен съперник Маркус Зьодер. С този ход ХСС за първи път ще се оглавява от двама лидери.", "date": "2017.12.16", "title": "Започват преговори за голяма коалиция в Германия (Обзор)"}
{"url": "https://www.24chasa.bg/novini/article/6616251", "text": "Мъж е загинал, след като е бил блъснат от бързия влак за София в района на гара „Искър“. Това съобщиха от пресцентъра на БДЖ за \"Фокус\". Инцидентът е станал около 18.20 часа. В момента пътниците на влака престояват на гара „Искър“ до освобождаване на движението. По първоначална информация човекът е седял на релсите. Продължава огледът на място.", "date": "2017.12.16", "title": "Мъж загина, блъснат от влак до гара „Искър“, седял на релсите"}
{"url": "https://www.24chasa.bg/novini/article/6616129", "text": "Министерството на здравеопазването ще плаща иновативното лечение на онкоболните, за които това е единственото спасение. Това обяви пред “24 часа” министърът на здравеопазването Кирил Ананиев, който след напрежението и отхвърлянето на президентското вето върху бюджета на здравната каса от депутатите в петък вчера се срещна с премиера Бойко Борисов. Мораториум върху терапиите с нови молекули няма, а има само реорганизация. Към министъра се създава комисия, която ще дава становище дали съответният пациент се нуждае от лечение с иновативен медикамент. Тя ще е с динамичен състав според диагнозата, но ще е с водещите специалисти в дадената област. Когато комисията е легитимна, от няколко специалисти, по-трудно ще се лобира, обясни още Ананиев пред “24 часа”. Националната здравноосигурителна каса (НЗОК) трябва да стабилизира бюджета си поне 1 г. и през тази година да видим как ще действат новите молекули. За този период към мен се създава специализирана комисия, която ще преценява случаите и на наложителните ще изписваме и плащаме иновативните медикаменти. Хората, които нямат друг шанс за лечение и за които комисията каже, че за тях това е единственото спасение, ще получават незабавно плащане, без да се гледа в 9 страни ли се прилага препаратът, или в 10, отсече Ананиев пред \"24 часа\". Той не очаква ведомството му да се затрупа с твърде много такива случаи, понеже 90% от онкоболните ще си вървят през касата, която също осигурява съвременни препарати. Няма да се игнорира нито един болен, категоричен е министърът. Ограничението за финансиране от НЗОК остава, като парламентът ще може да го изменя, ако даден нов медикамент се прилага поне в 1/3 от страните в ЕС. “Наблюдаваме процеса, ще се погрижим за всеки”, гарантира и премиерът Борисов, че нито един пациент няма да остане без най-доброто лечение. “Министърът на здравето, ако досега е свикнал да борави само с числа, сега трябва да се научи да мисли за хората. Ананиев е изключително добър бюджетар, но трябва да разбере, че трябва да се пренастрои и сега да се занимава с човешки съдби. Това е въпрос на мироглед. Ако не го направи, значи, че е стъпил с единия крак на пързалката за министри на здравеопазването.” Това заяви пред Дарик радио президентът Румен Радев по темата с отхвърленото от Народното събрание президентско вето върху бюджета на здравната каса за 2018-а. “И един български гражданин да е ощетен от това, че му се отнема възможност да бъде излекуван, че му се отнема надежда, аз ще го защитавам”, зарече се държавният глава. Той намекна, че по темата трябва да се произнесе и Конституционният съд. Да го сезира, се зарече първо омбудсманът Мая Манолова. Внасяме конституционна жалба, обяви вчера и лидерът на БСП Корнелия Нинова. “Президентът се е превърнал в политик в пълния смисъл на думата. Като такъв ще го посъветвам да внимава с думите.” Така вицепремиерът Томислав Дончев, когото вчера премиерът Бойко Борисов определи за политик на годината, коментира по bTV думите на държавния глава, че управляващите са загубили човешкия си облик.", "date": "2017.12.16", "title": "Ананиев поема лично онкоболните, за които\nтрябват иновативни медикаменти"}
{"url": "https://www.24chasa.bg/novini/article/6616054", "text": "С огорчение напуска поста си игуменът на Бачковския манастир архимандрит Симон. Светият синод внезапно взе решение за освобождаването му. Архимандрит Симон изкара на поста три години, като наследи манастира от дядо Борис, който пък беше отстранен заради секс скандал. За работещите в манастира смяната на игумена е нежелана и неочаквана. Заповедта за отстраняването му пристигнала вчера, съобщава  . В нея липсват мотиви. Пише единствено, че Светият синод е този, който назначава и уволнява. \"Вариантите са два: или има големи злоупотреби, които обаче не се споменават, или пък всички са гласували единодушно по заповед. Явно някъде нещо не им е допаднал моя стил на работа, аз съм монах и съм длъжен да изпълнявам всяко послушание на Светия синод\", коментира дядо Симон. Игуменарницата е запечатана в очакване на проверка на документите. Само преди месец е приключила поредната ревизия на манастира за пет години назад. Днес в манастира пристигна и новоназначения игумен архимандрит Самуил. Очаква се утре новият игумен да бъде въдворен в Бачковския манастир официално.", "date": "2017.12.16", "title": "Архимандрит Симон: Напускам с огорчение Бачковския манастир"}
{"url": "https://www.24chasa.bg/novini/article/6616074", "text": "По-рано през деня авария спря топлоподаването в ж.к. \"Младост\" 1 и 2. Това се съобщава на сайта на \"Топлофикация София\" АД. Топлоподаване е преустановено в ж.к. \"Младост\" 1 на адресите: бл.78 ,бл.79, бл.79Б, бл.79В, бл.68, бл.69, ОДЗ ,\"Зорница\", както и в ж.к. Младост 2 от бл.256 до бл.262. Отстраняването на аварията продължава и в момента.", "date": "2017.12.16", "title": "Авария спря парното в столичния квартал \"Младост\""}
{"url": "https://www.24chasa.bg/novini/article/6616076", "text": "Френският висш орган за прозрачност на обществения живот публикува декларациите за имуществото на министрите от правителството на президента Еманюел Макрон, от които става ясно, че над една трето от тях са милионери, съобщава в. \"Паризиен\", цитиран от БТА. Президент на богатите ли е Макрон? Във всеки случай, в правителството му има неколцина богаташи, по-специално сред министрите от гражданското общество, назначени именно заради професионалния им успех, изтъква изданието. В категорията на най-богатите е екологът католик Никола Юло с имущество на стойност близо 7,3 милиона евро. От тях все пак 3,1 милиона евро са собственост на неговата консултантска компания Еол (Eole), а 2,5 милиона евро струват двете му къщи в областта Бретан и в Корсика. Министърът на екологичния и солидарен преход е и предвидлив - направил си е застраховка живот за близо 1 милион евро. Никола Юло притежава също така девет моторни превозни средства, от които шест автомобила, мотоциклет, яхта и електрически скутер на обща стойност 105 000 евро. Той е вторият най-богат човек в правителството след министърката на труда Мюриел Пенико, която притежава 7,5 милиона евро. Пенико - бившата ръководителка на \"Човешки ресурси\" в международния гигант Данон (Danone) и бивша съветничка на социалистката Мартин Обри, министърка на труда в правителството на Лионел Жоспен, е вложила близо 4 милиона евро в недвижими имоти и държи 1,8 милиона евро в единайсет банкови сметки, посочва \"Паризиен\". Министърката на културата Франсоаз Нисен е декларирала имущество за над 5,6 милиона евро, от които 4 милиона в 43,45 на сто обикновени акции от компанията Льо Розие (Le Rosier), акционер на издателската къща Акт Сюд (Actes Sud). Доста богата е и министърката на отбраната Флоранс Парли, бивша служителка в държавните железници Ес Ен Се Еф (SNCF) и в Ер Франс (Air France), която обявява 4,6 милиона евро, от които 41 процента в апартамент и къща, собственост на агенция за недвижими имоти, информира Ройтерс. Министърката на солидарността и здравеопазването Анес Бюзен декларира близо 3 милиона евро, от които обаче 500 000 евро са заеми, които трябва да връща. С имущество от 48 000 евро министърът на публичните дейности и финансите Жералд Дарманен е като Малечко Палечко в правителството, посочва Ройтерс. Колегата му министър на икономиката Брюно Льо Мер декларира 430 000 евро, от които спестовен влог със 120 000 евро. Самият премиер, Едуар Филип, се нарежда някъде по средата, с декларирано имущество от 1,7 милиона евро, включително два апартамента на стойност съответно 400 000 и 1 250 000 евро, но за които има да връща кредити на обща стойност близо 340 000 евро.", "date": "2017.12.16", "title": "Над една трета от министрите в кабинета на Макрон са милионери"}
{"url": "https://www.24chasa.bg/novini/article/6616095", "text": "Прокурорът на южния френски град Марсилия Ксавие Тарабо заяви днес, че шофьорката на   е заявила пред следователите, че бариерите на прелеза са били вдигнати, когато тя е преминавала през релсите, предаде Франс прес, цитирана от БТА. Прокурорът обаче уточни пред телевизия Франс 3, че пантите на повредената при катастрофата бариера са били в затворено положение и разследването трябва да покаже дали това е станало в резултат на удара или съоръжението се е задействало нормално. Много свидетелски показания подкрепят казаното от водачката на автобуса. Бабата на една от ученичките от автобуса разказала, че по думите на момиченцето бариерата не се е спуснала, а мигащите червени лампички не светели. Пред камерите на Франс 3 тази сутрин друго момиче от прогимназията също заяви, че бариерите не били спуснати в момента на сблъсъка, нямало и мигащи лампи. Чул се ужасен трясък, когато влакът връхлетял. Според прокурора от Марсилия обаче повечето свидетели твърдят, че бариерите са били спуснати при инцидента. При катастрофата в четвъртък загинаха пет деца, а 18 други на възраст между 11 и 17 години са ранени, девет от които са между живота и смъртта, посочва АФП. Това е една от най-тежките транспортни катастрофи с деца във Франция от 1982 година, когато жертвите бяха 53, от които 44 деца.", "date": "2017.12.16", "title": "Шофьорката на ударения от влак училищен бус във Франция: Бариерите бяха вдигнати (Видео)"}
{"url": "https://www.24chasa.bg/novini/article/6616130", "text": " \"Продължаваме да развиваме планинският туризъм\". Това каза по време на откриването на зимния сезон министърът на туризма Николина Ангелкова, цитирана от „Фокус”. „Искам да ви уверя, че ще продължаваме да работим да се развива планинският туризъм, както и Банско да бъде един от водещите ни зимни курорти. Ние ще работим да се построят нови ски писти и съоръжения, както и нови лифтове, за да гоним нови върхове”, заяви Ангелкова. По думите й миналата година е била изключително успешна - 1 400 000 чуждестранни туристи. \"Тази година ще бъде още по-успешна, защото се очаква около 10 % ръст. Уверявам ви, че продължаваме заедно напред, така че зимният ски туризъм да просперира”, каза Ангелкова.", "date": "2017.12.16", "title": "Ангелкова в Банско: Ще работим за нови писти и съоръжения, за да гоним върхове"}
{"url": "https://www.24chasa.bg/novini/article/6616138", "text": "Н.В. Цар Симеон II присъства на поклонението пред тленните останки на Крал Михай I и поднесе своите съболезнования на румънското кралско семейство, съобщи официалният сайт на Симеон Сакскобургготски. Двамата са роднини по линията на рода Сакс- Кобург-Гота. От друга страна, съпругата на Крал Михай, Кралица Ана, която почина миналата година, е дъщеря на брата на Княгиня Мария-Луиза Бурбон-Пармска, бабата на Цар Симеон. Царят и Крал Михай I се познават от 1954 година. Румъния посрещна с военни почести тялото на Крал Михай I от Швейцария, където почина на 5-ти декември т.г. След като държавата обяви тридневен траур, тленните му останки бяха изложени на поклонение в замъка Пелеш, а след това в Тронната зала на кралския дворец в Букурещ. Цар Симеон, заедно с Нейно Величество Маргарета, пазител на Румънската Корона и съпругът й Принц Раду присъства на поклонението в Букурещ. Оградата на двореца беше отрупана с цветя и свещи, а стотици граждани, представители на неправителствени организации, цялото правителство, президента на страната и патриарха отдадоха почит на починалия румънски крал. Всички национални знамена бяха свалени наполовина и с черни траурни ленти. По нареждане на министъра на отбраната на Румъния тленните останки на покойния крал бяха качени на лафет и цялата церемония, организирана от държавата, беше по протокол, който се спазва при погребението на действащ монарх. Кралското семейство сподели с Негово Величество, че са трогнати от благоговението, с което румънците изпращат своя крал в неговия последен път. Царят се извини за невъзможността си да остане за погребението на Крал Михай I, тъй като има поет ангажимент в Женева да участва в заключителната сесия на Световната организация по туризъм в качеството си на неин специален посланик. На 16-ти декември на погребението в Румъния се събират представителите на кралските семейства на Великобритания, Швеция, Испания, Белгия, Йордания, Люксембург, Лихтенщайн, Бахрейн, Гърция, Сърбия, Албания, Франция, Италия, Португалия, императорските фамилии на Русия, Австрия и Германия. Тленните останки на Крал Михай I ще бъдат пренесени с кралския влак до катедралата Куртя де Арджеш, където са погребани всички крале и кралици на Румъния и съпругата на Крал Михай I, Кралица Ана.", "date": "2017.12.16", "title": "Симеон присъства на поклонението пред тленните останки на крал Михай в Букурещ"}
{"url": "https://www.24chasa.bg/novini/article/6614805", "text": "Неведнъж Путин отклоняваше въпроса дали ще се кандидатира за президент през последните месеци, но най-накрая избра да зарадва феновете си в най-големия руски автомобилен завод в индустриалния град Нижни Новгород. Съобщаването на решението трябваше да изглежда спонтанно, макар че очевидно не беше. Работник се качи на сцената в завода и каза на руския лидер: “Днес в тази зала всички без изключение ви подкрепят. каза Артьом Баранов. Самият той твърди, че просто се е оказал на точното време и точното място. Изказването му обаче го направи известен в цялата страна. Появиха се аналогии с тъкачката Елена Лапшина, която със сълзи на очи молеше Путин да бъде отново президент преди 10 години, а след това беше изстреляна високо в политическата кариера. До 1 октомври 2007 г. тя е само една тъкачка в текстилен комбинат в Ивановска област. На този ден участва в конгреса на партията “Единна Русия”. Жената се качва на сцената и през сълзи моли Путин да се кандидатира отново за президент, въпреки че конституцията не му го позволява, на фона на изтичащия му мандат. Словоизлиянията и От редови член и обикновена тъкачка внезапно тя оглави обществената приемна на Путин в Ивановска област и стана депутат в регионалното Законодателно събрание. Стига дори и до Думата. Напомняйки за тържествеността на кандидатите за президент в САЩ, руският лидер заяви пред работниците в Нижни Новгород: “Няма по-добро място и по-добър повод да обявя това. Ще предложа моята кандидатура за поста президент на Руската федерация”. И така беше добавена допълнителна тежест към проблемите на “либералния елит” на Запада, който трябва да се сблъска с поне още три години управление на Доналд Тръмп в САЩ, надиграването в преговорите за Брекзит и сумрака, в който е изпаднала Ангела Меркел. Към всичко това сега се добавят и още 6 години с Путин, коментира в. “Индипендънт”. Кремъл се надяваше да предизвика интрига, като отлагаше съобщението за кандидатирането до последната минута, коментира руският политически анализатор Дмитрий Орешкин. “Форматът на обявяването, който Путин избра, изглежда застоял и ни връща към по-ранна епоха – съветската”, добави анализаторът. “Тогава такива големи съобщения трябваше да бъдат правени в колхоза или в някоя фабрика, където бихте могли да покажете, че сте близо до работническата класа”, коментира Орешкин. На церемония по награждаване на доброволци преди дни Путин отбягна да съобщи новината пред тълпата, след като човек от публиката поиска да разкрие своето решение. “Имам въпрос за вас”, каза Путин на тълпата. “Ако взема решение, вие и хората до вас ще ме подкрепите ли?” Да! - изкрещяха всички и избухнаха в аплодисменти. “В известен смисъл всичко това ми напомня за пиесата на Александър Пушкин “Борис Годунов”, коментира Орешкин. Пушкиновата пиеса - написана през 1874 г. и базирана на руския цар със същото име, който управлява от 1598 до 1605 г., започва с полиция, която принуждава тълпата да стои пред Кремъл и да моли Годунов да стане техен цар. “Сега хората плачат. И накрая Путин излиза и казва: “Няма да ви изоставя. Ние отново ще се изправим заедно. Не се притеснявайте за ситуацията с допинга, за Запада или нещо друго”, добавя анализаторът. След като върна Крим на руснаците, постави страната обратно на глобалната карта, стабилизира икономиката въпреки ниските цени на петрола и западните санкции и уби дракона на постсъветската инфлация, Путин можеше да се отпусне и да обяви работата за свършена. Президентът започна и прехода към ново поколение назначения в регионалните и централните правителства. На фона на всичко това рисковете при започване на нов 6-годишен мандат в много отношения изглеждат по-големи от предимствата. но почти всички разглеждат изборната му победа като последна. След 17 години на върха на руската политика Путин е един от най-дълго управлявалите лидери в Европа. След обявяването на кандидатурата му социалните мрежи бяха залети от критични коментари и подигравки към стопанина на Кремъл. Някои дори го сравниха със сваления наскоро 93-годишен лидер на Зимбабве Робърт Мугабе, държал властта над 37 години. когато ще е на 71 години. Дали ще реши да се оттегли от властта по-рано, за да осигури приемственост, подобно на Борис Елцин? Или пък следващите президентски избори в Русия ще предложат на руснаците свободен, справедлив, подреден и отворен избор? Предстои да видим. Според проучване, публикувано по-рано тази седмица, не се очаква никой друг кандидат да мине 10-процентната бариера. Екипът на Путин се гласи за резултат от поне 70% подкрепа с избирателна активност от 70%. Очакванията обаче са за много ниска активност на избирателите заради предрешения резултат. Властите, от своя страна, излязоха с различни мерки, за да увеличат интереса на гражданите. По-вълнуващ е образът на бъдещия пейзаж след ерата на Путин. На преден план излиза Алексей Навални, съвременният антикорупционен активист с националистически възгледи, който обикаля страната и събира огромни тълпи, търсещи алтернатива на статуквото. Вероятно той няма да успее да се домогне до изборите заради наказателно преследване срещу него, но опозиционерът определено има електорат, който няма да е изчезнал в пост-Путиновата епоха. Досегашните победи на Путин в предишните избори рисуват картина на постоянен триумф. След като завърши два мандата през 2008 г., той си създаде дългогодишен съюзник с изкачването на Дмитрий Медведев на президентското кресло и ефективно управляваше страната от позицията си на премиер. През 2012 г. Путин получи разрешение да се кандидатира отново и, разбира се, успя да спечели. Получи 63% от гласовете през 2012 г., което е с 46 процентни пункта пред следващия най-близък претендент. През 2004 г. руският лидер победи противниците си с 58%. Международните наблюдатели критикуват справедливостта при всяка президентска победа на Путин. “Смисълът на изборите е, че резултатът трябва да бъде несигурен”, заяви европейски наблюдател на изборите през 2012 г., след като Путин спечели трети мандат. “Това не е случаят в Русия”. 65-годишният Путин, който на 12 септември направи 6601 дни на поста, колкото беше рекордът на Леонид Брежнев, постави бъдещето в центъра на вече официалната си кампания. Ако завърши следващия мандат докрай, той И двете цифри включват периода между 2008 г. и 2012 г., когато Дмитрий Медведев беше президент, а Путин - премиер. Единственият от лидерите на СССР и Русия, който остава да бъде задминат от Путин, е Сталин със своите почти 30 г., или 10 636 дни на поста.", "date": "2017.12.16", "title": "Путин като Борис Годунов - тълпата стои пред Кремъл и го моли да остане цар"}
{"url": "https://www.24chasa.bg/novini/article/6615923", "text": "Авиокомпанията \"Райънеър\" направи голяма стъпка с решението си да признае пилотските синдикати, но не е подготвена да признае и синдикатите на кабинния персонал, предаде ДПА, като цитира изявление пред италианския в. \"Република\" на Питър Белю, главен оперативен представител на компанията, съобщи БТА. Вчера \"Райънеър\" обяви, че признава пилотските синдикати, след като те заплашиха с протестни действия в Германия, Италия, Ирландия, Великобритания, Испания и Португалия в навечерието на коледните празници заради незадоволителните работни условия. Питър Белю каза, че нискотарифната авиокомпания е предпочела диалога, защото не искала да изложи на риск клиентите си по Коледа. Той каза, че разговорите с пилотските синдикати ще започнат следващата седмица или най-късно през януари във всички европейски хъбове на компанията. Белю обаче допълни, че Райънеър не е подготвена да разшири тези разговори и до кабинния персонал, който също иска неговите синдикати да бъдат признати.", "date": "2017.12.16", "title": "\"Райънеър\" не била подготвена да признае синдикатите на кабинния персонал"}
{"url": "https://www.24chasa.bg/novini/article/6615864", "text": "Над 500 коментара са пратени от фалшиви профили към сайта на Министерството на околната среда и водите. Там бе публикувано предложението за промяна в плана за управление на природен парк \"Пирин\". \"Всичко е ясно. Повечето от тях са само копи и пейст от едно място. Други са от специално направени мейли. Заради това и ние стартираме своя петиция. За да видят хората, че не искаме нищо незаконно. И просто искаме да се развиваме\", заяви кметът на Банско Георги Икономов след откриването на сезона в топкурорта ни. Всичко, включително и състезанието между легендите Марк Жирардели и Кристиан Гедина, премина под знака на спора около изграждането на втория лифт и непрекъснаните спорове около това. \"Заради това и ние подкрепяме петицията, която бе стартирана от коалицията \"За да останат хора в България\". В нашия сайт вече има специален бутон, през който хората могат да се включат. Но сме взели мерки и срещу троловете в интернет\", заяви маркетинтовият директор на концесионера на скизоната Иван Обрейков. \"Няма да излезем и сантиметър извън концесията. Няма смисъл да повтаряме все едно и също\", допълни той. Според кмета на 28 декември може да има и добри новини за Банско. \"Имаме решение на най-високо ниво в коалицията и това го чухте и от премиера Бойко Борисов. Сега според мен спорът е технически. Кое трябва да е първо - дали промяната в концесионния договор или пък промяната в плана за управление\", допълни Георги Икономов. \"Разберете, целият регион се развива заради туризма. Ликвидираме ли и него, ще ликвидираме целия край. Защото това е близо. Предприятия не останаха. В същото време продължаваме да си играем на дребно. Еколози учат България как да се прави туризъм. Всички капацитети в бранша са на мнението, че при спазване на законите, може да се намери баланс. Всичко сме изпратили в ЮНЕСКО, там са запознати с въпроса. Европейската комисия спря наказателна процедура срещу България, където бяхме натопени. Направихме един куп обществени обсъждания, кръгли маси. И се чува само едно и също - лъжа след лъжа. Нека дойдат и да видят в зоната дали има строителство. Но ги е страх. Дано поне сега НАП се самосезира, да разбере откъде идват средствата за някои статии и телевизионни репортажи напоследък\", каза още Иван Обрейков. \"Вече ми е трудно да обяснявам на хората защо се бавят нещата. Да, няма да спрем с протестите. В крайна сметка и ние можем да стигнем до жълтите павета. Канили сме на всички обществени обсъждания техни представители, но явно не смятат да ни уважат. И само атакуват от София\", допълни Георги Икономов. \"Жалко ми е, че хора от чужбина като Марк Жирардели, Гедина, Томба и много други ни признават, а само в България ни плюят\", каза още Икономов. Шоуто на Бъндеришка поляна бе изключително. Първо Марк Жирардели и Кристиан Гедина си направиха състезание, като отборът на италианецът спечели с 2 минути разлика. Александър Дурчов пък си тръгна със сезонна карта от Мая Христоскова, изпълнителен директор на \"Юлен\", след като даде най-доброто време извън звездите. Имаше и награда от Fibank, която му бе връчена от Илона Сталева. В отбора на Жирардели бе Асен Тренчев, който след два месеца празнува 86-ия си рожден ден. 49-годишният благоевградчанин Любен Шумарски пък успя да спечели чисто нов автомобил \"Ауди\" от играта \"Търсачи на съкровища\". Той държи магазин за автобои. Той имал син на 17 години, който заради късмета на татко си записва спешно шофьорските курсове. В проведената за първи път игра на Fibank \"Открий златото в лифта\" трима късметлии си тръгнаха със златни монети. Други 200 човека получиха ваучери за почерпка в популярно заведение в курорта. Сезонът бе открит официално на площада в града, като присъстваха министрите на спорта Красен Кралев и на туризма Николина Ангелкова. На него бе прочетено и приветствие от вицепремиера Валери Сименов, който е един от най-големите привърженици на втори лифт. Ути Бъчваров пък цял следобед прави суджук за световен рекорд на площада. Той бе дълъг над 100 метра, като бе измерен от специална комисия. В Банско имаше турци, румънци, сърби, македонци, германци и италианци. Журналисти имаше от Македония, Турция и Гърция. Младежкият футболен отбор на \"Шкендерия\" от Македония също се качи до Бъндеришка поляна. В природните паркове да бъде забранено влизането с моторни превозни средства, лансира личната си идея кметът на Банско Георги Иконономов. \"Това трябва да стане постепенно. Първо да се направят лифтовете, които са признати за най-екологичен транспорт. След това да се плаща сериозна сума за автомобил, както е по цял свят и Европа. Следващата стъпка е само електромобили, като накрая се стигне до забрана\", обясни той. Георги Икономов обясни, че пътят до Бъндеришка поляна е започнал да поддава заради огромния трафик по него през зимните месеци. \"Но това не ме интересува толкова. Ще го поправим. Жалкото е, че в парка се изпуска огромно количество отровни газове. Нека някой от еколозите да обясни дали това не въздейства на парка. Според мен го прави. И не знам замърсяването още колко време ще продължи\", допълни той. Марк Жирардели стана първият получател на часовника с марката на Банско, който бе пуснат от един от световните лидери Hublot. Специално за световната купа по сноуборд се пуска лимитирана серия от 25 хронографа, които са със стъкло от сапфир и каишка от крокодилска кожа. Hublot предпочете Банско като едва втория си партньор в ските. Първият му е френският топкурорт Крушевел, който е най-скъпият в света, каза представителят му за България Ерик Тепеликян. Тази марка си партнира с Диего Марадона, Юсеин Болт, \"Ювентус\" и \"Голдън Стейт Уориърс\". Настолен часовник от същата марка пък получи Кристиан Гедина. На 9 места в Банско вече има инсталирани часовници, като два от тях са в скизоната и се синхронизират през спътник.   - Добър вечер! - Аз до скоро не бях чувал за България. Много съм зле по география. Предпочитах да карам ски, когато бях ученик. Всичко, което знам за България е свързано с Банско. Първо започнах да чувам от колеги. След това видях курорта по време на световните купи и накрая дойдох. - Задължително. Най-малкото за да разгледам още от Банско. Сега съм пенсионер, трябва ми повече култура. Да разгледам София, морето. Но много искам да дойда на откриването на втората кабина в Банско. - Веднаха бих подписал за него. Само ми кажете къде. Видях уникална природа. Уникални писти и съоръжения. Хората се радват. Видях, че имате нужда от втората кабина. От развитие. В момента няма много писти, а има хора. Имаше и опашка за мое учудване. - Разбира се. В рамките на нормалното. Привърженик съм на \"Ювентус\", като повечето хора в Северна Италия. - \"Милан\" са врагове. Да падат.", "date": "2017.12.16", "title": "Петиция брани Банско от атаки на еколози през фалшиви профили"}
{"url": "https://www.24chasa.bg/novini/article/6615876", "text": "Испанката Ана Вела Рубио, която през април бе обявена за най-възрастния човек в Европа, почина на 116-годишна възраст в приют за възрастни в Барселона, съобщиха ТАСС и ДПА, цитирани от БТА. Тя е родена на 29 октомври 1901 г. в Андалусия и бе третият най-възрастен човек на планетата, според Геронтоложката изследователка група, която издирва хората на възраст над 110 г. и подава данните на Книгата на рекордите Гинес. Рубио, която е бивша шивачка, живееше в областта Каталуния от 40-те години на миналия век, пише в. \"Паис\". 90-годишната й дъщеря живееше заедно с нея в същия приют през последните 4 месеца. Ана е родила и отгледала 4 деца. През април си отиде от този свят родената през 19-и век италианка Ема Морано, тогавашният рекордьор по дълголетие в Европа.", "date": "2017.12.16", "title": "Най-старият човек в Европа почина на 116 години в Испания"}
{"url": "https://www.24chasa.bg/novini/article/6615888", "text": "Самоубийство е версията, която лансира истанбулската полиция за смъртта на по-големия син на бившия турски премиер Месут Йълмаз, съобщи БТА.  - триетажна вила в Бейкоз - районът, където живеят богати и известни личности на Турция. Той е по-големият от двамата сина на Месут Йълмаз. Според разследващите органи куршумът е бил изстрелян от дясно на главата в положение прав. Но не се уточнява каква е марката на използваното оръжие. Съседи разказали пред полицията, че са чули един изстрел от жилището. Близки на покойния обаче твърдят, че той не притежавал оръжие. Тялото е било намерено от бодигарда и шофьора. Същият го оставил вечерта в жилището, а на сутринта отишъл да го вземе. След като Явуз Йълмаз не се отзовал на повикването, бодигардът и шофьорът повикали ключар, отворили вратата и намерили безжизненото тяло на Явуз Йълмаз. Разследването продължава. Полицията е отцепила квартала, разследват се видеозаписи от камери и се разпитват живущите наблизо. По сведения на служител от фирмата на Явуз Йълмаз, предния ден той пуснал всички в отпуск. Бащата Месут Йълмаз се е намирал по това време в САЩ, в Лос Анджелис. Бившият турски премиер се връща със самолет на Търкиш еърлайнс в Турция, съобщи вътрешният министър Сюлейман Сойлу. За разлика от известния си баща, Явуз Йълмаз не обичаше да се показва пред камерите. По изключение, около него се разшумя по време на връзката му с известна в близкото минало тв говорителка Неше Сапмаз. Папараците плътно следяха връзката им, която продължи три години. Оттогава се твърди, че Явуз живеел сам. Явуз Йълмаз бе известен бизнесмен. Той е завършил икономика в САЩ. Заедно с малкия брат Хасан Йълмаз имат обща фирма за търговия с петрол, химически материали и естествени камъни. Освен това са собственици на верига ресторанти, един от които се намира на остров Седеф от Принцовите острови. Двамата братя имат инвестиции и в строежа на третото летище на Истанбул. Смята се, че търговската им дейност възлиза над 1 млрд. евро.", "date": "2017.12.16", "title": "Самоубийство е версията за смъртта на сина на бившия турски премиер Месут Йълмаз"}
{"url": "https://www.24chasa.bg/novini/article/6615891", "text": "За 22-ри път Дарик радио избра Политик на годината, съобщиха от ВМРО. За 2017 г. отличието си поделиха евродепутатите Ангел Джамбазки, Андрей Ковачев, Искра Михайлова и Сергей Станишев, съобщи БТА. Наградата е заради техните общи позиции през годината за приемането на България в Шенген, отпадането на Механизма за сътрудничество и проверка за България и Румъния, отстояването на българския интерес за продължаването на кохезионната политика на Европейския съюз за намаляване на разликите между страните-членки, противопоставянето на двойните стандарти при храните, признаването на българското малцинство в Албания, защитата на българските общности в Македония, Сърбия и Косово и обучението на български език в Украйна, както и усилията за отпадането на визите за българите за Съединените американски щати. \"Тази награда за пореден път показва, че когато българските политици работят за благото на България, винаги има добри резултати. България е над всичко!\", е казал Джамбазки и подчертал, че девизът \"Съединението прави силата\" не е напразен.", "date": "2017.12.16", "title": "4-има евродепутати станаха \"Политик на годината\" заради обща позиция за Шенген"}
{"url": "https://www.24chasa.bg/novini/article/6615911", "text": "Зам.-председателят на ГЕРБ и председател на ПГ на партията Цветан Цветанов направи оглед на инфраструктурни обекти в кв. „Изток“ в Казанлък, където в момента се изпълнява проект „Обновяване на градската среда в град Казанлък\", финансиран с европейски средства. Това съобщиха от пресцентъра на ГЕРБ. Заедно с Цветанов в инспекцията се включиха и кметът на Казанлък и общински координатор на ГЕРБ Галина Стоянова, народните представители от ГЕРБ-Стара Загора Маноил Манев, Емил Христов и Борис Кърчев, председателят на Младежи ГЕРБ Казанлък и общински съветник Боян Каличков и кметове на различни населени места от областта. Проектът e предназначен изцяло за кв. \"Изток\" и е на обща стойност 5 655 048,59 лв. От тях 4 806 791.31 лв. са от Европейския фонд за регионално развитие по ОП „Региони в растеж\" 2014-2020 г., а останалите 848 257,28 лв. са осигурени от държавата Освен модернизацията на кв. „Изток“, в града се изпълнява и проект „Обновяване на образователната инфраструктура в Община Казанлък\", финансиран също по ОП „Региони в растеж 2014-2020\". Проектът на обща стойност 9 504 532,06 лв. и ще обхване двете детски градини в кв. „Изток“, училищата в градовете Шипка и Крън и тези в селата Овощник и Хаджидимитрово. Освен строително-монтажните работи като въвеждане на мерки за енергийна ефективност, ремонт и изграждане на водопровод и канализационни инсталации, газификация и свързване с градската газоразпределителна мрежа, ще бъде извършен и цялостен монтаж на напълно ново оборудване. Гражданите на квартала благодариха на Цветан Цветанов и на партия ГЕРБ, защото в този район не са правени такива мащабни реконструкции повече от 30 години. Зам.-председателят на ГЕРБ е на посещение в Казанлък по случай 11-ия рожден ден на местната структура на партията.", "date": "2017.12.16", "title": "Цветанов направи оглед на инфраструктурни обекти в Казанлък"}
{"url": "https://www.24chasa.bg/novini/article/6614667", "text": "Жителите на София и по принцип на по-големите градове са много по-консервативни по отношение на пътуванията си, отколкото жителите на по-малките населени места. Това се отразява и на техния избор къде да отидат на почивка и къде да прекарат новогодишните или каквито и да било други празници. Така смята изпълнителният директор на Института за оценки и анализи в туризма Румен Драганов. “Хората в провинцията са по-динамични и особено когато са с коли, са по-склонни да пътуват из страната и да откриват нови интересни места Причината е, че на хората в малкия град по принцип им се налага да пътуват повече и така много често те сами откриват за себе си един или друг туристически обект или атракция”, смята Драганов. И обратното - жителят на големия град е свикнал клиентите да идват при него, а не той да ходи при тях. Затова много по-трудно ще тръгне да пътешества из страната. Оттук идва и обстоятелството, че при жителите на големите градове има моди по отношение на летните или зимни почивки “Например за софиянци сега е модно да ходят през лятото в Гърция, а на Нова година - в Банско. След 3 сезона модата ще е сигурно друга, но в никакъв случай софиянецът, поне в масовия случай, няма сам да отиде да открие нещо ново, особено в родината си”, казва Драганов. При това не е задължително хората от провинцията да посещават туристически обекти само в своя регион. Пътувайки из страната, те могат да се отдалечат доста. Например жителите на малките населени место по морето имат силно предпочитание към старопланиските местности и дори към почивките в Рила и Пирин. Мода напоследък, особено по време на празници, е да се посещават не точно туристически обекти или курортни населени места, а по-скоро туристически атракции. Те могат да бъдат някакви комплекси с един или друг вид заведения или интересен обект, край който е сигурно, че може да се преспи. Например като двореца в Равадиново, който е отворен за посетители целогодишно. Много такива атракции възникват из цялата страна, финансирани главно с европейски пари. Това пролича и при последните годишни награди, раздадени от Министерството на туризма - категорията на атракции преливаше от кандидати. Като цяло тенденцията от последните 2-3 години към нарастване на туристическите пътувания и на разходите за туризъм обхваща и пътуванията на българите из страната. Например разходите за туризъм у нас през второто тримесечие на 2017 г. са 594 млн. лв., без да се смята платеното за туристическите пакети. Т.е. това са разходите, които българите над 15-годишна възраст правят за храна, нощувка, транспорт и комуникации, когато отсядат в хотел, без да са част от организирана група. През същото тримесечие на миналата година тези разходи са били над 3 пъти по-ниски - само 110 млн. лв. Нарастват и нощувките на българи в страната, макар че нощувките на чужденци у нас нарастват с още по-големи темпове в последните 2-3 години. Прави впечатление, че заетостта в хотелите в България от години е по-висока в най-категорийните хотели - 4 и 5 звезди. Обяснението е, че 4 и 5-звездните хотели са ограничен брой и нарасналият туристически поток естествено ги пълни. В най-активните откъм туризъм летни месеци - третото тримесечие, тази година има рекорд. Броят на пътувалите лица над 15-годишна възраст е достигнал близо 2 милиона, което е с около 200 000 души повече от рекордното досега трето тримесечие на 2009 г., когато световната финансова криза бе току-що настъпила. Като във всички възрастови групи преобладава относителният дял на лицата, които са пътували из страната срещу този на пътувалите в чужбина. Най-висок е този относителен дял сред хората на възраст между 25 и 44 години. Но и сред останалите възрастови групи около и над 80% от пътувалите са правили всъщност туристически пътувания из страната.", "date": "2017.12.16", "title": "Наръчник на туриста за празниците"}
{"url": "https://www.24chasa.bg/novini/article/6615951", "text": "Светият синод на Гръцката православна църква е обсъдил на заседание в четвъртък решението на Светия синод на Българската православна църква да приеме молбата да бъде църква-майка на \"схизматичната Македонска православна църква\". Това съобщи днес агенция МИА, като се позова на гръцкия православен уебсайт ромфеа (romfea.gr), пише БТА. Светият синод на Гръцката православна църква изразява своето безпокойство от факта, че по този начин Българската православна църква се намесва в юрисдикцията на друга православна църква - Сръбската. Това е действие, което противоречи на канона и традициите на църквата, пренебрегва водещата роля на Вселенската патриаршия и може би е начало на труден развой на събитията, смята Светият синод на Гръцката православна църква, цитиран от МИА.", "date": "2017.12.16", "title": "Гръцкият Св. Синод: Българската църква се меси в юрисдикцията на сръбската"}
{"url": "https://www.24chasa.bg/novini/article/6615960", "text": "І. МЕТЕОРОЛОГИЧНА ОБСТАНОВКА: Температурите са в интервала от +1° до +18°. Времето над по-голямата част от страната е ясно с разкъсана облачност. Вятър духа в областите Благоевград, София и Бургас. Слаб дъжд вали в района на Люляк, Телиш, прохода Петрохан, Бистрица, Суходол и Козница Пътните настилки в страната са предимно сухи, по усойните райони – мокри, а в планинските – частично заледени и обработени. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Ограниченията важат само за участъците от републиканската пътна мрежа, както следва: • Автомагистралите; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: област Бургас: от км 324+000 до км 359+000 в участъка „Карнобат-Ветрен” ще се извършват ремонтни дейности на асфалтовата настилка.Движението се регулира от пътни знаци.Срок до 18.12.2017 г. АМ „Хемус“: няма ограничения. АМ „Струма“: няма ограничения. АМ „Марица“: няма ограничения. АМ „Черно море“: няма ограничения. АМ „Люлин“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки” - затворен за всички МПС; - „Златишки” - затворен за всички МПС; - „Айтоски” - отворен за всички МПС; - „Котленски” - отворен за всички МПС; - „Обзорски” - отворен за всички МПС; - „Печинско” - отворен за всички МПС; - „Превала” - отворен за всички МПС; - „Предел” - отворен за всички МПС; - „Републиката“ - отворен за всички МПС; - „Ришки” - отворен за всички МПС; - „Рожен” - отворен за всички МПС; - „Троянски” - отворен за всички МПС; - „Вратник” - забранен за МПС над 10 т; - „Дюлински” - забранен за МПС над 3,5 т; - „Пампорово” - забранен за МПС над 3,5 т; - „Петрохан” - забранен за МПС над 12 т; - „Твърдишки” - забранен за МПС над 10 т; - „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали – ограничено движението на МПС над 15 т. Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 25.12.2017 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; Път III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г. ОПУ-Варна: Временно са въведени следните ограничения за движение на МПС: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г. Обходен маршрут: Лозен – Драганово – Янтра – Поликраище – Полски Тръмбеш; Път ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок целогодишно. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г. Обходен маршрут: Чешма – Сливовица – Горско Ново село – Джулюница – Кесарево. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г. Път III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели. Обходен Маршрут: път III-101 – път Обход Враца – път II-15 – бул. „България“ – път III-101. Срок до 18.12.2017 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г. ОПУ-Ловеч: Временно са въведени следните ограничения за движение на МПС: Път III-402: Движението по път III-402 кръстовище с път I-4 (София – Варна) – Старо село от км 2+600 до км 6+300 е ограничено в часовия интервал от 08:00 до 17:00 часа поради ремонт на асфалтовата настилка. Срок до 18.12.2017 г. Обходен маршрут: По път I-4 - от кръстовището с път III-402-Сопот-Микре-пътен възел Абланица; По път II-35 от пътен възел Абланица-Лешница-гара Добродан(кръстовище с път III-402.) Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. ОПУ-Монтана: Временно са въведени следните ограничения за движение на МПС: Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. ОПУ-Пловдив: Временно са въведени следните ограничения за движение на МПС: Път II-64: Движението по път II-64 Карлово – Баня е ограничено поради ремонтни дейности на асфалтовата настилка. Обходен маршрут: за посока София: гр. Баня – с. Марино поле – гр. Карлово и път I-6 Карлово – София; за посока Бургас: гр. Баня – с. Васил Левски и път I-6 Карлово – Бургас. Срок до 22.12.2017 г. Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. Път III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. Път III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г. ОПУ-Разград: Временно са въведени следните ограничения за движение на МПС: няма ограничение. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г. Обходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. Път III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. Обходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г. ОПУ-Силистра: Временно са въведени следните ограничения за движение на МПС: няма ограничения. ОПУ-Сливен: Временно са въведени следните ограничения за движение на МПС: няма ограничения. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Път III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище: Временно са въведени следните ограничения за движение на МПС: Път III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г. ОПУ-Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г. Обходен маршрут: Шумен – Овчарово – Друмево. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.16", "title": "Виж актуалната информация на АПИ за състоянието на пътищата"}
{"url": "https://www.24chasa.bg/novini/article/6615981", "text": "Министърът на отбраната на Аржентина Оскар Агуад е уволнил командващия на Военноморските сили Марсело Срура след изчезването на подводницата с 44-членен екипаж, съобщи правителствен говорител, цитиран от световните агенции, предаде БТА. Преди това в рамките на разследването бяха отстранени от длъжност двама старши офицери. С дизелово-електрическата подводница \"Сан Хуан\", на която след отплаването й от пристанището Ушуя е имало 44-членен екипаж, след 15 ноември не можеше да се установи връзка. На 30 ноември ВМС съобщиха, че прекратяват операцията за спасяване на екипажа, но издирването на самата подводница продължава.", "date": "2017.12.16", "title": "Уволниха командващия аржентинските ВМС заради изчезналата подводница"}
{"url": "https://www.24chasa.bg/novini/article/6615983", "text": "Пактът за съставяне на правителство, сключен между десницата и крайната десница в Австрия, изключва организиране на референдум за евентуално излизане от ЕС, заяви днес лидерът на крайнодясната Австрийска партия на свободата (АПС) Хайнц-Кристиан Щрахе, цитиран от Франс прес. По настояване на консерваторите на бъдещия канцлер Кристиан Курц \"въпросът за излизане от ЕС беше изваден\" от точките, които биха могли да бъдат подложени на всенародно допитване, посочи Щрахе, който беше привърженик на такъв референдум. В правителствената програма на новосформираното правителство на консерваторите от Австрийската народна партия (АНП) и крайната десница се настоява за реформа, която да върне повече власт на националните правителства, съобщи Ройтерс. \"Ще допринасяме като активен и надежден партньор за бъдещото развитие на ЕС, като в центъра на вниманието ще бъде принципът на субсидиарността\", изтъкват двете партии в програмата си. В нея е включена и целта да се намали напрежението в отношенията между Русия и Запада. АПС има споразумение за партньорство с партията на руския президент Владимир Путин, отбелязва Ройтерс. Консерваторът Курц посочи, че сегашната политика на санкции срещу Русия няма да се промени. Крайната десница получава министерствата на вътрешните работи, на отбраната и на външните работи в новото правителство, потвърди Щрахе, цитиран от Франс прес Самият той ще бъде вицеканцлер, отговарящ за държавната администрация и спорта, уточни той на пресконференция във Виена заедно с бъдещия правителствен ръководител, консерватора Кристиан Курц.", "date": "2017.12.16", "title": "Коалицията в Австрия: Няма да има референдум за излизане от ЕС"}
{"url": "https://www.24chasa.bg/novini/article/6614888", "text": "Възрожденският град Банско е съхранил автентичната атмосфера, а новите комплекси са издържани в стария стил - дърво и камък. Атрактивните механи често са на близо два века, строени като ханове за гости. В някои от тях са намирали подслон и много комити. Част от сградите са паметници на културата. Някои заведения са на по два етажа - вторият е с ниски масички и миндерчета. Обикновено порция от основните местни ястия - чомлек, капама, пълнено свинско бутче, хайдушки сач или банска дъска, стига поне за двама, а цените им са от 20 до 50 лв. Банските мезета стигат до десетина лева за порция и са от истинско месо, както казват местните. Всяка мръвка се приготвя на място върху жар. Може да се опита домашно сирене, баница и други вкуснотии по традиционни местни рецепти. За около 20-30 лв. човек може спокойно да се нахрани и да гарнира ястията с червено вино. Оркестър на живо забавлява гостите освен с типичния македонски фолклор и с банското акапелно пеене. Допълнителни атракции Като такива механи предлагат и ревю на традидиционното българско облекло в Банско, демонстрация на обичаи, а някъде гостите сами си омесват пита и приготвят вечеря. Мъжете може и да се опитат да нацепят дърва в състезание, организирано от местните механджии. Нощувките в Банско започват от около 20 лв. на легло в семейните хотели и стигат до 150 лв. в петзвездните. В някои от висококатегорийните хотели вече са въвели глоби за пушене в стаите - 200 лв. Винаги има възможност да се договорят пакети за няколкодневна почивка и тогава цените може да паднат. Ски зоната пусна за продажба карти, които до 19 декември са с преференциални цени. Еднодневната е 30 лв. за възрастен, намаления има за студенти и ученици. И през целия сезон децата до 7 г. ще могат да карат ски срещу символичния 1 лв. на ден. За поредна година се предлагат и фамилни сезонни карти. За двама родители с едно дете до 16 г. е 3000 лв., с две деца - 4000 лв. Фамилната и сезонната карта осигуряват ползване на коридор за бърз достъп до кабинковия лифт. Скиорите могат да си купят и карта “Туенти”, която е валидна за 20 дни по избор в рамките на сезона, като не е задължително да са последователни. Боровец е най-старият зимен курорт в България, който миналата година чества 120 години от създаването си. За негово начало се смята откриването от Фердинанд на местността Царска Бистрица и решението му да построи там ловна хижа, която се ползва и от синовете му, а съществува и до днес. Скоро след изграждането ѝ през 1898 г. наоколо започват да възникват вили на предприемачи, банкери, военни. До 1928 г. вилите са вече 74. Заради възможностите за зимни спортове - тук има общо 58 километра ски писти за всички категории - от начинаещи до състезатели, но и заради близостта му до София и лесния достъп до курорта. Той е на 68 километра от столицата и на 9 километра от Самоков. Наличието на средно големи и големи хотели, както и приятен климат и през зимата, и през лятото правят Боровец предпочитано място за бизнес и политически срещи и събития. Курортът е известен с това, че целенасочено създава възможности за най-различни спортове. През зимата например тук освен ски може да се упражнява и каране на сноуборд, да се наемат коне за езда или файтони за разходка, да се наеме моторна шейна и да се лети с параплан. Наблизо е крепостта Цари Мали град. Отделно са изградени специални паркове за зимни спортове за малки деца. През лятото се организират турове с маунтинбайкове, стрелби с лък, пейнтбол турнири, стрелби с въздушна пушка и скално катерене. На територията на Боровец има 12 лифтове и ски влекове. Особеност на ски туризма в курорта е, че тук за първи път у нас бе създадена осветена нощно време писта, което позволява спортът да се практикува и нощем. По високите части - в ски центъра “Маркуджик”, често през зимата снежната покривка достига до 2 метра, което позволява екстремно каране на алпийски ски и сноуборд. Курортът вече два пъти досега е бил домакин на състезания за световната купа по ски алпийски дисциплини, 12 пъти в него са се провеждали турнири за европейска купа и веднъж - световно първенство по биатлон. Пистите в ски зоната в Пампорово, към която е вече и тази в Чепеларе, са над 60 км - за алпийски дисциплини и бягане. Родопският курорт е известен с голямото си разнообразие от места за каране. Според степента на трудност 18% от тях са категоризирани като зелени, 44% - сини, 20% - червени, черните са 18 на сто. Двете зони се обслужват от близо 300 оръдия за изкуствен сняг. Независимо от броя на туристите пред 8-те лифта и влековете няма опашки. Състоянието на пистите може да се следи в реално време в онлайн платформа. В последните години Пампорово се утвърди и като топдестинация в свободния стил на ските и сноуборда. Тук е най-голямото на Балканите халпайп съоръжение за сноуборд. Картата за лифтовете е за двете ски зони. Тя е 55 лева. Отделно се предлага и лифт карта само за ски зона Мечи чал на цена от 39 лева за възрастен за 1 ден. Двете зони се обслужват от 12-местни шатълбусове безплатно за скиорите. Втора зима вече има нов продукт - семейни лифт карти, с които фамилии могат да ползват отстъпки между 7 и 12%. В курорта има детска ски градина и детско ски училище. Цените на нощувките са в зависимост от категорията и местоположението на хотела. За двойна стая в курорта се плаща от 80 до 160 лева. 200 лева е във висококатегорийните хотели, които предлагат спа услуги, фитнес, басейни, зони за спорт и други. В Чепеларе се предлагат нощувки в малки семейни хотели и по 30 лв. В десетките ресторанти има европейска кухня. Повечето хора обаче предпочитат типични местни ястия като ребреница, пататник, родопски клин, марудници, салата от смилянски боб, чевермета. Цените са според категорията на заведението и дали има жива музика. Обикновено срещу 4 лв. може да се похапне пататник, чевермето е 30 лв. Кафето е от 1,50 до 4 лв. Архитектурно-музейният резерват Арбанаси до Велико Търново е предпочитано място за прекарване на коледните и новогодишните празници. Селото е притегателен център за туристи не само заради чистия въздух, гледката към старата столица и съхранената архитектура на къщите крепости от XVII в. Пет уникални църкви и два манастира пазят българския дух и вяра. По Коледа най-старата арбанашка църква - “Рождество Христово”, отбелязва и храмов празник. На 25 декември най-богато изписаният храм, определян като шефьовър на християнското изкуство у нас, ще посреща безплатно посетители от 10 ч до приключване на празничната служба. Музейната църква ще е отворена от 24 до 27 декември заедно с Констанцалиевата къща. Във внушителната и богато украсена сграда от XVII в. е подредена експозиция, показваща арбанашкия бит през XIX в. Местата в хотелите за празничните дни около Коледа и Нова година са резервирани преди месеци, но за късметлиите все още се намират last minute оферти. Ол инклузив офертите за 2 нощувки около Коледа с традиционна християнска вечеря на Бъдни вечер и празнично меню на Рождество са средно 120 лв. на човек. Питка с паричка, боб в гърне, постни лозови и зелеви сармички, печен картоф с мащерка, туршия, спаначник, баница с тиква, баклава са арбанашките вкуснотии от менютата за Бъдни вечер. На коледната трапеза вече фигурират свински ребърца с кисело зеле, коледно мариновано пуешко със зеле на фурна и други местни рецепти. Истински гурме фантазии обаче са подготвени за новогодишната нощ в Арбанаси. Запечено филе от сьомга с бадеми и билки върху задушени аспержи, запечени в бекон пилешки гърди с моцарела и сушени домати, крехко свинско бонфиле с манатарки, задушени броколи и сос от синьо сирене, руло със сос “Жу”, тарталета с конфитиран лук плюс арбанашка баница с късмети и домашна медена торта са само част от менютата на 3- и 4- звездните комплекси. Пакетите с три нощувки, програма с гост изпълнители, фойерверки и всички екстри са средно по 350 лв.", "date": "2017.12.16", "title": "Четири места, на които ще прекарате добре по празниците"}
{"url": "https://www.24chasa.bg/novini/article/6616026", "text": "Организация на крайнодесни европейски политически партии призоваха днес на среща в Прага Европейският съюз да спре да съществува в сегашния си вид, съобщи ДПА, цитирана от БТА. Движението за Европа на нациите и свободите (ДЕНС) обединява Националния фронт на Франция на Марин льо Пен, Австрийската народна партия на Хайнц-Кристиан Щрахе, италианската Северна лига и холандската Партия на свободата на Герт Вилдерс. Те бяха поканени на днешната конференция от най-новото лице на крайнодясната сцена в Европа: Томио Окамура, чиято антиимигрантска партия \"Свобода и пряка демокрация\"(СПД), основана през 2015 г., спечели 10,6 процента от гласовете на парламентарните избори в Чехия през октомври. \"Брюксел е екзистенциална заплаха за нашите страни\", заяви Валдерс. Той изрази надежда, че чехите ще продължават да държат вратите си затворени за масовата миграция. Льо Пен приветства новината за съставянето на коалиционното правителство в Австрия с участието на популистката дясна партия на Щрахе. Преди срещата политическият анализатор Кас Мъд от университета в Джорджия коментира, че ДЕНС е много слабо организирана група, чиято главна цел е да измъква финансиране от ЕС. Движението не се е разраснало въобще след основаването си през 2015 г. и пражката конференция е начин да бъде вдъхнат нов живот в него чрез присъединяване на нова партия, която отбеляза добър успех на избори напоследък, а именно чешката СПД, допълни Мъд.", "date": "2017.12.16", "title": "Крайнодесни партии в Европа: ЕС да спре да съществува в сегашния си вид"}
{"url": "https://www.24chasa.bg/novini/article/6615653", "text": "Хорст Зеехофер бе преизбран начело на партията Християнсоциален съюз, която е коалиционен партньор на консервативния Християндемократически съюз на Ангела Меркел, предаде ТАСС, цитирана от БТА. На партиен конгрес 83,73 процента от делегатите гласуваха за преизбирането на Зеехофер. Той обаче ще се оттегли от длъжността министър-председател на Бавария през 2018 г., а глава на регионалния кабинет на министрите ще стане настоящият финансов министър на провинцията Маркус Зьодер.                                                                                                                                                                                                                                                                                                                       ", "date": "2017.12.16", "title": "Преизбраха Хорст Зеехофер за лидер на ХСС в Германия"}
{"url": "https://www.24chasa.bg/novini/article/6615747", "text": "Мъжът, който заплаши с нож униформени служители на реда на летище \"Схипхол\" в Амстердам, е побъркан човек и извършеното от него не е терористична атака, съобщи говорител холандската военна полиция, цитиран от Франс преси БТА. Военни полицаи стреляха вчера следобед по въоръжения мъж, нахлул в офиса им, който се намира в \"Схипхол плаза\" - просторния вход на аерогарата и търговски център, където минават хиляди хора всеки ден. Простреляният в крака 29-годишен жител на Хага бе отведен в болница в Амстердам и все още се намира там, каза говорителят Комба Стивън. Лицето е известно на военната полиция във връзка с предишни инциденти на летището. То бе евакуирано през април 2016 г., три седмици след самоубийствените атентати в метрото и на аерогарата в Брюксел, заради пиян поляк, който се пошегува, че има бомба.", "date": "2017.12.16", "title": "Мъжът, заплашил униформени на летището в Амстердам, не бил терорист, а луд"}
{"url": "https://www.24chasa.bg/novini/article/6615757", "text": "Руският президент Владимир Путин благодари на военните, които са предоставили сигурността му по време на неговото посещение от 11 декември в авиобазата \"Хмеймим\" в Сирия, предава Regnum, цитирана от Фокус. Руското министерство на отбраната съобщава, че Путин благодари на всички военнослужещи, гарантирали сигурността му в Сирия.", "date": "2017.12.16", "title": "Путин благодари на военните, които го пазили на визитата му в Сирия"}
{"url": "https://www.24chasa.bg/novini/article/6615696", "text": "Повече от 2000 г.след прогонването му от Рим и изпращането му в изгнание, Вечният град реабилитира древноримския поет Публий Овидий Назон. Това стана, след като общинският съвет на Рим гласува единодушно предложението на движението „Пет звезди”, имащо за цел да поправи тежката грешка, понесена от автора на \"Метаморфози\", който навремето бил прогонен в Томи, до Констанца, Румъния. Документът беше одобрен в аулата на римския съвет като \"идеалното историческо продължение на Сената и на римския народ\". Това става две хилядолетия след смъртта на Овидий, който заедно с Вергилий и Хораций се смята за един от тримата канонични поети на латинската литература. Много римляни се запитаха дали това е работата сега, с която трябва да се занимават римските съветници, при положение, че столицата се задъхва от проблеми с корупция, трафик и боклуци. До сегашното гласуване обаче се стигна, след като Овидий беше официално оправдан през 2012 г. на процес в родния си град Сулмона. Това решение беше предадено на общинския съвет на Рим с цел да бъде приложено. На практика Овидий беше пратен на процес за пръв път през 1967 г. в Сулмона, а през 2011 г. делото му беше изпратено на Апелативен съд в града. По идентичен начин пак по искане на \"Пет звезди\" през 2008 г. Флоренция реабилитира Данте Алигиери 750 г.след прогонването му от града. Преди над 2000 г.Овидий бил поставен в изгнание от Октавиан Август след придворна интрига, за която поетът се смята за невинен. Изгонването на Овидий от Рим става по едноличното решение на Октавиан без процес и без да се даде възможност на поета да се защити.", "date": "2017.12.16", "title": "Рим реабилитира Овидий 2000 г. след прогонването му"}
{"url": "https://www.24chasa.bg/novini/article/6615470", "text": "\"Моята дума за 2017 година е думата \"борба\" - борба за истината, борба за справедливостта. Благодаря на всички българи, които продължават да се борят и не са капитулирали пред проблемите. За мен са важни процесите, важни са идеите, които искаме да постигнем. Ние проведохме едни честни избори, изгонихме чужди агенти от друга държава, армията със своите проблеми стана център на дебати\", каза президентът Румен Радев в обзорното предаване на \"Дарик\" \"Годината\". Каракачанов сега е принуден да решава проблеми на парче без дългасрочна визия за ясни механизми. Мисля, че отново трябва да седнем на масата и тези проблеми да бъдат решени. Следващият КСНС ще бъде на 9 януари и той ще бъде за участието на България в ролята за сигурността на Европа. Самолетите няма да бъдат обсъждани на този КСНС, каза държавният глава.  Българските политици трябва да узреят на някои неща. Видях действия, които не отговарят на нивото на държавници. Така няма как да се стигне до някакъв консенсус. България трябва да запази своята бдителност, допълни той. За мен казусът с мораториума на лекарствата е преди всичко морален въпрос. Говорих с много политици, експерти, лекари. Изобщо не ме интересуват фармацевтичните компании, интересуват ме гражданите. Ананиев да се вторачи в проблемите на Министерството на здравеопазването, а не в това кой протестира пред парламента. Ананиев е изключително добър бюджетар, трябва да разбере, че трябва да се пренастрои и сега са се занимава с човешки съдби. Аз ще приема всяко едно решение, стига реално да се реши този проблем. От 126-те народни представители, които отхвърлиха ветото, познавам много почтени хора. Уважавам парламента, но и хората в него трябва сами да уважават себе си, допълни президентът. В една парламентарна република парламентът контролира правителството, а не обратното. Никога не съм имал за самоцел да назначавам хората в антикорупционния орган. Трябва да има баланс между властите. Не мога да разбера тази ревнивост на управляващите, те, единствено и само те, да назначават в този орган. Ако искат да носят и тази отговорност, нека я носят, коментира Радев.  България трябва да се развива като туристическа дестинация и ски туризмът е важна част от това. Лифтове в България трябва да се строят, от това България само ще печели, но трябва да става по такъв начин, че да пази природата от неразумни посегателства. В момента виждам, че правителството има амбицията да реши този въпрос. Аз ще изчакам със своето мнение, докато видя тяхното решение, каза още държавният глава.  Поканих Путин на 3-ти март, той прие със задоволство поканата. Но знаете, че изборите за президент в Русия са на 18-ти март. Чухме се с него и той се извини, че най-вероятно заради това няма да може да дойде. Затова трябва да говорим за друга дата за посещение на руския президент, най-вероятно то ще е след изборите в Русия, допълни Румен Радев. Ще се радвам, ако след 25 години България е поела по пътя на оптимизма и аз съм изпълнил своята мисия. За мен е много важна справедливостта, ако нея я няма следват напрежения и проблеми, завърши президентът.", "date": "2017.12.16", "title": "Радев: Уважавам парламента, но и хората в него трябва сами да уважават себе си (Обновена)"}
{"url": "https://www.24chasa.bg/novini/article/6615465", "text": "Учени от университета на Колорадо установиха, че в радиационните пояси на Земята се появяват високоенергийни електрони вследствие на космическите лъчи, които възникват при взрив на свръхнова, съобщи Лента, цитиран от БТА. Тези частици са заплаха за спътници, космически кораби и превозваните с тях астронавти. Радиационният пояс Ван Алън бе открит през 1958 г. Той представлява обгръщащ Земята тороид и е съставен от две части - вътрешен и външен радиационен пояс. В пояса Ван Алън се натрупват и се задържат частици с електрически заряд, които са проникнали в магнитосферата на планетата. Смяташе, че наблюдаваните в пояса Ван Алън високоенергийни протони се появяват в резултат на разпада на неутрони. Това обаче не бе доказано. Изследвания показаха, че космически лъчи, съставени предимно от протони и атомни ядра, проникват в земната атмосфера и се сблъскват с атоми. В резултат се образуват частици с електрически заряд, включително електрони, които се улавят от магнитните полета на планетата. Космическите лъчи представляват високоенергийни частици, които се движат с голяма скорост в космическото пространство. Техни източници са свръхновите и неутронните звезди. Ако човек е изложен на продължителното въздействие на космически лъчи, може да се увреди здравето му. Резултатите от изследването са качени на сайта ЮрикАлърт.", "date": "2017.12.16", "title": "Учени: Свръхновите са заплаха за астронавтите и спътниците"}
{"url": "https://www.24chasa.bg/novini/article/6614789", "text": "Общо 110 хил. души ще обучи държавата на занаят и професия, за да помогне на фирмите да намерят работници. 60 хил. безработни младежи ще бъдат пратени на обучение по професия и чужд език, а държавата ще плати 322 млн. лв. Освен тях още 50 хил. души ще бъдат квалифицирани за най-търсените професии у нас, съобщи социалният министър Бисер Петков по време на парламентарния контрол. За целта ще се проведат срещи с бизнеса , за да се уточни в кои отрасли са нужни най-много кадри, и в тях да се насочат силите на държавата. От догодина ще стартира и програма “Работа”. За нея са предвидени над 80 млн. лв., с които ще се наемат 10 хил. чистачи и помощници в над 1 96 общини. Около 417 хил. човека са работили за минимална заплата тази година, сочат данните на социалното министерство. В сряда се очаква правителството да приеме новия размер на минималната заплат- 510 лв. Трябва да се работи и за покачване на средната заплата, препоръча Петков. През тази година правителството опусна коледни добавки по 40 лв. за над 1, 2 млн. пенсионери. Още толкова обаче останаха без добавка. “Направихме разчети за деференцирано разплащане, за да се преодолее по някакъв начин двукратното увеличение на минималната пенсия. Но преценихме, че най-обективният критерий е обвързването с линията на бедност”, каза социалният министър. До седмици се очаква здравното министерство да е готово с промените в наредбата за ТЕЛК. Въпреки критиките политическите групи в парламента не са внесли предложения и становища за реформата, обясни Петков. Според него НОИ ще може да прави оценки на остатъчната работоспособност едва от 2019 г.", "date": "2017.12.16", "title": "Криза за работници, учат 110 000 на занаят (Обзор)"}
{"url": "https://www.24chasa.bg/novini/article/6610064", "text": "Издателят на вестник \"24 часа\" - \"168 часа\" ЕООД, , съобщиха от Google. Digital News Initiative (DNI) e  \"Издателят на „24 часа”   - платформа за иновативна журналистика, която ще бъде използвана както от работещите в \"24 часа\", така и от всички журналисти от Медийна група България и от други медии, от обикновени потребители, които се регистрират в нея чрез профила си в Google или Facebook\", според координатора на проекта Станимир Въгленов, директор \"Онлайн проекти\" на Медийна група България. Платформата е съвкупност от функционалности за събиране на информация по дефинирани теми от потребителите и комбинирането й в краен дигитален продукт. „168 часа” ЕООД печели финансирането в партньорство със специализираната в дигитализация фирма „Димирома” с управител Роман Ангелов. С помощта на Smart24chasa потребителят ще може да създава нова тема, която след това да бъде достъпна за проучване и развиване, като всички потребители ще могат да я редактират, коментират и модерират. Цялата информация ще бъде категоризирана по източник: социални медии, собствен цифров архив на „24 часа”, източници на данни със свободен достъп, правителствени и частни сайтове, търговски и потребителски източници и др. През октомври 2015 г., като част от Digital News Initiative (DNI) - партньорство между Google и издателите на новини в Европа за подкрепа на висококачествена журналистика чрез технологии и иновации – бе стартиран иновационен фонд DNI с ресурс от 150 млн. евро. „Днес обявяваме получателите на четвъртия кръг от финансиране, като за 102 проекта в 26 европейски държави са предложени 20 428 091 евро за подкрепа на проекти за иновационни новини. Така общото финансиране до момента за инициативата нараства до 94 млн. евро.”, пише в съобщението в официалния блог на Google. В този четвърти кръг получихме 685 проекта от 29 държави. От проектите, финансирани днес, 47 са прототипи (проекти в начален етап, изискващи финансиране до 50 000 евро), 33 са средни проекти (изискващи финансиране до 300 000 евро), а 22 - големи проекти (изискващи до 1 милион евро от финансирането), уточняват от Google. „В предишния трети кръг, през юли, видяхме значително повишаване на интереса към проекти за проверка на фактите и борба с фалшивите новини. Тази тенденция продължава и в този кръг, особено при прототипите. В средните и големите категории насърчихме кандидатите да се съсредоточат върху монетизирането, което доведе до увеличаване на средните и големи проекти, целящи използването на машинно обучение за подобряване на съдържанието и превръщане на повече читатели в абонати.”, уточняват от Google. Като цяло, 21% от избраните проекти се съсредоточават върху създаването на нови бизнес модели, а 13% - за подобряване на откриването на съдържание чрез използване на персонализация. Около 37% от избраните проекти са в сътрудничество между организации с подобни цели. Други проекти включват работа по анализи, измерване на аудиторията и нови възможности за реклама.", "date": "2017.12.16", "title": "Google финансира със 100 хил. евро дигитален проект на \"24 часа\""}
{"url": "https://www.24chasa.bg/novini/article/6615551", "text": "Земетресение с магнитуд 3,9 по Рихтир разтърси днес югоизточния турски окръг Газиантеп, съобщава в.\"Хюриет\", цитиран от БТА. Епицентърът е труса, регистриран в 11.39 часа местно време, е бил в района на град Арабан. Земетресението, което е било на дълбочина 5 километра, не е причинило щети.", "date": "2017.12.16", "title": "Земетресения разлюля Югоизточна Турция"}
{"url": "https://www.24chasa.bg/novini/article/6615496", "text": "иЗаради урагана Ирма стоварил се върху карибското крайбрежие на САЩ, реколтата на грейпфрути в щата Флорида е най-слабата за последните 99 години, предава Yahoo News. Производството е достигнало едва 4,65 милиона кутии, което е най-слаб резултат от 1919 г. насам според министерството на земеделието на САЩ, предава Фокус. Ирма, разбушувал се през септември, почти довърши грейпфрутовите дървета в щата, страдащи от заболяване през последното десетилетие. Оцеляването на индустрията е под въпрос“, съобщи Алън Ходжс, преподавател по икономика на земеделието към университета във Флорида.", "date": "2017.12.16", "title": "Най-слабата реколта на грейпфрути във Флорида от 99 г. заради урагана Ирма"}
{"url": "https://www.24chasa.bg/novini/article/6615552", "text": "Районната прокуратура в Горна Оряховица е разпоредила проверка за недовършен ремонт на църквата \"Св.Никола\" в стражишкото село Царски извор и съмнения за източени 200 000 хиляди евро от европроект. Обвинителите са се самосезирали по тв разследване, което показа, че за ремонт са усвоени стотици хиляди левове, но и до днес той е затворен, а местните няма къде да запалят една свещ. Храмът е със статут на паметник на културата, но е бил разрушен от земетресенията в района през 1986 г. За възстаноняването и укрепването му бил разработен проект, който е един от първите, кандидатствали по мярка 322 на Програмата за развитие на селските райони. Бенефициент е църквата в лицето на отец Добрин Добрев и църковното настоятелство. Разработката била одобрена за финансиране през 2012 г. Предвидените от Фонд „Земеделие\" пари били близо 200 хиляди евро. Ремонтите започнали година по-късно, а строителството било възложено на консорциум от две фирми. Според свещеника, предстоятел на храма, в реконструкцията са вложени 200 000 лв., но те не стигнали. За площ от 200 кв.м били нужни още толкова пари. Работници обаче твърдят, че са усвоени 340 000 лв., но строителните дейности не са извършени реално. По документи обаче заложеният обем дейности е изпълнен стриктно и проектът е отчетен без констатирани нарушения. Освен това вече е изтекъл и 5-годишния период на мониторинг по проекта от страна на фонд \"Земеделие\". Затова прокуратурата ще назначи експертизи, които да установят дали отчетените по документи дейности и средства са реално вложени и извършени на обекта. Ако се окаже, че има данни за злоупотреби с европари, ще бъде образувано и досъдебно производство.", "date": "2017.12.16", "title": "Прокуратурата подхвана недовършен ремонт на храм в Стражишко с 200 000 евро от проект"}
{"url": "https://www.24chasa.bg/novini/article/6615527", "text": "Германски шофьор на камион след смъртта си оставя на своето семейство събираните от него в течение на десетилетия дребни монети. Когато те ги предават на банката, неин служител е трябвало да изкара шест месеца броейки ги, предава Deutsche Welle, цитирана от Фокус. Според местни медии касиерът е прекарал половин година броейки близо 2,5 тона монети. Те са били събирани от бивш шофьор на камион в течение на 30 години и са били наследени от семейството му. Той е успял да събере близо 1,2 млн. монети в няколко стотин торби. Монетите са били с деноминация от един и два пфенига – по-малката деноминация на марката, която е парична единица на Германия преди въвеждането на еврото. Марката все още може да се обменя в клоновете на Германската централна банка. На семейството му е бил необходим микробус, за да превози торбите. „Броенето на монетите с машина не бе възможно заради това, че част от тях са били ръждясали и слепени заедно“, споделя Волфганг Кемерайт, служителят на клона на „Дойче Бундесбанк“ в град Олденбург, броял в течение на половин година монетите, покрай останалите си банкови задължения. Отнемало му е около час да преброи всяка от торбите. Общата сума на парите е била около 8000 евро.", "date": "2017.12.16", "title": "Немски банкер броил половин година 1,2 млн. монети, получени като наследство"}
{"url": "https://www.24chasa.bg/novini/article/6615596", "text": "Думите на 2017 година за мен са \"мир\" и \"Балкани\". Договорът с Македония е ключов за Балканите. Македония се намира на такова място, че засяга всички държави около себе си. 15 минути, след като със Заев подписахме договора, и Могерини, и Туск изказаха подкрепата си за него, защото всички знаят какво значи това. Положихме много усилия с колегата Заев, седнахме двамата, решихме ключовите въпроси. Сега Ципрас и Заев работим усилено, за да решим проблема, който разделя Гърция и Скопия, каза премиерът на страната Бойко Борисов в обзорното предаване на \"Дарик\" \"Годината\".  Вчера Меркел каза, че иска заради добрата ни работа да ни подпомогне. България пази най-добре шенгенските граници на Европа. Но само заедно с Турция и с Гърция може да работим добре на нашите граници. Тези над 3 милиона мигранти в Турция трябва да останат близо до родните си места, а не да тръгнат към Европа, каза още Борисов.  Вече ние с Мишел Барние трябва да поемем работата по Брекзит. Това е огромна работа, която касае милиони. С госпожа Мей се договорихме децата в Англия да си държат матурите на български език. Аз съм поел ангажимент английските граждани, които живеят в България, да не си развалят комфорта след Брекзит, допълни премиерът.", "date": "2017.12.16", "title": "Борисов: България пази най-добре шенгенските граници на Европа (Обновена)"}
{"url": "https://www.24chasa.bg/novini/article/6615626", "text": "Не съм се виждал още с Валери Симеонов, защото ме нямаше. Факт е, че 2001 година е подписан договор, който има фактически грешки. Ако има текст, в който пише, че МС одобрява втори лифт на Банско, го правим, каза в предаването на \"Дарик\" \"Годината\" премиерът на България Бойко Борисов. Аз съм за втори лифт, спазвайки се закона, но да са спокойни и еколозите, без да се отреже нито един бор, ако се отреже, то да се засадят още 1 000 на тяхно място, допълни Борисов.  За мен политик на годината е Томислав Дончев. Искам просто да дам своята оценка за неговата работа. Цветанов е бил много пъти, да чуе сега и Дончев, че неговата работа се забелязва, каза Борисов. Ананиев каза в парламента, ако трябва нещо допълнително да се гарантира е, че ако в 1/3 от страните има дадено лекарство, трябва да го купим и ние. Нямаме проблем с финансовото осигуряване. Вчера изпратихме \"Спартан\" да транспортира едно детенце в Германия, искам да успокоя хората, ще се погрижим за всички, ако не работи нещо добре, вкарваме го в парламента и го решаваме. Не искаме българите да се превръщаме в опитни зайци, каза Борисов. \"Искам за пореден път да уточня, че това не е мораториум. В областта на онкологията Министерството на здравеопазването ще поеме заплащането за медикаментите. Всеки, който има нужда от лечение и съответно лекарство, ще получи нужната здравна помощ. Механизмът, който създаваме, гарантира лечението на онкоболните пациенти и имат нужда от новите молекули, които не са включени в бюджета на НЗОК\", каза в пряко включване по \"Дарик\" здравният министър Кирил Ананиев. Винаги съм казвал, че не сме идеални, винаги съм казвал, че може по-добре.  България успя да обедини Балканите, успях да се преборя в същата година форматът 16+1 да е в България. Юнкер каза пред всички колеги, че България е пример как се върви към Еврозоната. Защо искат да счупят държавата? Аз се отнасям с уважение и към Нинова, и към президента и към господин Доган, защото зад тях стоят избиратели - това е демокрация, коментира премиерът. ", "date": "2017.12.16", "title": "Борисов: Не съм се виждал със Симеонов, за втори лифт на Банско с две ръце съм \"за\""}
{"url": "https://www.24chasa.bg/novini/article/6615639", "text": ". Заместник-министърът на външните работи на Русия Сергей Рябков заяви, че страната му призовава САЩ и Северна Корея да започнат диалог, който да позволи да се изведе ситуацията от настоящето ѝ крайно опасно състояние, предава РИА Новости, цитирана от Фокус. „Само откритост в диалога от страна на Пхенян и Вашингтон, взаимната сдържаност и стремежът да се изработи отправна точка за дипломатически крачки напред могат да позволят ситуацията да се изведе от своето крайно опасно състояние“, заяви Рябков.", "date": "2017.12.16", "title": "Русия: САЩ и Северна Корея трябва да започнат диалог"}
{"url": "https://www.24chasa.bg/novini/article/6615661", "text": "Палестинците разкритикуваха изявлението на висш американски представител от Белия дом, че Стената на плача трябва да остане под израелски контрол, предаде Франс прес, цитирана от БТА.  Това изявление бе направено вчера след ден на нови протести и сблъсъци в палестинските територии срещу обявеното от Доналд Тръмп решение за признаване на Ерусалим за столица на Израел. Стената на плача се намира в Източен Йерусалим, палестинския сектор на свещения град, анексиран от Израел, припомня Франс прес. \"Ние няма да приемем никакво изменение на границата на Източен Йерусалим, който е окупиран от 1967 г.\", заяви Набил Абу Рудейна, говорител на палестинския президент Махмуд Абас. Според него изявлението на американския представител, пожелал да остане анонимен, показва, че американската администрация още веднъж се е самоизключила от мирния процес. Рудейна разкритикува като напълно неприемливо продължаването на тази американска политика за признаване на Йерусалим за столица на Израел или за преместване на американското посолство в Йерусалим. Вчера висшият представител на Белия дом каза: \"Не предвиждаме сценарий, при който Стената на плача да не е част от Израел\". Стената на плача е най-святото място, на което евреите могат да се молят и се намира в района на Площада на джамиите, което пък е третото най-свято място за исляма. Палестинците искат Източен Йерусалим, в който е Стената на плача, да стане столица на тяхната бъдеща палестинска държава.", "date": "2017.12.16", "title": "Палестина: Няма да променяме по никакъв начин границите на Източен Йерусалим"}
{"url": "https://www.24chasa.bg/novini/article/6615671", "text": "Всеки пациент, който има нужда от лечение и съответно лекарство, ще получи здравна помощ. Няма да лишим нито един пациент от лекарства, които се използват в Европейския съюз. Това каза здравният министър Кирил Ананиев в пряко включване в предаването \"Годината\" по \"Дарик\", който днес е на съвещание при премиера Бойко Борисов. Ананиев уточни, че няма мораториум за нови лекарства, а временна едногодишна мярка за стабилизиране на бюджета на НЗОК. МЗ ще поеме заплащането на медикаментите за онкологични заболявания. Механизмът, който създаваме, гарантира лечението на пациентите, които имат онкологично заболяване и които имат нужда от новите молекули, които не са включени в бюджета на НЗОК, съобщи Ананиев. Той каза, че ще бъде създадена специализирана експертна комисия към МЗ, която ще разглежда случаите и ще взема решения за закупуването на необходимите медикаменти. Условието за 1/3 държави от ЕС остава за всеки случай, но решенията ще се вземат от специализирана комисия лекари, каза Ананиев. Ананиев, който в момента е при премиера, се включи в предаването на Дарик радио \"Годината\", докато Борисов дава интервю, за да обясни казуса с новите лекарства.", "date": "2017.12.16", "title": "Ананиев: Комисия ще решава кои нови онколекарства да купим"}
{"url": "https://www.24chasa.bg/novini/article/6615677", "text": "С почти пълно единодушие съветниците от ПК „Финанси и бюджет“ дадоха съгласието си за поемане на два общински дълга, с които ще се съфинансират няколко европейски проекта и ще се реализират мащабни инвестиционни обекти от капиталовата програма на Община Варна. Средствата ще бъдат вложени в подобряване на градската среда и междублоковите пространства, модернизация на обществения транспорт, въвеждане на синя зона, развитие на инфраструктурата за отпадъчни води в к.к. „Златни пясъци“. За реализацията на най-мащабния за последните десетилетия проект във Варна – новия бул. „Васил Левски“, Общината също ще ползва паричен ресурс от финансова или кредитна институция. Пред членовете на комисията директорът на дирекция „Финанси и бюджет” в Община Варна Стефка Господинова поясни, че е спазен Законът за публичните финанси. Плащанията по дълговете няма да надвишават 15% от собствените приходи и общата изравнителна субсидия за последните три години, увери тя. Единият кредит е в размер до 10 160 615 евро и ще бъде отпуснат от Европейската банка за възстановяване и развитие. Със средствата ще се финансира въвеждането на Синя зона и ще се осигури собственото финансиране на Общината на недопустими разходи, необходими за изпълнението на европроектите „Интегриран градски транспорт – втора фаза“ и „Естетизация и модернизация на градската среда във Варна“. Парите ще бъдат отпуснати на два транша. Първият ще е в размер до 8, 06 млн. евро и ще е със срок на издължаване 12 години. Вторият транш, който ще се ползва за проекта за Синя зона, ще бъде до 2,1 млн. евро и ще е с падеж до 7 години Поемането на дългосрочен дълг за финансиране на проектите за изграждане на новия бул. „Левски и пробива на бул. „Сливница“ също бе сред темите на днешното заседание на комисията. Общината планира да изтегли банков заем до 36 млн. лева, с който да се финансира проектирането и изграждането на светофари по булеварда, авторският и строителният надзор, разходите за отчуждителни процедури за придобиване на земя и сгради. Предвижда се заемът да е със срок на погасяване 10 г., с 3 г. гратисен период за главницата. Съветниците одобриха параметрите за кредита и възложиха на кмета да проведе процедурата за избор на институция, която да осигури необходимото финансиране на проекта. Членовете на комисията дадоха също съгласието за сключване на договори за кредит с „Фонд за органите на местното самоуправление в България – ФЛАГ“ на обща стойност 16,8 млн. лева. Това не е кредит в класическия смисъл, тъй като средствата ще бъдат възстановени на Община Варна от управляващите органи на оперативните програми, финансиращи европроектите за градския транспорт, за доизграждането на пречиствателна станция в курорта „Златния пясъци” и за естетизацията на градската среда. „Тези средства са за мостово финансиране на допустими разходи до възстановяването им от управляващите органи“, каза Стефка Господинова.", "date": "2017.12.16", "title": "Варненските общинари гласуваха два кредита"}
{"url": "https://www.24chasa.bg/novini/article/6615686", "text": "Ние сме политици, за да представляваме мнение на хора. Как да обясним на онкоболните, че има течове в системата и тогава трябва да мислим за здравето. Какво да им кажем, че ще чакат 6 месеца  защото имаме председателство. Когато решим, тогава ще направим вот на недоверие, Цветанов и Борисов да си гледат тяхната работа, ние сме опозиция и имаме това право. Това каза Корнелия Нинова в обзорното предаване на \"Дарик\" \"Годината\". Пожелавам успех и да се реши проблема с мораториума за лекарствата. Нали няма този случай да го пропуснем току-така? Този случай трябва да влезне с учебниците за пример как не се прави политика. Бюджетът на НЗОК е приет от МС и е подписан от Бойко Борисов, 6 пъти е гласувано това и 6 пъти те са си вдигнали ръката \"за\". И сега изведнъж те откриват, че има проблем, допълни тя.  В антикорупционния закон пише, че корупцията не е престъпление, а административно нарушение, каза още Нинова. ", "date": "2017.12.16", "title": "Нинова: Когато решим, тогава ще направим вот на недоверие, това е наше право"}
{"url": "https://www.24chasa.bg/novini/article/6615703", "text": "Най-големият син на бившия турски премиер Месут Йълмаз - Явуз Йълмаз, е намерен мъртъв в дома си в истанбулския квартал Бейкоз, съобщават турските медии. 38-годишният Явуз Йълмаз е открит прострелян в главата в леглото си, предава БТА. Според първоначалните информации се подозира, че той се е самоубил. Явуз Йълмаз е бил сам в дома си тази нощ. Той е бил открит мъртъв тази сутрин от неговите бодигардове. В ход е разследване. Месут Йълмаз, който се е намирал в САЩ, е отпътувал за Истанбул, след като научил трагичната новина, съобщи министърът на вътрешните работи Сюлейман Сойлу. Министърът изказа съболезнования на семейството. 70-годишният Месут Йълмаз бе три пъти премиер на страната в периода между 1991 и 1999 г.", "date": "2017.12.16", "title": "Откриха мъртъв в дома си най-големия син на бившия турски премиер Месут Йълмаз"}
{"url": "https://www.24chasa.bg/novini/article/6615293", "text": "Гроздето измести ябълките като най-продаван плод във Великобритания, пише Daily Telegraph, цитиран от Фокус Британците са похарчили рекордните 604 милиона паунда за грозде в последните 12 месеца, показва статистика. За сравнение, 600 милиона паунда са използвани за купуването на ябълки, а 551 милиона за банани. Нарасналата популярност на гроздето се дължи на появата на т.нар. „снак торбички“ съдържащи определен грамаж гроздови зърна, които могат да се консумират между храненията или като заместител на някое хранене поради високата им хранителна стойност.", "date": "2017.12.16", "title": "Гроздето измести ябълките като най-продаван плод във Великобритания"}
{"url": "https://www.24chasa.bg/novini/article/6615297", "text": "Учени установиха, че първите земни \"тухлички на живота\" са се появили в космоса, съобщи списание \"Лайф\", цитирано от БТА. Изследването им освен това показва, че човекът може да е с извънземен произход. Учените констатирали, че молекули на алкохола, захарта и аминокиселините могат да се появят в открития космос при сблъсъци между метан и други прости химични съединения с космически лъчи. Сасан Есмаили и колегите му от университета в Шербрук, Канада, по изкуствен път създали макет на космоса и възпроизвели идентична с това космическо пространство атмосфера. Междузвездната материя периодично била подлагана на въздействието на магнитни полета и други видове излъчване, като били имитирани процеси в открития космос. Резултатите от експеримента им сочат, че във вътрешността на макета започнали да се появяват свързани с живота молекули. Това свидетелства, че първите форми на живот може да са се зародили не на Земята, а в космоса, и потвърждава теорията, че човекът може да има извънземен произход. Резултатите от изследването са публикувани в \"Journal of Chemical Physics\".", "date": "2017.12.16", "title": "Май и хората ще се окажат извънземни"}
{"url": "https://www.24chasa.bg/novini/article/6615344", "text": "Американският президент Доналд Тръмп за пореден път изрази мнението си, че лотарията за предоставяне на американски визи на чужди граждани, трябва да бъде прекратена, предава ТАСС, цитирана от БТА. „В САЩ съществува такова нещо като лотария за визи. Смятате ли, че при нас идват най-добрите представители на страните?“ – заяви държавният глава, като даде и своя отговор – „Не, при нас идват най- лошите представители на страните“. „Призовавам Конгреса да спре виза лотарията“, добави още Тръмп, като напомни, че двата терористични акта в Ню Йорк от 31 октомври и 11 декември бяха организирани от емигранти.", "date": "2017.12.16", "title": "Тръмп: Лотарията за американски визи трябва да бъде спряна"}
{"url": "https://www.24chasa.bg/novini/article/6615321", "text": "Датски съд осъди на шест години затвор италианка, която платила на наемен убиец в биткойни да ликвидира приятеля й, съобщи Ройтерс, цитирана от БТА. Петдесет и осем годишната жена платила на наемника през март 4,1 биткойна, които тогава са стрували около 4000 долара. Поръчковото убийство обаче така и не било извършено. Приятелят на обвиняемата е бил днес в съдебната зала и двамата дори си обменили по няколко думи след изчитането на присъдата, съобщи датската обществена телевизия. Жената, която живее в Дания от 30 години, ще бъде експулсирана, след като излежи присъдата. Биткойните се обменят по електронен път без посредничеството на банки, което ги прави привлекателно разплащателно средство за купуване на незаконни стоки или услуги, отбелязва Ройтерс.", "date": "2017.12.16", "title": "6 г. затвор в Дания за жена, дала 4 000 биткойна на убиец да ликвидира приятеля й"}
{"url": "https://www.24chasa.bg/novini/article/6613779", "text": "Шведка откри сестрата на мъртвия си баща в Ямбол 50-годишната Лена Фрик от шведския град Лидкьопинг откри семейството на мъртвия си баща Деньо Денев в България след повече от 30 г. “Колко се радвам да чуя, че сте успели да намерите близките на татко! Още по-приятно е, че те ме помнят и искат да се свържат с мен. От сърце ви благодаря за ефективната работа. Възстановяването на контакта ме прави истински щастлива.” Това казва Лена, когато научава, че сме открили семейството на покойния й баща в Ямбол. Щастливи са и българските роднини. “Най-после получих вест за брат си! Не мога да повярвам, че това се случва след толкова години. Хем се радвам, хем тъгувам, че не е сред живите”, казва сестрата на емигранта Дора, когато научава от “24 часа”, че я издирва племенницата й от Швеция. Тя и брат й не са се виждали никога, след като Деньо успял да избяга от България преди 53 г. През 1964 г. бил едва 20-годишен, войник. Един ден просто изчезнал и хвърлил в тревога и семейството си в Ямбол, и командирите на поделението в Силистра, където служил. Обадил се едва няколко месеца по-късно с картичка от далечна Швеция. После пишел писма, но те рядко стигали до близките му. През 1986 г. една от дъщерите му - Лена, обикаляла Европа с кола и решила да гостува за кратко и в родината на баща си. Това бил първият и последният път, в който видяла българското му семейство. “Запознах се с баба ми, с една от лелите ми и с братовчедите ми”, казва Лена. После връзката прекъснала, но българските роднини не знаели към кого да се обърнат за помощ. “Пращахме писма, но се връщаха Чудехме се какво става. Майка ми, сестра ми и брат ми починаха с тъга, че не знаят нищо за брат ми”, казва единствената останала жива сестра на емигранта. Тя с тъга научава, че и брат й е починал от рак през 2012 г. “Плача хем от радост, че имам вести отново, хем от мъка, че не можах да го видя жив”, казва Дора. Самата тя не успяла да види племенницата си, когато идвала в България, защото по онова време била в болница. Лена споделя, че баща й избягвал да говори за живота си в България. “Бе много потаен. Не обичаше тази тема и не я дискутирахме. С минаване на времето приех това”, казва жената. Тя открила десетина писма с български марки и букви след смъртта му. Не можела да ги разчете, затова ги прати в “24 часа”, когато започна издирването. Част от тях се оказаха от сестра му Дора, част - от други роднини. “Надявам се те да ви помогнат в търсенето”, каза в началото Лена. Тя решила да потърси връзка с близките на баща си, защото иска да знае повече за българските му корени. “И моите деца са любопитни откъде произхождат”, споделя жената. Тя и съпругът й Кристиан имат 3 момичета на 14, 17 и 25 г. “Всички бяхме щастливи, когато разбрахме, че сте намерили близките на татко”, споделя Лена. Избягал през 1964 г. като войник, кръстил децата си с български имена КЕТИ КОТЕВА “Откъде знаете, че се казвам Дора и имам брат в Швеция”, малко уплашено и недоверчиво посреща екипа на “24 часа” сестрата на емигранта. Откриваме я в малка къща недалеч от ямболския хълм Боровец на адреса, от който Деньо е получавал писма години след заминаването си в Швеция. Пликовете, запазени от дъщеря му Лена, ни водят на правилното място, където лека полека започва да се разплита загадката. Дора потвърждава, че брат й Деньо е избягал преди повече от 30 г. в Швеция. Не може обаче да повярва, че толкова време след това дъщеря му търси връзка с нея. “Говорите за Елена, нали?” След недоверието погледът й проблясва с надежда, че най-после ще възстанови отдавна изгубената връзка. Но когато й съобщаваме, че брат й вече не е между живите, сълзи напълват очите й: “Защо не стана така, че да се свържем и видим по-рано. Все се надявах, че ще успеем...\" После носи рамка със снимки. Сред тях освен фотографии на внуците й, на сина си и дъщеря си, но и на брат си Деньо с шведското му семейство. “Това е той. Тук е с трите си деца Лена, Пия-София и Петер. На другата снимка е с майка ни София и дъщеря ми Донка. Майка ни и сестра ми починаха с мъка, без да успеят да го видят. Само аз останах. Хем плача, хем се радвам”, нарежда Дора. Тя разказва, че това е първата вест, която чува от брат си след повече от 30 г. Последният им контакт бил през 1985 г. След това писмата, които пращали тя и сестра й, започнали да се връщат неотворени. Така и не разбрали какво се е случило. Но времената били страшни. И до днес носят страха от това да имаш роднина, избягал на Запад. Брат й Деньо успял да мине границата нелегално през 1964 г. като войник. Оттогава не го е виждала - 53 години! Няколко месеца тънели в неведение, защото не знаели нищо за него. После той се обадил на майка си с писмо от Швеция, че е там и е добре. Разбрали, че е минал през Гърция, но с какви перипетии се е сблъскал по пътя си, не знае. Тогава започнали да му пишат тя, майка й и сестра й. Получавали редовно вести от него и знаели, че е добре. Но от неговото бягство до днес животът им все бил белязан със страдание “Майка ни, като всяка майка, страдаше, много страдаше. Все за него говореше. Аз и сестра ми също все си мислехме кога ще се видим и чуем. Пишехме му и се надявахме, че е добре”, казва Дора. През 1980 г. Деньо се върнал за първи път след бягството. Бил със семейството си. Имал проблеми при влизане на летището, но го разрешили и заминали на море заедно с другата им сестра и децата им. Дора не могла да го види, защото точно тогава била в болница. Няколко години по-късно в родината на баща си пристигнала и дъщеря му Лена с приятеля си. Били с каравана, която смаяла всички. “Бе нещо невиждано дотогава в България”, спомня си Дора. Всички били впечатлени как изглежда и как е оборудвана караваната. За да се разбират с шведската си племенница, ямболските роднини намерили познато момиче да превежда разговорите. Когато връзката с Швеция прекъснала, Дора много пъти си мислела за брат си и семейството му. Чудела се към кого да се обърне с молба да го открие. Дори това лято, докато работела на морето, разказала на колегите си, че има по-голям брат в Швеция и ако знае, че е жив, ще отиде да го види. “Винаги съм искала да се свържа с него. Може би съм предчувствала, че дъщеря му ще ни търси”, казва жената. Тя трудно се успокоява след толкова много вълнуващи новини за кратко време. Казва, че чака с нетърпение да се свърже с племенницата си след толкова много години. Разказва, че ще намери кой да им превежда и се надява срещата да стане час по-скоро. Моли се само да е жива и здрава, за да ги прегърне. Поне тях, защото брат си няма да види никога вече.", "date": "2017.12.16", "title": "Шведка откри сестрата на мъртвия си баща в Ямбол"}
{"url": "https://www.24chasa.bg/novini/article/6615324", "text": "Севернокорейската ракетна програма все още не представлява непосредствена заплаха за Съединените щати, увери днес министър на отбраната Джеймс Матис, цитиран от Асошиейтед прес и Ройтерс. Северна Корея извърши последния си опит с балистична ракета с голям обсег в края на миналия месец. Тогава затворената комунистическа страна обяви, че цялата континентална част на САЩ вече е в обсега на нейните ракети, припомня Ройтерс. Днес Матис заяви пред репортери, че американски експерти продължават анализа на севернокорейската ракета с голям обсег. Той обаче изрази увереност, че няма непосредствена заплаха за Съединените щати, предава БТА. След самия опит Матис отбеляза, че никога досега севернокорейска ракета не е достигала такава височина, и коментира, че тестът се вписва в усилията на КНДР да разработи ракета, която да бъде заплаха за САЩ, припомня АП. Шефът на Пентагона каза още днес, че американската офанзива срещу \"дестабилизиращото влияние\" на Иран в Близкия изток е само дипломатическа, предаде Франс прес. Съединените щати не възнамеряват да дадат военен отговор на иранските заплахи, подчерта Матис. Той разкритикува Иран за военната подкрепа, която според него тази страна оказва на сирийския президент Башар ал Асад, ливанското шиитско движение Хизбула и шиитските бунтовници в Йемен.", "date": "2017.12.16", "title": "Джеймс Матис: Ракетната програма на КНДР все още не е заплаха за САЩ"}
{"url": "https://www.24chasa.bg/novini/article/6615327", "text": "Американското правителство повиши изискванията в областта на сигурността за 38-те държави, чиито граждани не се нуждаят от виза, за да влязат в Съединените щати, предаде ДПА, цитирана от БТА. Тези страни ще трябва да проверяват дали пътниците са включени в антитерористичната база данни на САЩ, да направят оценка на мерките за сигурност на летищата и да проведат кампании за обществено информиране, в случай че над 2 процента от техните граждани пресрочат периода, за който имат разрешение да пребивават на американска територия. \"Съединените щати са изправени пред един приспособяващ се и подвижен враг, като терористите продължават да търсят начини да достигнат нашата страна и да ръководят, направят възможни и вдъхновят атаки срещу нас. Критично важно е да реагираме изпреварващо на тези заплахи, като подобрим нашите мерки за сигурност\", каза американският министър на вътрешната сигурност Кирстен Нилсен. Гражданите на 38 държави - повечето европейски страни, Канада, Австралия и Япония и други - имат право на 90 дни престой в САЩ без виза, припомня ДПА.", "date": "2017.12.16", "title": "САЩ повишава критериите за сигурност за страните, които не се нуждаят от виза"}
{"url": "https://www.24chasa.bg/novini/article/6615333", "text": "Съединените щати предвиждат Стената на плача в Източен Йерусалим да остане в Израел в съответствие с евентуалното мирно споразумение с палестинците, заяви високопоставен представител на правителството на президента Доналд Тръмп, цитиран от ДПА и БТА. Агенцията отбелязва, че това изказване заплашва да разпали още повече напрежението, което и без това е силно сред палестинците и арабския свят като цяло заради решението на Тръмп да признае цял Йерусалим за столица на Израел. \"Не можем да си представим ситуация, при която Стената на плача да не е част от Израел\", каза въпросният източник, пожелал анонимност, преди посещението на вицепрезидента на САЩ Майк Пенс в региона следващата седмица. Стената на плача, остатъците от западната стена на Втория храм в Йерусалим, е свещено място за последователите на юдаизма. Тя се намира на място в града, което е точка на религиозно напрежение между евреите и мюсюлманите. Първите го наричат Храмовия хълм, а вторите - Благородното светилище, отбелязва ДПА. Цитираният представител на правителството на САЩ коментира, че Тръмп е доказал с признаването на Ерусалим за столица на Израел, че държи на думата си, и настоя, че президентът е ангажиран с постигането на мир. \"Очаквахме (гневните) реакции, но ще продължим да работим здраво по нашия план. Разбираме, че палестинците може да имат нужда от малък период на отрезвяване, но няма проблем. Така че ние ще сме готови, когато палестинците станат готови да възобновят (преговорите), но междувременно ни чака много работа\", каза представителят на американското правителство. Вицепрезидентът Майк Пенс ще посети последователно Египет, Израел и Германия, като обиколката му ще започне във вторник, посочва ДПА. Пратеникът на Тръмп за близкоизточните мирни преговори Джейсън Грийнблат ще посети Израел следващата седмица, съобщи високопоставен представител на американското правителство, цитиран от Ройтерс. Агенцията отбелязва, че това ще е първата визита на Грийнблат в региона, откакто президентът на САЩ призна Йерусалим за столица на Израел. Пратеникът на Тръмп ще остане в Израел за посещението на Пенс по-късно следващата седмица, каза цитираният източник.", "date": "2017.12.16", "title": "САЩ предвиждат Стената на плача в Йерусалим да остане в Израел"}
{"url": "https://www.24chasa.bg/novini/article/6615337", "text": "Саудитска Арабия се готви да разреши на жените да управляват мотоциклети и камиони, предаде ТАСС, като цитира дубайската сателитна телевизия Ал Арабия. Медията, която е саудитска собственост, се позова на пътното управление на ултраконсервативното кралство. Според документ властите ще дадат на жените равни права да карат мотори и тежкотоварни автомобили. Нарушителите ще носят същата отговорност, независимо от кой пол са, предава БТА. В последно време Саудитска Арабия разхлаби в известна степен широкоразпространените забрани, касаещи жените, в обществения и културния живот, отбелязва ТАСС. В края на септември крал Салман подписа указ, разрешаващ на жените да управляват леки автомобили. Мярката ще влезе в сила следващото лято. Миналия месец министерството на правосъдието обяви, за първи път в историята на Саудитска Арабия, конкурс за назначаване на жени на официални длъжности. От 1 януари жените ще имат право да присъстват на спортни състезания с участието на мъже на три стадиона в кралството. От скоро жените могат да участват в официални тържества по случай най-големите празници в страната.", "date": "2017.12.16", "title": "Саудитска Арабия ще разреши на жените да карат мотоциклети и камиони"}
{"url": "https://www.24chasa.bg/novini/article/6615357", "text": "Много се изостри тона за нещо, което е изключително експертно. Чух и Стефан Данаилов, всяко семейство има поне един починал от тази коварна болест. Няма да има нито един онкоболен, останал без лечение. Това каза председателят на НС Цвета Караянчева в обзорното предаване на \"Дарик\"  \"Годината\". Ще се намери решение на темата за лифта в Банско. Трябва да се решават в широк обществен диалог. За мен коалицията е стабилна, Валери Симеонов реагира по-емоционално. Симеонов трябва да седне с премиера и да обсъдят темата. Всеки коалиционен партньор може да има съответните претенции, въпросът е те да се решават, коментира Караянчева  Господин Главчев не трябваше да гони Корнелия Нинова от пленарна зала, но пък постъпи държавнически, като си подаде оставката, коментира предшественика си Цвета Караянчева. След 25 години си се представям като една щастлива прабаба, но все още млада. Думата на 2017 година ще бъде \"мостове\". Това сближаване на тези страни, което преди наричаха \"балканско буре с барут\", темата за Западните Балкани, сложена на бюрото на ЕС - това е най-важното нещо за следващата година, категорична бе Караянчева. ", "date": "2017.12.16", "title": "Цвета Караянчева: Коалицията е стабилна, Валери Симеонов реагира по-емоционално"}
{"url": "https://www.24chasa.bg/novini/article/6615340", "text": "Два са основните фактори за поскъпването на водата. Това заяви пред   министърът на регионалното развитие и благоустройството Николай Нанков. На първо място, специално в случая с Дива Слатина, имаме промяна през 2015 г., с която се въведе институтът на единната цена на водата, използвана от един и същи оператор на водата. Например, ако в Монтанско имаме различни цени на водата в градовете, сега, на база солидарния модел, имаме единна цена на територията на цялата област”, каза Нанков. Качеството на водата се подобрява, заяви Нанков.  „Новите услуги като пречистване и отвеждане на мръсните води, също струват пари. Нашата основна цел е да запазим водния ресурс, да го направим по-чист и след 10-20 години той да е достъпен за българските граждани, както и в момента”, добави министър Нанков. „Качеството на услугата се мери в липса на аварии, или с намаляване на авариите. Очакваме между 15 и 45% редуциране на водозагубите в дългосрочен 15-годишен период. Но не трябва да сатанизираме ВиК дружествата, каза министърът.  Периодичен мониторинг ще се прави от КЕВР, каза още Нанков. Той добави, че на третата година бизнес планът може да бъде преразгледан и променен, ако КЕВР прецени. Според министъра ако има закононарушения КЕВР също подлежи на контрол.", "date": "2017.12.16", "title": "Нанков: Два са основните фактори за поскъпването на водата"}
{"url": "https://www.24chasa.bg/novini/article/6615339", "text": "Японският премиер Шиндзо Абе ще посети в средата на следващия месец шест източноевропейски страни, сред които и България. Правителството подготвя обиколката, съобщи националната информационна агенция Киодо, цитирана от БТА. По време на едноседмичната дипломатическа совалка до 18 януари Абе ще отиде последователно в България, Румъния, Сърбия, Естония, Латвия и Литва. Миналата седмица Япония и Европейският съюз приключиха преговорите по сключване на споразумение за свободна търговия с цел създаване на един от най-големите икономически блокове в света, отбелязва Киодо. Предвидено е то да влезе в сила в началото на 2019 г. В България, която ще е ротационен председател на ЕС през първата половина на следващата година, японският премиер се очаква да потвърди сътрудничеството за прилагане на споразумението, посочва Киодо.", "date": "2017.12.16", "title": "Японският премиер ще посети 6 европейски страни през януари, сред тях е и България"}
{"url": "https://www.24chasa.bg/novini/article/6615349", "text": "Руският Център за помирението на враждуващите страни в Сирия съобщава, позовавайки се на завръщащи се по домовете си бежанци, че инструктори от САЩ подготвят в тренировъчен център в бежански лагер ново въоръжено формирование, наричано „Нова сирийска армия“, предаде ТАСС, цитирана от Фокус. „Въпреки заявленията от американска страна за безусловната привързаност към унищожаването на терористичната групировка „Ислямска държава“ международната коалиция продължава да си взаимодейства с остатъците от терористите на територията на Сирия. Под ръководството на американски инструктори от специалните части от групи бойци в тренировъчен център в бежански лагер се създава ново въоръжено формирование, наименувано „Нова сирийска армия“. Според завръщащите се у домовете си бежанци, след завършването на курса на подготовка, създаваните формирования ще бъдат прехвърлени в южната част на Сирия за борба със сирийските правителствени войски“, пише в официално съобщение на подчинения на министерството на отбраната на Русия Център. Центърът за помиряването смята, че международната коалиция начело със САЩ вече повече от половин година използва за подготовката на терористи бежанския лагер, намиращ се на около 20 км. североизточно от град Джиср аш Шадади в провинция Ел Хасеке. В момента в него, по данни на Центъра, се намират около 750 бойци, като ядрото им е съставено от 400 терористи от „Ислямска държава“. Министерството на отбраната припомня, че именно тези членове на групировката „при поддръжката на САЩ безпрепятствено излизат от град Ракка през октомври 2016 г.“", "date": "2017.12.16", "title": "Русия: САЩ готвят терористи от „Ислямска държава“ за борба срещу сирийската армия"}
{"url": "https://www.24chasa.bg/novini/article/6615352", "text": "Севернокорейски хакери стоят зад атаки срещу борси за обмен на криптовалути тади година, при които са били откраднати около 7,6 милиарда вона (близо 7 милиона долара), предаде Ройтерс, цитирайки южнокорейски вестник. Ежедневникът \"Чосун илбо\" твърди още, че при тези кибернападения е изтекла лична информация от около 36 000 акаунта в най-оживената онлайн борса за криптовалути - Биттъмб (Bitthumb), предава БТА. Южнокорейският вестник се позовава на националното разузнаване. Зловредният софтуер, използван при тези кибернападения, приличал на онзи от хакерските атаки срещу филмовото студио Сони пикчърс (Sony Pictures) и централната банка на Бангладеш, съответно през 2014 и 2016 г., за които бе обвинена именно Северна Корея. Имейлите, употребени от престъпниците, освен това били със севернокорейски интернет адреси, твърди \"Чосун илбо\". Южнокорейското разузнаване отказа коментар по случая.", "date": "2017.12.16", "title": "Южнокорейски вестник: Хакери от КНДР стоят зад атаки на борси за криптовалути"}
{"url": "https://www.24chasa.bg/novini/article/6615355", "text": "В глобално сеизмично отношение изминаващата 2017 г. беше една нормална, малко по-слабо активна средностатистическа година - без грандиозни разрушителни земетресения и с малко под нормалната честота на много силните земетресения - общо 8 с магнитуд по-голям от 7. Пет от тези силни земетресения бяха в Тихоокеанския сеизмичен пояс, а три - в континентални области - в Мексико и Иран, заяви в интервю за БТА проф. Емил Ботев - ръководител на департамента \"Сеизмология\" в Националния институт по геофизика, геодезия и география при БАН. Сеизмологът каза, че през 2017 г. в света нямаше земетресения с магнитуд 9 и по-голям, а най-силното земетресение беше едва с магнитуд 8,1. То беше локализирано в акваторията на Тихоокеанското крайбрежие на Мексико на 8 септември и поради отдалечеността си от големи населени места жертвите бяха само около десетина. Най-чувствителните сеизмографи по света регистрират по няколко хиляди микротруса с магнитуд по-малък от 3 дневно, но почти всички от тях не се усещат от хората, каза проф. Ботев. Той обясни, че земетресенията с магнитуд по-голям от 3 са средно годишно около 100 000, но много силните земетресения с магнитуд 7 и по-голям, са средно около 15-20. Процентно това означава, че разрушителните земетресения са едва стотни части от един процент от всички случващи се земетресения на Земята. Цикличността на силните земетресения се приема само в средно статистически смисъл - за територията на нашата страна повтаряемостта на много силните земетресения е около 250 години средно. За сравнение за територията на централните Балкани тази повтаряемост е средно около 50 години, каза проф. Емил Ботев.", "date": "2017.12.16", "title": "Проф. Емил Ботев: В глобално отношение 2017 г. беше по-слабо активна година"}
{"url": "https://www.24chasa.bg/novini/article/6615385", "text": "По заповед на министъра на отбраната Красимир Каракачанов, екипаж на самолет „Спартан“ от състава на транспортна авиационна група - Враждебна транспортира вчера вечерта, 15 декември, тежко болен пациент за провеждане на спешно лечение в Германия. Това съобщиха от пресцентъра на Министерството на отбраната. Полетът беше по маршрут София – Франкфурт – София и се извърши по молба на директора на център „Фонд за лечение на деца“. Шестнадесетгодишният пациент е с придружител и е настанен за лечение в Детската онкохематология в гр. Гисен, Германия. Командир на екипажа е капитан Николай Георгиев, помощник - командир -майор Пламен Дончев и бордови инженер - капитан Пламен Пехливанов. 16-годишното момче е с диагноза „Остра миелоидна левкимия“, с тежък рецидив на заболяването, съобщиха от пресцентъра на здравното министерство. То е насочено за продължаване на лечението в Специализираната детска хематологична клиника в Гисен, Германия от лекуващия го екип от Клиниката за деца с онкохематологични заболявания в УМБАЛ „Царица Йоанна- ИСУЛ“, София. Поради спешното състояние на детето, за часове министър-председателят Бойко Борисов и министрите Кирил Ананиев и Красимир Каракачанов създадоха организация за транспортирането му в Германия между държавните институции, допълват от МЗ. В момента детето е в германската детска хематологична клиника под активно лекарско наблюдение и лечение. За лечението в Германия детето е осигурено финансово от Център „Фонд за лечение на деца“ към Министерството на здравеопазването и от НЗОК.", "date": "2017.12.16", "title": "Самолет \"Спартан\"  транспортира тежко болен 16-годишен пациент в Германия (Обновена)"}
{"url": "https://www.24chasa.bg/novini/article/6614725", "text": "Св . Синод дари нови два апарата за клиниката по детска онкохематология към ИСУЛ в петък. Парите за тях са събрани във втория етап на благотворителната инициатива \"Деца рисуват за деца\". В нея творби на малчугани от Националния конкурс \"Възкресение Христово \" се излагат на търг, а с парите от тях се помага на връстниците им в нужда. През лятото Св . Синод дари 3 помпи за прецизно вливане на лекарства от търгът на творбите в хотел \"Маринела\". След това беше организирана изложба в Народното събрание с помощта на председателя на комисията по вероизповеданията и правата на човека Красимир Велчев. Само за 5 дни се събраха над 2 хил . лв . в кутията на доброто, а още 3 хил . лв . са постъпили в дарителската банкова сметка на кампанията. Конкурсът и благотворителната инициатива се организират от Културно-просветния отдел на Св . Синод с ръководител Ловчанския митрополит Гавриил . С благословението на патриарх Неофит в петък клиниката беше посетена от Негово Високопреподобие архимандрит Василий, протосингел на Софийската света митрополия, който предаде дарението на проф . д-р Добрин Константинов. Дойде и Красимир Велчев, който помага в благотворителната кауза. Последното дарение са монитори, които анализират дишането, сърдечната честота и кръвно налягане на малките пациенти в клиниката. Архим . Василий разказа как Църквата възпитава децата на чувство за общност, взаимопомощ и любов, които ги правят добродетелни християни и достойни граждани на обществото. Софийският протосингел сподели още, че продължават и другите дарителски инициативи. Най-актуалната от тях е събирането на средства от столичните храмове за животоспасяващ апарат, който ще бъде предоставен на \"Пирогов \". Културно-просветният отдел при Св . Синод ще провежда и катехизаторски беседи с лекуващите се в клиниката деца. Следващата ще бъде на тема \"Рождество Христово \". Продължава набирането на средства за деца с тежки здравословни проблеми. За всички, които искат да им помогнат, публикуваме банковата сметка, определена за тази благородна цел: \"УниКредит Булбанк \" - клон София Батенберг Банков код / SWIFT / BIC: UNCRBGSF Получател: Българска Патриаршия Св . Синод IBAN: BG74 UNCR 7000 1521 4626 53 Основание за плащане: КАМПАНИЯ \"ДЕЦА РИСУВАТ ЗА ДЕЦА\"", "date": "2017.12.16", "title": "Св. Синод с ново дарение за онкоболни деца в навечерието на Рождество Христово"}
{"url": "https://www.24chasa.bg/novini/article/6615280", "text": "Над 2 милиарда лева ще изхарчат българите по Коледа. По прогнози на икономисти, ще харчим и повече пари, взети като бързи кредити, предава Би Ти Ви. Оказва се, че тази Коледа има бум на бързи кредити, които гарантират одобрение дори при лоша кредитна история. С подпис Ина Саева тегли 440 лева за коледен подарък – мобилен телефон. Одобрена е бързо, с лихва над 20%. „Аз го взимам за 6 месеца, възможно най-бързо, за да е най-малко оскъпяването”, казва Ина. Така тя ще плаща по 70 лева на месец. Хиляди ще теглят до 600 лева за Коледа – най-често срещаната сума за бърз заем, показват данни на кредитните институции. Хората теглят пари най-често за битова техника, юристът Ивелина Кавурска. Преди празниците се наблюдава и бум на кредити, които предлагат нефинансови институции – те одобряват заема и при лоша кредитна история. Затова сами трябва да внимаваме за лихвата, до допълнителните клаузи и такси. „По много от листовките пише, че нямат никакви лихви, не е така, има такси. Ако се стигне до невъзможност за плащане на вноските, да гледат какви са наказателните лихви”, съветва Пейо Майорски, председател на Инициативен комитет за защита на потребителите. „Не на последно място бих посъветвала потребителите, да не се предоверяват, да не подписват договори с непълно съдържание”, допълни Ивелина Кавурска. В дните до Коледа прогнозите са България да харчи по 200 милиона лева на ден.", "date": "2017.12.16", "title": "Българите ще похарчат над 2 милиарда лева около Коледа"}
{"url": "https://www.24chasa.bg/novini/article/6615286", "text": "Канадският милиардер Бари Шърман, основател на фармацевтичната компания Apotex, и неговата съпруга са намерени мъртви в дома си в град Торонто, при обстоятелства, които полицията описа като „съмнителни“, предава Ройтерс, цитирана от Фокус. Представителят на полицията Дейвид Хопкинсън е заявил пред репортери, че „обстоятелствата около смъртта им са съмнителни и работим взели това под внимание“. По случая е започнало разследване. Основата от Шърман компания се намира сред седемте най-големи фирми в областта с годишен доход повече от 2 млрд. канадски долара. Двамата са били намерени от полицията по-рано в петък, след граждански сигнал.", "date": "2017.12.16", "title": "Откриха канадски милиардер и съпругата му мъртви в дома им при съмнителни обстоятелства"}
{"url": "https://www.24chasa.bg/novini/article/6615290", "text": "ф. Уелски експерт по самурайски мечове извърши ритуално самоубийство, познато като харакири или сеппуку, съобщава американският телевизионен канал FOX news, като се позовава на информация от местните власти. 51-годишият Алън Джоунс е живял и работил в Япония, но по-рано тази седмица се е прибрал за кратко в родината си, като е останал в дома на своята майка Маргарет, която е съобщила, че го е намерила лежащ върху своя меч хванал главата си с ръце, предава Фокус. Според местните власти, наскорозавърналият се Джоунс се е държал много по-различно отколкото по време на последното си гостуване, като информацията е дадена от негови роднини. Лекарите са потвърдили, че мъжът е починал вследствие на причинена от самурайски меч рана в корема, най- вероятно нанесена от самия него. Започнато е разследване.", "date": "2017.12.16", "title": "Уелски експерт по самурайски мечове си направи харакири"}
{"url": "https://www.24chasa.bg/novini/article/6615330", "text": "“Не завистта, а отчаянието ще свали Борисов”. Това заяви в Добрич председателят на БСП Корнелия Нинова по повод казаното от премиера, че БСП иска оставката му, защото завижда, предават от пресцентъра на партията. “Питам го: протестиращите пенсионери и те ли завиждат? А полицаите, които всеки ден протестират в някой град, а майките на деца с увреждания и те ли са завистливи хора”, каза Нинова и продължи - учените от БАН пък за какво ли му завиждат- сигурно за научните титли? Не завистта, а отчаянието води тези хора”, заяви лидерът на БСП. Тя припомни, че в първото правителство на Борисов хора са се самозапалвали. “Дано никога не се стига дотам. Ние говорим от името на хората в парламента и по площадите. Той от чие име говори? Гласувалите за ГЕРБ упълномощиха ли го да забрани новите лекарства за болните от рак? Сега се сетил да променя решението за мораториума”, каза още Нинова. Тя бе категорична, че правителството носи отговорност за него. “Проблемът е, че депутатите на ГЕРБ изобщо не се замислят. Щом Борисов е казал, те козируват и изпълняват. Само че той и този път си изми ръцете с тях. За да спаси себе си, за пореден път ги унизи и ги хвърли на народния гняв”, заяви лидерът на БСП.", "date": "2017.12.16", "title": "Нинова: Не завистта, а отчаянието ще свали Борисов"}
{"url": "https://www.24chasa.bg/novini/article/6615367", "text": " Министър-председателят на Гърция Алексис Ципрас заяви, че обсъжданията за начините по които мюфтиите ще бъдат назначавани „са открити“, но че не са въпрос от гръцко-турските отношения, а зависят от гражданите на Гърция, проповядващи исляма, предава Ekathimerini, цитиран от Фокус. „Дебатът по въпроса започна преди време в правителството и сега трябва да стане публичен“, заяви Ципрас. „Обсъждането трябва да въвлече гражданите-мюсюлмани и да се проведе така, че съответното законодателство да бъде прието“, допълни той. Коментарите му следват думите на министъра на образованието и религиозните въпроси Костас Гавроглу, който заяви, че правителството може да проучи искането на турския президент Реджеп Тайип Ердоган мюсюлманското малцинство в северозападната част на Гърция да назначава своите религиозни водачи вместо държавата. На свой ред външният министър Никос Кодзиас бе категоричен, че „ние не обсъждаме подобни неща“.", "date": "2017.12.16", "title": "Ципрас: Дебатът за назначаването на мюфтиите в страната е открит"}
{"url": "https://www.24chasa.bg/novini/article/6615402", "text": "Думата на 2017 година за мен е патриотизъм, а събитието на годината е подписването на договора за приятелство с Македония. Този процес започна преди 17 години и сега вече се отпушват отношенията между две страни, които говорят един език, каза министърът на отбраната Красимир Каракачанов в обзорното предаване \"Годината\" на \"Дарик\". Нито господин Симеонов, нито аз сме дошли да \"папкаме\". Казусът в Банско ще бъде решен, защото едни измислени герои не може да се прехранват с това да спират икономическите проекти за страната. Една част от екологичните организации правят точно това. В Андора има два пъти повече писти и лифтове от България, няма логика да стопираме строежа на втори лифт на Банско. Лифт на Банско ще има, защото е глупаво да висиш 2-3 часа да се качиш на лифта, допълни Каракачанов.  Виждате, че обществото подкрепя армията си. Хората, които говорят по темата за отбрана, обаче са разделени - едните искат западната техника, но не отговарят откъде ще намерим парите за това, другите, към които принадлежа и аз, смятаме, че проектите за модернизация трябва да вървят успоредно с това да се използва и старата ни техника, коментира той. Разбира се, че Путин трябва да дойде на 3-ти март. Всяко друго мислене е слугинско и комплексарско на хора, които нямат собствено самочувствие и достойнство. Ще се навършат 140 години от Освобождението на България и ние дължим уважение на Русия за това, каза министър Каракачанов. За малко да направя грешката да пропусна сватбата на дъщеря си заради клетвата на курсанти, но успях да съчетая и двете неща. Винаги съм смятал, че политиката е някаква кауза, на която трябва да се служи. Но да си политик не е вечно, важно е 25 години след това дали някой ще си спомня за вас. Избирам за дума на 2018 година думата \"кауза\", завърши Каракачанов. ", "date": "2017.12.16", "title": "Каракачанов: Андора има 2 пъти повече лифтове от нас, не е логично да няма втори лифт на Банско"}
{"url": "https://www.24chasa.bg/novini/article/6615398", "text": "Заместник-външният министър на Южна Корея Чо Хюн предупреди, че Северна Корея се намира в последния етап от ядреното си въоръжаване, пише The Independent, цитиран от Фокус- „Това из основи ще промени състоянието на сигурността в региона и отвъд него“, предупреди Чо Хюн. Той предупреди, че много скоро Северна Корея ще се снабди с ракети, способни да носят ядрена бойна глава. На свой ред постоянният представител на Северна Корея в ООН Джа Сон-нам заяви, че нарастващият натиск от световната общност показва, че „САЩ са ужасени“ от ядрените възможности на страната му.", "date": "2017.12.16", "title": "Южна Корея: Пхенян е в последния стадий на ядреното си въоръжаване"}
{"url": "https://www.24chasa.bg/novini/article/6615425", "text": "Британският министър на финансите Филип Хамънд заяви, че най-вероятно страната му ще иска да сключи „направено по поръчка“ споразумение за бъдещите си търговски отношения с ЕС, предава Ройтерс, цитирана от Фокус. Хамънд заяви по време на посещението си в Пекин, че Великобритания очаква да сключи търговско споразумение със Съюза, което да не е „канадски модел“ – имайки предвид сключения договор между ЕС и Канада от миналата година. По-рано лидерите на ЕС се разбраха преговорите за Брекзит да преминат към търговските отношения и преходния период. Процесът е следен отблизо от икономистите, страхуващи се, че продължителната несигурност може да повлияе върху световната търговия.", "date": "2017.12.16", "title": "Британският финансов министър: Искаме направена по поръчка търговска сделка с ЕС"}
{"url": "https://www.24chasa.bg/novini/article/6615439", "text": "Командването на Сухопътните войски обяви конкурс за попълване на 246 вакантни войнишки длъжности във военните формирования в гарнизони: Стара Загора, Хасково и Ямбол (75 длъжности), Карлово и Казанлък (61 длъжности), Пловдив (16 длъжности), Белене (20 длъжности), Свобода (23 длъжности), Плевен (19 длъжности), Сливен (18 длъжности) и Мусачево (14 длъжности). Кандидатите за приемане на военна служба трябва да са завършили граждански, средни или висши училища, съобщават от пресцентъра на Министерството на отбраната. Те трябва да подадат документи до 2 февруари 2018 г. чрез структурите на Централното военно окръжие и заявление до командирите на военните формирования. В заявлението могат да посочат до три длъжности, за които кандидатстват. Конкурсът ще се проведe във военните формирования по график в периода 8 – 18 май 2018 г. В него са включени изпит по физическа подготовка, изпит-тест за обща култура и събеседване с кандидата. Изпитът по физическа подготовка на кандидатите ще се проведе чрез определяне на качествата им за сила (лицеви опори и коремни преси), бързина (бягане совалка 10х10 м) и издръжливост (крос 1000 м). Тестът за обща култура включва 100 въпроса, като за всеки правилен отговор на въпрос се дава по една точка. Времето за провеждане на теста е с продължителност до 60 минути. Информация за обявения конкурс е публикувана в интернет страницата на Министерството на отбраната, в рубриките „Документи – Обяви и конкурси“ и „Най-новото на сайта“.", "date": "2017.12.16", "title": "Сухопътните войски обявиха 246 свободни места за войници"}
{"url": "https://www.24chasa.bg/novini/article/6615445", "text": "Президентът Румен Радев се е превърнал в политик и като такъв ще го посъветвам да внимава с по-силните думи. Думите, изречени от силна политическа фигура, не изчезват, те циркулират и може да се върнат при теб. Такъв коментар даде вицепремиерът Томислав Дончев пред   по повод изказването на президента, че ГЕРБ е убиец на надежди губи човешкия си образ заради решението на де наложи едногодишен мораториум за иновативните лекарства. Намеренията са точно обратни - в България няма да има нито един болен, който да остане без лечение и без лекарствата, от които точно пациентът се нуждае, каза Дончев и продължи - В една европейска държава няма как нещо да се разпредели непрозрачно – или чрез обществена поръчка или с целева субсидия. Това не е пилеене на пари, както беше при десетилетия, коментира той думите на Радев, че не дават пари за лекарства, а разпределяли милиони по неясни критерии. „В неговата реплика беше противопоставянето на видове разходи. Да твърдим, че инвестициите в пътища са лоши, а социалните не са е нелогично. Добрата политика е микс от много политики, нито може само с пътища, нито само със социални или само със самолети”, обясни вицепремиерът. По думите му дефект от страна на ГЕРБ е недокрай доброто обяснение на мораториума върху новите терапии. Дончев посочи, че доколкото му е известно целта е парите да се управляват по-добре и да има повече шансове за всеки, а не икономия на средства. На въпрос на водещата ще остане ли правителството след вота на недоверие, който ще поиска БСП и ДПС на 17 януари, дни след началото на българското председателство Дончев каза: Вотът на недоверие е легитимна парламентарна процедура и няма нищо изненадващо в нея. Това, че е по време на председателството е въпрос на техника. Чужденците са виждали всичко. Ще изглежда като мил семеен скандал, когато имаме гости. Целта е винаги е да се свали правителството и да се спечелят някакви политически дивиденти. Частичен демонтаж е невъзможен, както иска ДПС – патриотите да бъдат махнати от властта и партньорът да бъде заменен. Математически възможен, политически – не, каза Дончев. По отношение на корупцията ГЕРБ винаги са имали точна позиция – винаги сме се разделяли с хора, дори когато са само заподозрени в корупция. Борбата с корупцията наистина е много важна – тя не само бърка в джоба на всеки, но нарушава нормалното естественото състезание. На въпрос има ли шум в коалицията по отношение на репликата на Валери Симеонов, че не иска повече да вижда премиера Бойко Борисов, който забавя изграждането на втория лифт на Банско, Дончев отговори: Ние – ГЕРБ и патриотите сме различни, допреди 9-10 месеца сме застъпвали различни политически тези. Имаме пакет от цели, които трябва да реализираме заедно. Но това, че различията излизат наяве, не е задължително лошо. Доброто управление изисква и трудни решения. Понякога и след година се разбира, че е взето правилното решение. Опозицията знаела добре това, но се държала, сякаш никога няма да идва на власт. Вицепремиерът обясни, че да се вземе решение дали ще се строи АЕЦ „Белене” не е трудно като емоция, а като техника. Възможно е строителство, но на нов пазарен принцип – инвеститорски интерес има от две сериозни компании. Ако се докаже, че може да носи ползи сега и в бъдеще, може да бъде стартиран. За повишената цена на водата, Дончев заяви, че водата в чешмите е услуга и за да стигне до чешмите трябва да се пречисти. Да се финансира това от данъци не е честно, да се финансира от такса е много по-справедливо, допълни той. Нинова под прозорците на КЕВР влезе в ролята на българската Жана д'Арк, категоричен беше още той.", "date": "2017.12.16", "title": "Томислав Дончев: Президентът е станал политик, но да внимава със силните думи"}
{"url": "https://www.24chasa.bg/novini/article/6615448", "text": "Лидерите на австрийската консервативна партия Австрийска народна партия и на австрийската крайна десница Австрийска партия на свободата, Себастиан Курц и Хайнц-Кристиан Щрахе започнаха среща с президента на Австрия Александър ван дер Белен относно състава на бъдещото правителство и неговата програма, предаде ТАСС, цитирана от БТА. Курц и Щрахе заедно със своите преговорни екипи завършиха вчера вечерта преговорите за коалиционно правителство. Те продължиха близо два месеца след изборите на 15 октомври. Двата преговорни екипа успяха да съгласуват програмен документ за управлението на страната за идните пет години. Документът съдържа 160 страници. Освен това лидерите на двете партии съгласуваха и кандидатите за министерски постове, които ще бъдат представени в скоро време. Съгласно споразумението между двете партии новото правителство ще има 14 членове - 8 министри за Австрийската народна партия, а 6 за Австрийската партия на свободата. Всички кандидатури за министри обаче сега трябва да бъдат утвърдени от президента. Планира се новото правителство да положи клетва в понеделник.", "date": "2017.12.16", "title": "Себастиан Курц се среща с президента на Австрия за бъдещото правителство"}
{"url": "https://www.24chasa.bg/novini/article/6615459", "text": "Един човек загина при тежка катастрофа в Старозагорско. Сигнал за челен удар между две коли край село Могила е подаден малко след 09:00 ч, предава Отсечката е рискова и има множество знаци за ограничение на скоростта. Вероятната причина е неправилно изпреварване, извършва се оглед на мястото на произшествието. Шофьорът на единия автомобил е загинал, пътник е тежко ранен и е транспортиран в болницата в Стара Загора.", "date": "2017.12.16", "title": "Мъж загина при тежка катастрофа край Стара Загора"}
{"url": "https://www.24chasa.bg/novini/article/6615450", "text": "Норвегия стана първата страна на света, напълно отказала се от радиопредавания на основата на системи на амплитудна и честотна модулация и напълно преминала към цифрово радиопредаване, предава Euronews, цитиран от Фокус. Страната се прехвърли изцяло към цифрово радиопредаване (DAB) в четвъртък, когато последният FM сигнал бе изключен в северните общини Тромс и Финмарк. Но старото поколение не е добре запознато с цифровото радио. Според местни медии Норвежкото национално радио е загубило една пета от слушателите си от началото на годината, когато започва процесът на изключване от FM честотите. Докладвани са и някои технически проблеми. Но правителството е на мнение че цифровото радиопредаване ще позволи повече емисии , а след време и по-добър звук.", "date": "2017.12.16", "title": "Норвегия стана първата страна, преминала изцяло към цифрово радиопредаване"}
{"url": "https://www.24chasa.bg/novini/article/6615476", "text": "Светият Синод определи за свой офиицален говорител старозагорският митрополит Киприан, съобщиха днес от митрополията в Стара Загора. Той е поел задължението от 14 декември. Дядо Киприан ще бъде и духовен надзорник на отдел \"Връзки с обществеността\" към Синода. За началник на отдела е назначен протоейрей Николай Георгиев. Досегашният началник на отдела Александра Карамихалева остава главен редактор на \"Църковен вестник\". Тя получи благодарност за положения досега труд на длъжността. Рокадата е продиктувана от необходимостта на длъжността началник на отдел \"Връзки с обществеността\" да бъде назначено духовно лице, обясниха от Светия Синод. Утре, неделя, 17 декември, от 9 часа старозагорският владика Киприан ще оглави Божествената света литургия в катедралния храм \"Свети Димитър\" в престолния град Стара Загора. С това богослужение ще бъде отбелязана първата годишнина от интронизацията на митрополит Киприан на Старозагорската епархийска катедра, съобщиха още от митрополията.", "date": "2017.12.16", "title": "Светият Синод назначи дядо Киприан за свой официален говорител"}
{"url": "https://www.24chasa.bg/novini/article/6615454", "text": "Двама души са загинали при катастрофи през изминалото денонощие в страната, съобщават от МВР. На територията на цялата страна са станали общо 18 произшествия, ранени са 19. В София тежките пътни произшествия са три, по-леките - 170. Загинали няма, трима са ранени.                                                                                                                                                                                                                                                                                                                       ", "date": "2017.12.16", "title": "Двама са загинали при катастрофи през изминалото денонощие в страната"}
{"url": "https://www.24chasa.bg/novini/article/6615682", "text": "Държавата може да си позволи да плаща водата на най-бедните. Това съобщи премиерът Бойко Борисов в предаването на \"Дарик\" \"Годината\".  Той е извикал на съвещание министъра на регионалното развитие и благоустройството Николай Нанков, както и  здравния министър Кирил Ананиев. ГЕРБ няма представител в КЕВР, за да няма спекулации по поскъпването на водата, но не може да се полива с питейна вода, коментира Борисов по повод вчерашния протест срещу поскъпването на водата в 14 града. \"Точно затова Нанков е при мен\", каза още Борисов.  Министър Нанков вече съобщи, че  в стратегията за финансиране на ВиК-отрасъла е предложено въвеждането на водни социални помощи за най-уязвимите, най-бедните граждани. Те ще бъдат поети за сметка на приходите на ВиК операторите от всички останали. Според Нанков това е солидарен подход. В петък заместник-министър на труда и социалната политика Росица Димитрова обясни, че тази идея не е нова и се е дискутирала още през лятото. Тя обясни, че Световната банка препоръчва изплащането на суми за бедните, след скока в цената на водата, но все още няма механизъм за това. \"Припознаването на помощите за ползване на вода към уязвимите групи със целевата енергийна помощ, която към момента е регламентирана по време на отоплителния сезон, няма как да се случи, тоест моделът, който е за целевото енергийно подпомагане да се пренесе директно\", каза още Димитрова. ", "date": "2017.12.16", "title": "Борисов: Държавата може да плаща водата на най-бедните"}
{"url": "https://www.24chasa.bg/novini/article/6615715", "text": "Всички леви в България трябва да се обединим и заедно да намерим начина, по който България да тръгне по правилния път. Това каза лидерът на БСП - София Калоян Паргов при откриването на конференция на тема „Лявото: вчера, днес и утре\", посветена на 126 години от създаването Софийската градска организация и 150 години от рождението на Георги Кирков. Това съобщиха от пресцентъра на БСП-София. „Поводът, заради който сме тук, показва, че левите идеи са живи и вълнуват. Амбицията ни е с този форум да поставим началото на серия от дискусии, които са важни както за фундаменталния ни развой, така и за нашата партия. Целта е дискусиите ни да се превърнат в реална политика и така да се даде перспектива за бъдещето на България през призмата на лявата политика\", каза той и обясни, че лявото пространство, а и в БСП съществуват редица противоречия, дори и на историческа основа, свързани с бъдещето на лявото движение в България. „Затова трябва да си отговорим на въпроси като тези, какво да се прави занапред, как да реагираме на съвременните процеси, как осмисляме тези процеси и как да променим зловещата участ, как да измъкнем държавата от онази бездънна пропаст, към която вървим стремглаво през последните 28 г.\", коментира Паргов. „Според мен сме длъжни да анализираме и спада в нашата електорална подкрепа и да търсим отговори на въпроси защо от партия, която получаваше доверие на 2,5 млн. българи преди години, днес се задоволяваме с по-малко от милион последователи. Както и какви стъпки трябва да предприемем, за да привлечем към БСП младите хора. И целта е не БСП да монополизира лявото пространство, а да бъде заедно с всички леви хора. Актуална е и дилемата превръща ли се БСП от масова в парламентарна партия - това вълнува всички социалисти. Това изисква нов тип работа на теоритично ниво”, категоричен бе лидерът на БСП - София. По думите му Софийската организация възнамерява през 2018 г. да разшири този форум. „Като най-близки по време са дискусии на тема „Лявата политика и местната власт\" предвид задаващите се избори през 2019 г. Нормално е да сложим акцента и върху столицата - защо не успяваме да имаме червен кмет, защо не успяваме да доминираме в София? „Теми като „лявата политика и културата\", „лявата политика и образованието и науката\", както и конкретни предложения в различните сектори, трябва да станат основа за политика\", каза още Паргов и уточни, че всички леви трябва да се обединят и заедно трябва да намерят начина, по който България да тръгне по правилния път. “Благодаря на участниците и гостите на конференцията за съпричастността и за готовността заедно да търсим вярната посока. Защото днес тук, освен членовете и симпатизантите на БСП, на този форум присъстват и представители на други леви и патриотични партии, леви движения, безпартийни, представители на творчески съюзи и на неправителствени организации”, завърши лидерът на столичните социалисти Калоян Паргов.", "date": "2017.12.16", "title": "Паргов: Всички леви трябва да се обединим и да намерим правилния път за България"}
{"url": "https://www.24chasa.bg/novini/article/6615780", "text": "За да се подобри положението в България, повече средства трябва да се отделят за образование и наука. Това заяви народният представител от „БСП за България\" проф. Румен Гечев по време на конференция на тема „Лявото: вчера, днес и утре\", посветена на 126 години от създаването Софийската градска организация на БСП и 150 години от рождението на Георги Кирков. “Ние изоставаме 7-8 пъти от средните показатели на Европейския съюз по този показател и повече от 10 пъти от страните в челната десетка на света по трудова способност. България се движи в обратна посока на това, което правят страните в Европа и извън нея, за да реализират по-голяма социална справедливост, а тя е по-близо до принципите на социализма, отколкото до дивия капитализъм\", каза още той и коментира, че в момента България се намира в ситуация като от вица, в който коментаторът на олимпийското състезание от плуване обяснил на зрителите, че само българският състезател плува на обратно в своя коридор, за да може да изпъква на камерите. „България в момента плува срещу течението\", завърши проф. Гечев. По време на форума проф. Искра Баева, преподавател в Историческия факултет на СУ „Св. Климент Охридски\", отговори на два въпроса - откъде идват левите и накъде отиват. „От къде идваме? Идваме от комунизма. Защото нашата партия е наследничка на онази, която тръгва по пътя на комунизма. Къде се намираме в момента? Ние сме в социалдемокрацията, към която дълго и мъчително се стремяхме - искахме да напуснем идеята на комунизма и да достигнем до социалдемокрацията. Но какво виждаме сега? Безпътица, обърканост, изчезване на социалдемократични партии. Очевидно състоянието, в което се намираме, е кризисно и нашият проблем е не толкова как да продължим да се доказваме като социалдемократическа партия, а накъде вървим - не само ние, а накъде върви светът и какъв е шансът това бъдеще да бъде по-добро за по-големия брой от хората. Отговорът на този въпрос зависи от това дали бихме могли да заложим занапред на по-добра социална сигурност и икономическа ефективност\", коментира проф. Баева. Тъгувам, че в момента българите показват своето отрицание към „всички\", а не към „всички без БСП\". Това каза бившият министър на културата и първи секретар на столичната организация Георги Йорданов. Участниците в конференция „Лявото: вчера, днес и утре\" се обединиха около неговата теза, че трябва да се работи по отделяне на БСП в очите на българските граждани от лошите настроения към всички партии. Георги Йорданов сподели мнението, че умните хора са полезни за средите, в които действат, или за обществата, ако умеят да изведат преди всичко поука от предишните грешки. „Неслучайно след обесването на Левски всички са обърнали към Иван Арабаджията - символът на българския морал, и го попитали: „Бай Иване, а сега накъде?\" Той казал: „Забравяйте какво е било и гледайте напред\". Това означава да се действа активно за отвоюване на социалните права и социалните придобивки на гражданите. Това ще помогне на нашата партия да бъде изключена от всички други, които сега са обект на отрицание от хората. Тъгувам, че в момента се казва „всички\", а не „всички без БСП\", каза още той. Йорданов обясни, че oще Ботев е развил обръщението „другари\" като най-свидно между тези, които изповядват една вяра.", "date": "2017.12.16", "title": "Румен Гечев: Това, което правят страните в Европа, е близо до социализма"}
{"url": "https://www.24chasa.bg/novini/article/6615788", "text": "Кралски особи и десетки хиляди румънци изпращат днес бившия румънски крал Михай в последния му път. Той почина на 5 декември в Швейцария на 96-годишна възраст, а днес ще бъде погребан с държавни почести в Румъния, съобщават местни медии и Асошиейтед прес. Британският престолонаследник принц Чарлз, шведският крал Карл ХVI Густав и кралица Силвия, бившият испански крал Хуан Карлос и кралица София бяха сред присъстващите на кратка религиозна служба в Тронната зала на Кралския дворец в Букурещ, където ковчегът с тленните останки на Михай Първи бе изложен за поклонение през последните два дни. Шведският крал отдаде чест, когато ковчегът бе поставен на подиума, предава БТА.  От страните извън Европа за погребението на Михай Първи пристигна принцеса Муна ал-Хюсеин, майка на йорданския крал Абдула Втори.  Сред останалите присъстващи кралски особи са великият херцог на Люксембург Анри, принцеса Астрид и принц Лоренц от Белгия, представители на кралските семейства на Лихтенщайн, Бахрейн, България, Гърция, Сърбия, Албания, Франция, Прусия, Италия и Португалия, както и на императорските фамилии от Русия, Австрия и Германия. След религиозната служба в Тронната зала ковчегът бе изнесен на площада пред Кралския дворец и поставен на лафет на оръдие от осем войници от почетния караул, а военен оркестър изпълни погребални маршове. В момента, в който ковчегът бе свален от катафалката, множеството, което се бе събрало на площада, започна да ръкопляска и да скандира името на краля и лозунги, като \"Монархията ще спаси Румъния\" и \"Долу комунизма\", съобщава Аджерпрес. Крал Михай Първи управлява два пъти Румъния преди да бъде принуден да абдикира от комунистите през 1947 г. Сред официалните лица на площада пред Кралския дворец бяха румънският президент Клаус Йоханис, придружен от съпругата му Кармен Йоханис, председателят на Сената Калин Попеску Таричану, председателят на Камарата на депутатите Ливиу Драгня, членове на румънското правителство. Присъстваха и представители на дипломатическия корпус, сред които посланикът на САЩ в Букурещ Ханс Клем. На церемонията бяха и бившият президент на Румъния Емил Константинеску, бившият премиер Дачиан Чолош и други, отбелязва Аджерпрес.  Хиляди хора от всички възрасти дойдоха да изпратят краля в последния му път. Облечени в черни дрехи, те носеха цветя, знамена и кралския герб. Погребалната процесия се придвижва пеша, а лафетът на оръдието е теглен от военен автомобил. В процесията са петте дъщери на Михай и неговият внук Николае, който бе лишен от права над короната през 2015 г., заради твърдения, че има извънбрачно дете.  Кортежът премина по някои от главните булеварди в румънската столица на път към Патриаршеската катедрала, която се намира на хълма на Митрополията. След религиозна служба там, в присъствието на президента и премиера на Румъния, погребалният кортеж ще продължи към Кралската гара Бъняса, откъдето ковчегът с тленните останки на краля ще бъде превозен с кралския влак до Куртя де Арджеш. В този град, който е бил първата столица на румънската държава, се намира кралското гробище, където от 1914 г. се погребват всички крале и кралици на Румъния.", "date": "2017.12.16", "title": "Десетки хиляди румънци изпратиха крал Михай в последния му път (Снимки)"}
{"url": "https://www.24chasa.bg/novini/article/6615741", "text": "Мъж от монтанското село Расово е спипан от полицаите да превозва на черно дърва за огрев. 33- годишният Й.А е засечен от полицаи от участъка в Медковец на 15 декември към 19 и 30 часа с автомобил на пътя за село Долно Церовене. При проверката униформените установили, че автомобилът е без поставени регистрационни табели, а самият водач е неправоспособен, без книжка. Той превозвал 0.9 пространствени куб. метра дърва за огрев от вида акация от близката гора, без да има превозен билет. Дървата пък не били маркирани по надлежния ред. За случая са уведомени служители на Държавното горско стопанство в Лом. Съставен е констативен протокол. На нарушителя са връчени 5 акта- три по Закона за движение по пътищата и два по Закона за горите.", "date": "2017.12.16", "title": "Mъж, превозвал нелегално дърва за огрев, отнесе 5 акта"}
{"url": "https://www.24chasa.bg/novini/article/6615805", "text": "Два масови гроба с останки от 90 членове на иракското малцинство язиди, убити от \"Ислямска държава\", са открити в северозападния град Синджар, съобщи ДПА, цитирана от БТА. Според представител на местните власти повечето от телата са на млади мъже, но има също останки от деца и жени, които по всяка вероятност са били разстреляни. ИД смята язидите, последователи на древна религия, за сатанински идолопоклонници, припомня ДПА. Групировката отвлече хиляди представители на общността, след като завоюва Синджар през август 2014 г. Мъжете бяха заставени да приемат исляма под заплахата да бъдат убити. ИД се хвалеше също, че е поробила хиляди жени и деца язиди. Иракските сили пешмерга заедно с милиции на язидите отвоюваха Синджар през ноември 2015 г. Оттогава в града са открити няколко масови гроба. Този месец Ирак обяви военна победа над \"Ислямска държава\" и установи контрол над всички територии, които бяха под неин контрол.", "date": "2017.12.16", "title": "2 масови гроба с 90 трупа на язиди, убити от \"Ислямска държава\", откриха в Ирак"}
{"url": "https://www.24chasa.bg/novini/article/6615846", "text": "\"В момента най-големият проблем на здрадвеопазването е изтичането на средства. За следващата година 407 милиона лева са повече парите за НЗОК. Ние можем да бъдем добри лобисти на фармацевтичните компании, но политиците не трябва да са това. Трябва да насочим средствата най-вече към превенцията\". Това заяви зам.-председателят на ГЕРБ и шеф на парламентарната група на ГЕРБ Цветан Цветанов в обзорното предаване на \"Дарик радио\" \"Годината\". \"Превърнахме дебата за здравеопазване само в хапчета. Министърът на здравеопазването бе категоричен, че няма да има пациент, който да остане нелекуван. Трябва да се спре с тази спекулация\", категоричен бе той. Цветанов поясни, че предложението в законопроекта е за 2018 година да бъдат предвидени средства за 32 молекули. „В Европейския съюз има шест държави, които от тези 32 молекули плащат 11. В Германия след третата година се сключват договори за плащане на тези молекули с иновативни лекарства. В Румъния има шестгодишен мораториум за нови молекули. В България, беше предложено в бюджета отлагане за 1 година, защото ние в момента имаме 28 молекули, които се плащат“, каза Цветанов и поясни, че няма да има нито един, към който държавата да не положи усилия да бъде излекуван. „И това е най-големият популизъм, който направиха от БСП и президентската институция с това партниране на топката, която си подават по тази изключително чувствителна тема за обществото. Няма човек в България, който да няма близък, който да е онкоболен или който да е починал от рак. И да обвиняват от БСП и да слагат плакати „Убийци“ или каквото и да било, мога да им кажа, че в момента бюджетът на здравеопазването е 4,7 млрд. лв. – това е най-големият бюджет, който сме имали през последните години. Такъв бюджет никога не е имало в страната ни. И когато говорим за политики, трябва да кажем, че бюджетът се разпределя балансирано, за да може да се обхване целият спектър от проблеми, които стоят за решаване. Най-важното в здравеопазването и това, което е акцент и философия на този бюджет, е профилактиката, контролните прегледи, правилната диагностика. Диагнозата е най-правилното, което ще ни даде възможност да намалим процента на раковоболните в България“, каза още Цветанов. Цветанов поясни, че предстои с експерти в Министерство на здравеопазването да бъде разгледана възможността да се предвиди фонд, за да се спре всяка възможна спекулация по въпроса с лекарствата за онкоболните. \"Правителството на ГЕРБ и „Обединени патриоти“ е стабилно и ще работи за пълен управленски мандат\", коментира Цветанов. Във връзка с медийно участие на вицепремиера Валери Симеонов, който критикува министър-председателя Бойко Борисов и министъра на туризма Николина Ангелкова заради казуса с втория лифт на Банско, Цветанов заяви, че все още няма решение, не се знае какво ще бъде то и дали ще се изпълни искането на бизнеса за строителството на втори лифт. „Правителството е стабилно. Преди шест-седем месеца имахме възможност да чуем гласа на хората, те определиха тази коалиция да бъде с 4-годишен мандат. И в момента, разбира се, че напрежението, което би могло да възникне в този 4-годишен мандат, ще даде допълнителна гаранция за стабилността на тази конструкция, в която може би от време на време ще има и определено напрежение“, каза Цветанов. Той сподели, че е говорил с \"Обединените патриоти\", имал е разговори и с народните представители от НФСБ, както и с Валери Симеонов и смята, че нещата ще бъдат успокоени и ще се нормализират. Цветанов обяви, че според него думата на 2017-та е „стабилност“, а политикът за изминалите 12 месеца е българският еврокомисар Мария Габриел. За зам.-председателя на ГЕРБ събитието на година е подписването на договора за добросъседство с Македония.", "date": "2017.12.16", "title": "Цветанов: Политиците не трябва да сме лобисти на фармацевтичните компании (Обновена)"}
