{"url": "https://www.24chasa.bg/novini/article/6897079", "text": "Историята на Цветелина Оланд, разказана по bTV, чиито деца са ѝ били отнети в Норвегия, събра държавните органи у нас. Омбудсманът и агенцията за закрила на детето ще пишат официално до норвежката агенция за децата. Цветелина е била омъжена за норвежец, от когото има момиче и момче. След развода социалните ѝ ги вземат, защото психоложката, която ги наблюдавала при бракоразводното дело, забелязала, че те били по-привързани към майката. Преценили още, че майката е с по-висок интелектуален капацитет от двамата родители и може да ги настрои срещу бащата или да ги изведе от страната. Затова отделили децата от Цветелина Оланд. Тя няма право да ги вижда, нито да говори с тях по телефона. Братчето и сестричето са разделени на 200 км едно от друго. По норвежките закони детето може да се отнема от родителите дори заради мръсни дрехи или съседски донос, че плачат. Могат да бъдат изведени от дома и при сигнал от самото дете, че родителите го принуждават да учи или да ляга по-рано от желаното. “Ще изчакаме г-жа Оланд да предостави информация за съдебните решения. Междувременно българското посолство в Норвегия ще ѝ съдейства да намери адвокат за обжалване. Консулът ще присъства на делата и ще докладва в България”, обясни зам.-омбудсманът Диана Ковачева. Отделно институцията на Мая Манолова ще пита детския обществен защитник в Норвегия защо децата са разделени.  На срещата е решено и всяка институция, която има отношение към закрилата на детето, както и МнВР да сложат на сайта си подробна информация за специфичните закони в отделните държави. Всички българи, изпаднали в подобна ситуация, да се свържат незабавно, за да им се помогне, призоваха от екипа на омбудсмана. “Въпреки че Норвегия не е част от Евросъюза, тя е член на Съвета на Европа и е подчинена на юрисдикцията на Съда по правата на човека. Това означава, че ако не бъде удовлетворена от решението на норвежкия съд, г-жа Оланд би могла да сезира съда в Страсбург”, обясни Ковачева. Връщането на децата обаче било правомощие само на норвежкия съд, защото те са норвежки граждани. “Агенцията за закрила на детето в Норвегия отказва да ми отговаря на запитванията. Водя монолог с тях”. Това заяви Цветелина Оланд за “24 часа”. Тя се върна в Норвегия, за да търси нов адвокат за обжалване на решението. Децата са ѝ били взети на 25 април. Първите 4 седмици е имала по 1 свиждане. “Не съм ги виждала вече 2 седмици, защото според излязлото съдебно решение нямам право до януари 2019 г. Телефоните им са изключени”, обясни Оланд. Тя не знае дали бащата се е свързал с тях и дали са при него.", "date": "2018.06.04", "title": "Питаме Норвегия защо децата на  Цветелина са разделени на 200 км"}
{"url": "https://www.24chasa.bg/novini/article/6897050", "text": "Черногорският президент Мило Джуканович заяви на среща с генералния секретар Йенс Столтенберг, че страните от Западните Балкани неминуемо ще живеят по европейските правила и стандарти, предаде Танюг. \"Основният курс на Западните Балкани е евроатлантическата интеграция, която е условие за стабилност и демократично развитие\", заяви Джуканович в централата на алианса в Брюксел, като припомни, че в четвъртък се отбелязва една година от приемането на Черна гора в НАТО, предаде БТА. Той оцени, че недостатъчно високият стандарт на живот в Западните Балкани се корени в дългия период, когато страните от региона са живели извън европейските правила и стандарти. Това, което сега се стремят да направят тази страни, е опит да се върнат в \"естественото си европейско пристанище\", каза Джуканович. Столтенберг от своя страна каза, че Черна гора за една година се е проявила като \"солиден и надежден\" член на алианса. Той приветства участието на страната в мисиите в Афганистан и Косово и намерението на Подгорица до 2024 г. да задели за отбрана 2 процента от брутния вътрешен продукт на страната.", "date": "2018.06.04", "title": "Черногорският президент: Основният курс на Западните Балкани е към ЕС и НАТО"}
{"url": "https://www.24chasa.bg/novini/article/6897071", "text": "Израелският премиер Бенямин Нетаняху призова днес Германия да възприеме по-твърда линия спрямо Иран, който според него иска \"да унищожи\" 6-те милиона евреи в Израел, предаде Ройтерс. \"Иран се стреми да ни унищожи, но също така се стреми и към ядрени оръжия, за да осъществи геноцидните си намерения\", каза той на съвместна пресконференция в Берлин с германската канцлерка Ангела Меркел след разговорите си с нея. Така той косвено отговори на върховния ирански лидер аятолах Али Хаменей, които в Туитър нарече Израел\" злокачествен раков тумор\", който трябва да бъде \"отстранен и унищожен и това ще стане\". Асошиейтед прес обръща внимание, че акаунтът на Хаменей в Туитър се поддържа от неговия екип и не е известно дали той сам диктува какво да се пусне в социалната мрежа. Самият цитат е отпреди няколко години. Мей също заклейми туита на иранския лидер и обеща да засили натиска срещу Техеран за намаляване на военното му влияние в региона, предаде БТА. Действията на Иран в целия Близък изток могат да предизвикат нова бежанска вълна към Европа, каза още Нетаняху. Той е на 4-дневна европейска обиколка в ключови европейски страни в опит да ги убеди да последват примера на администрацията на Доналд Тръмп в САЩ и да анулират ядреното споразумение с Иран, а също така да кажат \"стоп\" на иранската \"агресия\" в Сирия. След Германия той ще посети Франция и Великобритания, които също са подписали споразумението наред още с Русия и Китай. Според Нетаняху, цитиран от ДПА, Техеран се възползва от облекчаването на санкциите, за да финансира конфликти (в региона), и иска да засили и да разположи шиитски милиции, които контролира, за да обърне вярата на мюсюлманите от сунитския клон на исляма. \"Това ще разпали религиозна война и последица от нея ще бъдат нови бежанци. А вие добре знаете накъде ще се устремят те\", каза израелският премиер на съвместна пресконференция с Меркел. Канцлерката се съгласи, че действията на Иран в Близкия изток са основание за безпокойство, особено за сигурността на Израел, която тя нарече \"приоритет за Германия\". Но според нея диалогът и ядреното споразумение, от което САЩ се оттеглиха, са най-добрият начин да се попречи на Иран да има ядрено оръжие и да бъдат обуздани регионалните му амбиции. \"Ние подкрепяме правото на Израел на сигурност и сме заявявали това на Иран много пъти. Ние споделяме целта, че Техеран не трябва никога да се сдобива с ядрено оръжие. Разликата между нас е как да постигнем това\", подчерта Меркел. Нетаняху се съгласи, че \"ние имаме някои различия, както виждате, но те не са по самите цели, а по-скоро по методите\" за постигането им.", "date": "2018.06.04", "title": "Нетаняху: Действията на Иран може да предизвикат нова бежанска вълна към Европа"}
{"url": "https://www.24chasa.bg/novini/article/6897075", "text": "        Дидие Щосел може да падне жертва от разтрогването на партньорството с Националната лотария. Това е слух, който излиза от Нова тв след дните на напрежение около скъсването на партньорството между най-гледаната телевизия и най-популярната игра на късмета. Неофициалното обяснение за раздялата, идващо откъм лотарията, е, че в последните седмици липсвало партньорско отношение от медията в общия проект. Най-вероятно става дума за спора около промените в Закона за хазарта. които няма да влизат вече всяка година в Нова телевизия. Конфликтът избухна в момент, в който върви процедура по продажбата на медията от шведската медийна корпорация MTG на чешкия милиардер Петр Келнер. През февруари той се договори да плати 185 милиона евро за най-голямата медийна група в България, която включва 7 телевизионни канала и 19 онлайн компании с приходи за 2017 г. от 100 милиона евро. Очакваше се чехът да плати на шведите до октомври. Според “Капитал” обаче, ако има сделка, ще е около Нова година. Цената на групата е била определена във вариант със споразумението с Националната лотария и при неговото разтрогване това вероятно ще намали много парите, които MTG очаква да получи от Келнер. Шведите платиха през 2008 г. космическите 620 милиона евра за Нова телевизия, купувайки я от тогавашните гръцки собственици. “Категоричен трус е за Нова тв подобно развитие. Случи ли се, може да доведе и до голямо намаление на цената на медията, което очевидно е изнервило и MTG. Какво биха направили те, ако един мениджър загуби 30 милиона”, риторично коментира човек от Нова тв, попитан за слуха около съдбата на главния изпълнителен директор на “Нова Броудкастинг груп” Дидие Щосел. показа справка на “24 часа” в програмата на медията. “Това все още не означава, че споразумението е прекратено”, надяват се от телевизията. Почти никой там не знае какво се случва. Преговорите, ако има все още такива, очевидно се водят на най-високо мениджърско ниво. Раздялата между двете страни на практика се е случила още преди 2 седмици, твърди отлично информиран източник. Още тогава Дидие Щосел е разпоредил всички да направят финансови разчети на медийната група без рекламните приходи от лотарията. Вече седмица нито един от двамата партньори не излиза с официална позиция, което показва, че все пак и двете страни се надяват на мирен изход. В неделя източник от лотарията обаче потвърди, че споразумението е прекратено, а в понеделник пак оттам допълниха, че вече водят разговори с БНТ и bTV. “24 часа” от дни се опитва да говори с Дидие Щосел, но телефонът му не отговаря. От БНТ и bTV не потвърждават, че има разговори за прехвърляне на Националната лотария. Константин Каменаров, генерален директор на държавната телевизия, напомни, че Много е възможно обаче в обществената телевизия да се излъчва самата игра без реклами за нея. За подобно нещо забрана няма. По същия начин се показват и тегленията на държавния спортен тотализатор. ", "date": "2018.06.04", "title": "Лотарията се насочва към БНТ и bTV, говори се, че  Щосел ще падне жертва"}
{"url": "https://www.24chasa.bg/novini/article/6897080", "text": "Пристигащият утре на еднодневно работно посещение във Виена президент на Руската Федерация Владимир Путин ще бъде охраняван от 800 войници и още толкова полицаи, сред които има представители на специалните части ВЕГА, Кобра и частите с полицейски кучета. Засилена ще е охраната и на въздушното пространство. Както съобщи в интервю за телевизията говорителката на полицията Ирина Щайрер, взети са всеобхватни мерки, някои от които видими, други невидими за обществеността. Затворени за достъп ще са районите от центъра, където ще се намира руската делегация, предаде БТА. Поводът за посещението е 50-годишният юбилей от подписания на 1 юни 1968 година договор за доставка на руски газ за Австрия. Владимир Путин ще бъде посрещнат с военни почести пред двореца Хофбург от своя австрийски колега, президента Александър Ван дер Белен. След разговор на четири очи между двамата държавници, президентът Путин ще разговаря с федералния канцлер Себастиан Курц и с вицеканцлера Хайнц Кристиан Щрахе. При полагането на венец пред паметника на Съветската армия руският президент ще бъде посрещнат от министърката на външните работи Карин Кнайсъл и висши австрийски военни. Предвидено в програмата е и посещение в Австрийската стопанска камара, където президентът Харалд Марер ще разговаря със своя руски колега Сергей Катирин, президент на Руската камара за търговия и индустрия. На заседание на Австрийско-руския съвет за бизнес слово ще произнесе Владимир Путин. Вечерта президентите надвете държави Владимир Путин и Александър Ван дер Белен ще открият експозиция на Ермитажа, гостуваща в Музея за изящни изкуства, озаглавена \"Гостува Ермитажът. Шедьоври от Ботичели до ван Дайк\". Обявени са две демонстрации по повод посещението на Владимир Путин, които по преценка на полицията няма да бъдат многобройни. Очаква се в митинг против посещението да участват стотина души, а за демонстрацията в защита на Путин засега участие са заявили 15 души, съобщава организаторът на демонстрацията. Според съобщение на Министерството на отбраната, утре ще са ограничени полетите над Виена, Долна Австрия и Бургенланд - провинции, граничещи с Виена. За охрана на въздушното пространство ще се грижат 10 военни самолета и 7 военни хеликоптера. Ще се извършват патрулни полети за наблюдение на въздушното пространство и полети за идентифициране на евентулното му нарушаване. Австрия е първата страна от Европейския съюз, в която Владимир Путин посещава след преизбирането му за държавен ръководител през месец март тази година.", "date": "2018.06.04", "title": "Засилени охранителни мерки във Виена при посещението на Владимир Путин"}
{"url": "https://www.24chasa.bg/novini/article/6897086", "text": "Не съм съгласен, че сме победили президента Макрон. Това каза премиерът Бойко Борисов след като кацна на летище \"София\" на връщане от Албания. Той коментира приемането на пакета за транспортна мобилност от комисията по транспорт на Европейския парламент. При гласуването са зачетени всичките искания на българското правителство и на превозвачите. Те бяха да не се задължават шофьорите на всеки три седмици да се връщат задължително в родината си, забраната да спят в камионите и за тях да важат командировъчните на страната, в която се намират. Борисов припомни, че до два и половина през нощта по време на срещата на върха в София той е разговарял с френския президент Емануел Макрон и с германския канцлер Ангела Меркел. \"Дори им дадохме по едно одеяло да се завият\", каза Борисов, който припомни, че им е обяснявал заедно с министрите Горанов и Московски защо всички тези мерки са лоши за българските превозвачи. \"Не става с чукане по масата, а с диалог\", каза Борисов. Той заяви, че с диалог се постигат с 8% повече пари за кохезия, докато други държави се държали твърдо, получили с 25% по-малко. \"Трябва да си наивник на средна възраст, за да си мислиш, че можеш да победиш Франция, Германия, Холандия, Австрия\", заяви той. На летището бяха дошли представители на превозвачите, които благодариха на правителството и на Борисов, и изразиха надежда, че промените в пакета за мобилност, които одобри транспортната комисия, ще бъдат приети и в парламента, а след това и в Съвета.", "date": "2018.06.04", "title": "Борисов: Не сме победили Макрон, не става с удряне по масата, а с диалог"}
{"url": "https://www.24chasa.bg/novini/article/6897096", "text": "Движението е в една лента по път II-82 София - Самоков при км 73 / в района на \"Златна рибка\"/ поради аварирал тежкотоварен автомобил, съобщиха от пресцентъра на Агенция \"Пътна инфраструктура\".                                                                                                                                                                                                                                                                                                                       ", "date": "2018.06.04", "title": "Аварирал тир затруднява движението по пътя София - Самоков при км 73"}
{"url": "https://www.24chasa.bg/novini/article/6897051", "text": "КРИСТИНА КРЪСТЕВА Пакетът “Макрон” няма да наложи забрана на тираджиите да спят в кабината, задължението на всеки 3 седмици да се прибират вкъщи и да получават командировъчни по стандарта на държавата, в която са прекарали 72 ч. Както \"24 часа\" вече писа, това реши комисията по транспорт на Европейския парламент на драматично заседание тази вечер. “Обърнахме мача срещу Германия и Франция, които най-много настояваха за ограниченията, буквално в 90-ата минута”, заяви пред “24 часа” Андрей Новаков от ГЕРБ/ЕНП - единственият български евродепутат с право на глас в комисията и автор на одобрените в крайна сметка приемливи за превозвачите текстове. Преди дни той се прибра с тир от Анверпен до Калотина с тир, за да се усети как живеят на пътя шофьорите. Комисията на ЕП определи, освен позиция, също мандат и състав на така наречените триалози, които оттук насетне приемат преговорите. “Нужна е и позиция на Европейския съвет, но ние очакваме той да се съобрази с тази на парламента - единствената институция на Европа с директно избрани членове”, настоя Новаков. Той определи като пълна капитулация на пакета “Макрон” отпадането на трите условия, които щяха да засегнат, освен българските, и румънските, унгарските, полските, гръцките австрийските, италианските, испанските и португалските превозвачи. Малко по-рано днес Съюзът на превозвачите заплаши, че инициира ако бъдат приети изискванията от пакета “Макрон”. По време на срещата на върха в София преди половин месец премиерът Бойко Борисов направи среднощни совалки с френския президент Емануел Макрон и с канцлера Ангела Меркел, за да лобира за отпадането на нежеланите - а според бранша и неприложими, изисквания. В крайна сметка транспортната комисия на ЕП е направила приемливата редакция, че шофьорите могат да спят в кабината, ако камионът е паркиран на безопасно място, на което има камери и хранителен магазин. Изискванията за командировъчните няма да засегнат нито един международен превозвач, нито дори транзитно преминаващия. В интервю за “24 часа” миналата седмица Новаков определи силите “за” и “против” като 50:50. Преди гласуването днес по обяд прогнозата му бе още по-песимистична. “Инвестирах повече от 1 година, за да убеждавам колегите, че предлаганите текстове в пакета “Мобилност” са неприложими. Но днес започваме дебата не от нула, а от минус 10”, каза българският представител преди началото на заседанието на комисията. реагира другият български евродепутат, който присъства на заседанието като заместващ член без право на глас - Ангел Джамбазки от ВМРО. “Законът на Макрон бе разбит на парчета. Най-голямата победа, която постигнахме, е, че директивата за командироване няма да се отнася за транспортните работници. Показахме, че заедно можем да се преборим”, ликува Джамбазки.", "date": "2018.06.04", "title": "При какви условия ще може да се спи в тира според новия \"Макрон\" - само в \"24 часа\" (Обзор)"}
{"url": "https://www.24chasa.bg/novini/article/6897100", "text": "Под председателството на министъра на правосъдето на Република България Цецка Цачева министрите на правосъдието на ЕС постигнаха днес споразумение за някои от правилата, които ще улеснят предприемачите да започнат отново работа, след като вече са изпаднали в несъстоятелност, съобщиха от Министерството на правосъдието. Заедно с колегите си министри, отговарящи за вътрешните работи, те обсъдиха правилата на ЕС относно електронните доказателства и постигнаха съгласие относно подхода на ЕС към последните международни събития в областта, като по този начин изпратиха силен сигнал за единство на равнище ЕС, съобщиха от пресцентъра на Министерство на правосъдието. Българското председателство постигна частичен общ подход по Директивата относно неплатежоспособността, преструктурирането и втори шанс в съответствие с първоначалния си ангажимент да се придвижат напред преговорите по този правен акт. Днешното споразумение обхваща аспекти, свързани с освобождаването от отговорност, мерки за повишаване на ефективността на процедурите и събиране на данни за тези процедури. Българското председателство ще продължи да работи до края на юни по останалите открити въпроси и ще предаде досието на своя наследник, за да финализира позицията на Съвета и да проведе преговори с Европейския парламент. Коментирайки днешния успех, Цецка Цачева каза: \"Няма да ви изненада, ако споделя, че добре функциониращите системи за несъстоятелност и преструктуриране са от ключово значение за подпомагане на икономическия растеж и създаването на работни места. Този правен акт, по който днес постигнахме частичен общ подход, като по този начин улесняваме встъпващото австрийско председателство да го завърши скоро, ще увеличи възможностите за предприятия, които са във финансово затруднение, да се преструктурират рано, за да се предотврати банкрут и да се избегне съкращаването на персонала. Това ще гарантира, че предприемачите ще получат втори шанс за бизнес след фалит. Същевременно това ще доведе и до по-ефективни производства по несъстоятелност в целия ЕС.\" Съветът проведе два политически дебата. По отношение на преработването на Регламента \"Брюксел IIа\" министрите изразиха своята благодарност за огромната работа, извършена по време на българското председателство, при разработването на текста на всички глави от Регламента. \"Решихме да поставим най-добрия интерес на децата при упражняване на родителски права в трансгранични случаи и в случаи на международно отвличане на деца начело на дневния ред на ЕС по време на нашето председателство. Работихме неуморно с държавите-членки и Комисията и успяхме да постигнем очевиден напредък в преговорите по Регламента Брюксел IIа, като по този начин правим възможно приемането му до края на тази година, което би било огромен успех за нашето трио председателства в полза на всички наши граждани,\" подчерта министър Цачева. Напредъкът, постигнат по време на българското председателство, позволи на министрите да се ангажират да финализират този сложен инструмент до края на 2018 г. Министрите също дадоха насоки за бъдещата работа по три изключително важни теми - прилагането на временни, включително и защитни мерки; настаняването на дете в друга държава-членка и премахването на екзекватурата. Беше постигнато споразумение относно целта за предоставяне на повече правна сигурност и опростени правила за засегнатите страни и компетентните органи. Министрите постигнаха съгласие за по-нататъшното укрепване на правилата за: гарантиране на най-добрия интерес на детето чрез осигуряване на прилагането на защитни мерки не само от съда, постановил решение относно упражняването на родителските права, както и за вземането на координирани решения между държавите-членки в случаите на настаняване на детето в друга държава-членка, различно от обичайното местопребиваване. По отношение на премахване на екзекватурата, имаше достатъчно подкрепа за продължаване на работата на техническо равнище, за да се постигне компромис, основаващ се на комбинацията от изпълняемост на основните и привилегированите решения. Вторият политически дебат се проведе по измененото предложение за Директива относно продажбата на стоки в рамките на стратегията за цифровия единен пазар. Бяха осигурени необходимите политически насоки, за да се проправи пътят за по-нататъшен напредък в преговорите. Министрите се съгласиха, че трябва да се търси съгласуваност на правилата, регулиращи правата на потребителите по отношение на вграденото съдържание в случаите на онлайн и офлайн продажби на стоки. На съвместната сесия министрите на правосъдието и на вътрешните работи на ЕС обсъдиха предложението за Регламент относно електронните доказателства и потвърдиха важността да се осигурят ефективни и бързи механизми за събиране и използване на електронни доказателства. Те постигнаха съгласие относно необходимостта от по-нататъшно проучване на възможностите за разширяване на обхвата на инструмента с пряк достъп до съхранявания в електронната система доказателствен материал и за прихващане на електронни съобщения в реално време. По отношение на неотдавнашните международни събития, и по-специално приемането на американския закон CLOUD, Съветът продължи подкрепата си за общ подход на равнище ЕС по отношение сключването на споразумения с американската страна. Това беше силно послание за единство. Сега се очаква Комисията да предприеме по-нататъшни стъпки за защита на интереса на ЕС в тази област по най-добрия възможен начин. \"Много е важно да имаме единна европейска позиция и днес отново потвърдихме становището, че Европейският съюз се нуждае от общо споразумение със САЩ за прилагането на американския Закон CLOUD. Възложихме на Комисията да подготви възможно най-скоро проекта на мандат за преговори. Събитията се развиват бързо и трябва да сме готови да реагираме бързо и адекватно, като защитаваме нашето единство\", каза министър Цачева. Министрите бяха информирани за напредъка по новата Стратегия и план за действие за електронното правосъдие от 2019-2023 г. \"Основните елементи на проекта на стратегия вече са оформени, което ще допринесе за развитието на модернизацията на правосъдието на национално и европейско ниво\", каза министър Цачева. \"Тази тема е приоритет за триото председателства - Естония, България и Австрия. Българското председателство работи интензивно и разшири рамката и принципите на проекта на стратегия и план за действие, които ще включват: осигуряване на устойчивост на проектите в областта на електронното правосъдие, разработване на принципа на оперативна съвместимост между националните електронни системи на държавите-членки и запазване на принципа на доброволно участие в проекти.\" Отчетен бе и напредъкът по създаването на Европейската прокуратура (ЕРРО) и присъединяването на две нови държави-членки към EPPO благодарение на активната политика на българското председателство и на Европейската комисия за привличане на нови държави-членки към засиленото сътрудничество при подготовката на EPPO да започне да функционира до 2020 г.", "date": "2018.06.04", "title": "Министрите на правосъдието на ЕС изпращат сигнал за единство на Съвет \"Правосъдие и вътрешни работи\""}
{"url": "https://www.24chasa.bg/novini/article/6897106", "text": "Президентът Владимир Путин води многопластова модерна война срещу Запада, вдъхновен от инструментариума на КГБ, който е използвал като бивш съветски агент от сигурността, заяви днес британски мозъчен тръст, цитиран от ДПА. Модерният руски военен конфликт е сложна и интегрирана форма на държавно влияние, тясно свързана с политически цели, се казва в доклада, изготвен от депутата от Консервативната партия Боб Сийли за дружество \"Хенри Джаксън\". Според доклада Русия се стреми \"да разделя и деморализира\" Запада, като използва \"като сърцевина комплекта на КГБ за \"активни мероприятия\" (политическа война), допълнен с пълна гама от държавни инструменти\". Авторът описва \"комплексна, опортюнистична и гъвкава\" руска програма, която използва \"най-малко 50 инструмента на държавната власт\", предаде БТА. От фалшивите новини, насочени към към Европа до пропагандата на \"Раша тудей\", и от окупацията на Крим до улиците на Солсбъри - Русия води един много модерен вид война срещу Запада и руския народ, заяви Сийли. По думите му \"тактиката на Путин дължи много на \"активните мероприятия\", практикувани от КГБ през Студената война, подменяйки истината, за да подкопае доверието в нашите институции\". \"През следващите години нашата издръжливост ще бъде подлагана на изпитания по многобройни начини\", добави депутатът. Докладът се фокусира върху Русия, но според него и други авторитарни държави като Китай и Иран използват подобни \"военни и невоенни инструменти, съчетани по динамичен, ефективен и интегриран начин за постигане на политически цели\".", "date": "2018.06.04", "title": "Британски мозъчен тръст: Русия на Путин води \"модерна война\"със Запада в стил КГБ"}
{"url": "https://www.24chasa.bg/novini/article/6895417", "text": "Момче, лишено от родителски грижи, е сред най-големите дарители на книги в Пазарджик и региона. 17-годишният Кирил Балдев живее в Центъра за настаняване в Звъничево и учи в елитната математическа гимназия “Константин Величков” в Пазарджик. “Първото си голямо дарение направих преди 3 г., Мененкьово. В него имаше огромна библиотека с хиляди томове книги, от която нищо не остана. Тогава от ръководството на селото се обърнаха с призив за събиране на книги и възстановяване на библиотеката. Чрез фейсбук организирах кампания и започнах да събирам книги. Много мои приятели се отзоваха. Тогава разбрах, че хората имат много литература по домовете си и са склонни да я дарят. Вярвам, че в това има голям смисъл”, разказва Кирчо. След като кампанията за възстановяване на библиотеката в Мененкьово приключва, той насочва усилията си към читалище в Костенец. Като начало се свързал с библиотекарката, от която научил, че наистина читалището се нуждае от книги за обогатяване на библиотеката им. Кампанията отнела време, но в крайна сметка младежът успял да събере “Някои хора, като научиха защо събирам книгите, директно ги изпращаха в читалището. Други ги дариха чрез мен” , обявява момчето Кирчо признава, че често влага лични средства за пощенските пратки, с които изпраща книгите към читалищата. Обяснява, че се справя въпреки оскъдните си средства. Десетокласникът много се радва, че среща подкрепата на приятелите и учители в дарителската си дейност, които го поздравявали за начинанието. И в момента много хора изпращат книги на Кирил Балдев за новата му кампания, която е насочена към читалището във великотърновското село Делчево. До седмица момчето ще изпрати ново дарение от 100 тома там. Изборът на дарителя не е случаен. “Мой приятел, който знае, че се занимавам с тази дейност, ми изпрати репортаж, излъчен по национална телевизия, за читалището в Делчево с молба, ако мога, да помогна. Веднага започнах. На видеото кметът на селото призоваваше, който има възможност, да дари книги за читалището. Дори изпратих 80 екземпляра от една и съща книга. Раздали ги на жителите на селото, което наброявало 100 човека”, разказва Кирчо. Обикновено той от попълване на библиотеките си. Прави го чрез социалните мрежи, като проучва официалните им страници. След това се свързва с ръководствата и предлага помощта си. Случвало се е и да му откажат, но това не го спира да продължи, докато намери хора, които наистина се нуждаят от дарителското му начинание. Не подбира заглавията - смята, че хората трябва да четат всякакви жанрове и истории. За него няма значение дали авторите са наши или чужди. Кирчо обяснява дейността си със спокоен тон, без емоции, сякаш това, което прави, е нещо естествено, или по-точно той самият го възприема така. Всъщност той е симпатично, слабичко момче, което изглежда много по-малко за възрастта си. Кирил Балдев не е сирак, но отказва да говори за причините, поради които детско-юношеските му години преминават в социални домове. “Историята е лична. Семейни причини, за които не искам да говоря”, лаконично е момчето. Признава, че центърът в Звъничево е вторият социален дом, в който живее от 3 години. Доскоро там е бил и по-големият му брат, който напуснал доброволно, след като навършил 18 г. Споделя, че в Звъничево са му предоставили най-добрите условия за живот, които е имал до момента в социална институция. Имал лична свобода и разбиране от ръководството за един нормален и спокоен живот. обяснява десетокласникът. Ако продължи да учи след завършване на средното си образование, може да остане в центъра до навършване на 29-годишна възраст. Кирил е дарявал книги и на читалището в Звъничево, както и на намиращия се там дневен център за възрастни хора. В селото, където живее, всички го познават. Твърди, че намира време за всичко. “Разпределям си времето за учене, за дарителството на книги, другите занимания, свободно време с приятели”, обяснява ученикът. Участвал е в благотворителни кампании, организирането на базар за набирането на средства за лечението на ранена в тежка катастрофа съученичка. Казва, че не по всички предмети в училище е достатъчно добър, но набляга на тези, които го привличат. На първо място сред тях е литературата, въпреки че учи в математическа гимназия. Кирчо не крие, че и есеистика. Дори е печелил награди. Смята, че литературата трябва да е в основата и на бъдещата му професия. Плановете му са да следва журналистика. А от събирането и даряването на книги няма да се откаже. Досега не е водил отчет колко книги е дарил. “Просто искам да възродя желанието за четене у хората, да върна любовта им към книгите, необходимостта от тях”, казва Кирил.", "date": "2018.06.04", "title": "Десетокласник събира и дарява хиляди книги за читалища"}
{"url": "https://www.24chasa.bg/novini/article/6896955", "text": "Берлин поиска новият посланик на САЩ във ФРГ да разясни какво е имал предвид с изказването си в интервю за крайнодесния сайт \"Брайтбарт\", че желае да подкрепи ренесанса на консерваторите в Европа, предадоха Франс прес и Ройтерс. Берлин настоява за \"изясняване\", обяви на редовната си пресконференция говорителят на министерството на външните работи и добави, че посланик Ричард Гринел, който е на поста по-малко от месец, ще може да обясни думите си на държавния секретар в министерството Андреас Михаелис тази седмица, когато ще бъде първото му посещение във външнополитическото ведомство, предава БТА. В интервюто си, публикувано вчера, Гринел казва, че с него са се свързали \"редица консерватори от цяла Европа\", които са му разказали, че преживяват възраждане на това политическо движение, благодарение на провала на левичарската политика. Гринел е бивш представител на САЩ в ООН и открит защитник на президента Доналд Тръмп. Думите му предизвикаха реакция от целия политически спектър в Германия и възражения, че той се меси във вътрешната политика на страната, докато от него се очаква да бъде неутрален. Гринел казва, че е голям почитател на австрийския канцлер Сабастиан Курц - лидер на консервативната Народна партия. Ролф Мюцених - зам.-председател на парламентарната група на социалдемократите в Бундестага, подчерта, че въпросът трябва бързо да бъде поставен пред държавния секретар на САЩ Майк Помпейо. \"Очевидно посланикът на САЩ разглежда себе си като продължение на дясно консервативно световно движение\", каза Мюцених пред Ройтерс. Часове след пристигането си в Берлин 51-годишният Гринел озадачи политическата класа като призова германските компании веднага да преустановят дейността си в Иран заради решението на Вашингтон да се оттегли от ядрената сделка. Хомосексуален и привърженик на гей браковете, Гринел се описва в Туитър като \"несъвършен следовник на Христа\".", "date": "2018.06.04", "title": "Берлин иска обяснение от новия посланик на САЩ за подкрепата му за десните сили в Европа"}
{"url": "https://www.24chasa.bg/novini/article/6896956", "text": "Високите резултати на българските младежи в сферата на информационните технологии, математиката и програмирането ни дават надежда, че в бъдеще икономиката ни ще се базира все повече на знанието. Това заяви президентът Румен Радев на церемония на „Дондуков“ 2, на която бяха отличени победителите от финалния кръг на Международния конкурс по програмиране CodeIT. Държавният глава беше домакин на церемонията по награждаването и патрон на заключителния етап на състезанието, съобщиха от прессекретариата на президента. Президентът връчи наградата на Мартин Копчев, възпитаник на Природо-математическата гимназия „Акад. Иван Гюзелев“, гр. Габрово, който спечели първото място в Международния конкурс по програмиране CodeIT 2018 година. В конкурса се включиха младежи с интерес в математическите алгоритми и състезателното програмиране, а до финала тази година достигнаха участници от България, Сърбия, Хърватия и Република Македония. „Вашите резултати ни изпълват с надежда и гордост. Българските участници представляват държава с население от седем милиона и въпреки това спорят за призовите места със световни сили в информационните технологии като САЩ, Русия и Китай“, заяви в приветствената си реч към победителите и гостите на събитието президентът. Държавният глава благодари на организаторите и всички партньори на международното състезание за подкрепата и за това, че стимулират интереса на младите хора към информатиката. „Вие работите по един изключително убедителен начин за мира, стабилността, свързаността, приятелството и партньорството в нашия регион“, подчерта Румен Радев.", "date": "2018.06.04", "title": "Радев към български програмисти: Вашите резултати ни изпълват с надежда и гордост (Снимки)"}
{"url": "https://www.24chasa.bg/novini/article/6896970", "text": "Протести срещу поскъпването на горивата в Сърбия са планирани на 8 юни в повечето от градовете в страната, съобщава белградският в. \"Данас\". Протестите се организират чрез Фейсбук. Организаторите призовават гражданите в 17 ч. на 8 юни да блокират с автомобилите си пътя, на който се намират в момента. Организаторите на протеста обясняват в социалните мрежи, че имат три искания. Първото е намаляване на цените на горивата под 110 динара /0,93 евро/ за литър дизел и 120 динара /1,02 евро/ за литър бензин и цените да бъдат валидни за всички бензиностанции в страната, предаде БТА. Второто искане е при ценообразуването първо да се начислява данък върху основната цена на горивата, а към обложената цена да се добави акциз, който да бъде не повече от 50 процента от основната цена на бензина. В своите искания организаторите на протеста са отчели интересите и на притежателите на автомобили на газ, като настояват цената на газа да не надвишава половината от цената на безоловния бензин.", "date": "2018.06.04", "title": "Блокират пътища в Сърбия на 8 юни заради поскъпването на горивата"}
{"url": "https://www.24chasa.bg/novini/article/6896972", "text": "Само чрез мир и толерантност можем да се противопоставим на заплахите за сигурността и живота на хората. Това каза министър-председателят Бойко Борисов по време на Конференция в Тирана, посветена на насилствения екстремизъм, съобщиха от пресцентъра на Министерския съвет. Българският премиер посочи за пример страната ни, където християни и мюсюлмани живеят заедно мирно и се уважават. По думите му усилията на държавите трябва да бъдат насочени към подобряване на координацията и по-близко сътрудничество между страните от Западните Балкани и с международните партньори.", "date": "2018.06.04", "title": "Борисов: Само чрез мир и толерантност можем да се противопоставим на заплахите за сигурността"}
{"url": "https://www.24chasa.bg/novini/article/6896985", "text": "63 623 010,28 лв. от управляваната от Министерството на регионалното развитие и благоустройството Оперативна програма „Региони в растеж“ 2014 - 2020 г. ще бъдат инвестирани по проекта „Изграждане, основен ремонт/реконструкция на 26 училища и детски градини на територията на Столична община”. Близо 58 млн. лв. е стойността на безвъзмездната финансова помощ по проекта. Той, който е част от Инвестиционната програма на Столична община по първата приоритетна ос на ОП „Региони в растеж“, бе одобрен от Управляващия орган на програмата днес, съобщиха от пресцентъра на Министерство на регионалното развитие и благоустройството. Освен основен ремонт или реконструкция, проектът предвижда внедряване на мерки за енергийна ефективност и обновяване на материално-техническата база на включените в приоритета „Образователна инфраструктура“ от Интегрирания план за градско възстановяване и развитие на Столична община учебни заведения. 25 от тях са в районите „Красна поляна“, „Връбница“, „Надежда“ и „Илинден“, които са обособени като Зона с преобладаващ социален характер. Един обект – 9 Френска езикова гимназия „Алфонс дьо Ламартин“, е в Зоната на публични функции с висока обществена значимост в район „Средец“. В рамките на проекта, в район „Красна поляна“ ще бъдат обновени: 57 СОУ „Св. Наум Охридски“, 147 ОУ „Йордан Радичков“ и 123 СОУ „Стефан Стамболов“. В район „Надежда“ със средства от ОП „Региони в растеж“ ще бъдат модернизирани: 102 ОУ „Панайот Волов“, 54 СОУ „Иван Рилски“, 15 СОУ „Адам Мицкевич“, 101 СОУ „Бачо Киро“, 16 ОУ „Райко Жинзифов“, ОДЗ № 15 „Чучулига“, ОДЗ № 90 „Веса Паспалеева“, ОДЗ №115 „Осми март“, ЦДГ № 152 „Връбница“, ЦДГ №170 „Пчелица“ и ОДЗ № 27 „Детска китка“. Учебните заведения, които ще бъдат обновени в район „Връбница“ са 140 СОУ „Иван Богоров“, 70 ОУ „Св. Климент Охридски“, 62 ОУ „Христо Ботев“ и ОДЗ № 42 „Чайка“. В район „Илинден“ ще бъдат ремонтирани 113 СОУ „Сава Филаретов“, 3 СОУ „Марин Дринов“, бивш филиал на Втора АЕГ „Томас Джеферсън“, ОДЗ №179 „Синчец“, ОДЗ №51 „Щурче“, ЦДГ №53 „Света троица“ и Училищен корпус към 43 ОУ „Христо Смирненски“. Чрез дейностите, които ще бъдат изпълнени по проекта, ще се осигури модерна, здравословна и функционална среда с високо ниво на енергийна ефективност в общински детски градини, средни и общообразователни училища на територията на гр. София. Обновената инфраструктура и материално-техническа база в тях ще допринесат за по-доброто качество на образователния и възпитателен процес. С изпълнението на проекта ще се осигурят също равнопоставени условия и достъп до образование за всички деца от посочените столични райони като децата и учениците ще бъдат обхванати в максимална степен и няма да бъде допусната дискриминация.", "date": "2018.06.04", "title": "Ремонтират 26 училища и детски градини в София с близо 64 млн. лв. от програма „Региони в растеж“"}
{"url": "https://www.24chasa.bg/novini/article/6896893", "text": "Отборът на Област Шумен спечели първия полуфинал на образователно-патриотичната кампания на МРРБ „Моят град е моята крепост“, която стартира днес в областния град, съобщиха от пресцентъра на Министерство на регионалното развитие и благоустройството. Над 400 ученици от Североизточна България – областите Варна, Добрич, Силистра, Шумен, Търговище, Разград и Русе, препълниха залата на Младежкия дом, в която протече надпреварата по знания, с водещи актьорите Димитър Рачков и Васил Василев – Зуека. Те „изпитваха“ участниците в три кръга игри с въпроси, свързани с българската история, география, фолклор, както и обновяването на регионите с проекти на Министерството на регионалното развитие и благоустройството. На сцената бе и познатата от телевизионния екран Евелина Павлова, която помагаше на отборите. Официални гости и жури на конкурса бяха министърът на регионалното развитие и благоустройството Николай Нанков, заместник-министър Деница Николова, заместник-министърът на образованието и науката Таня Михайлова, областният управител на Шумен проф. Стефан Желев и кметът на Община Шумен Любомир Христов. Домакините събраха максимален брой точки, с което предизвикаха бурни емоции и радост на своите съграждани. На второ място застанаха представителите на Област Добрич, трети се класира отборът на Област Силистра, четвърто място зае отборът на Област Русе, пети се класираха отборите на областите Разград и Търговище, а участниците от Област Варна останаха седми. Съгласно регламента отборът победител ще представи Североизточния район за планиране на големия финал, който ще се състои през есента в София. Изненадата за участниците и гостите бе появата на известния изпълнител Веселин Маринов, който поздрави всички с изпълнението на песента „За теб, България“, с което нахъса допълнително всички състезатели в патриотичното състезание. „Развълнувам съм от старта на кампанията, която не случайно тръгва от Шумен и района – люлка на българската държавност. За нас политиците е важно да виждаме толкова будни и умни деца, защото всичкото което правим е за Вас - нашето бъдеще, заяви министър Николай Нанков, който бе и председател на журито. Като регионално министерство искаме да създадем усещането у нашите деца, за бъдещите поколения, че в родните им места се случват и то положителни неща, а и във всеки български град, всяка община, областен център има перспектива за развитие. Хората трябва да остават по родните си места, трябва да познават историята и настоящето, коментира министър Нанков. Освен популяризиране на нашата оперативна програма, чрез която финансираме кампанията „Моят град е моята крепост“, патриотичният дух и ценностите, които възпитаваме чрез нея у нашите деца, са наша основна цел, заяви регионалният министър. Получи се уникално мероприятие. Мисля че атмосферата, зарядът, емоцията сред децата бяха невероятни. Те се представиха прекрасно, заяви Николай Нанков след края на състезанието и изказа благодарности към всички присъстващи деца, към местната власт за любезното домакинство и към водещите. Утре - 5 юни, в Кюстендил сили ще премерят ученици от области София-град, София-област, Перник, Пазарджик, Благоевград и Кюстендил. Децата ще премерят знания в три състезателни кръга. В първия всеки отбор ще отговаря на два въпроса от родния му край, като ще трябва да познае обектите от снимката (културна и туристическа инфраструктура, финансирана от ОПРР). Във втори кръг участниците ще трябва да познаят изпълнителя и името на песента, от която ще чуят откъс. Последният кръг ще е колело на късмета с имената на всичките 28 области - всеки отбор отговаря на въпроси за района, който му се е паднал след завъртане на колелото. Петчленно жури ще оценява представянето на учениците. Негов председател е министър Нанков. Децата ще бъдат оценявани още от зам.-регионалния министър Деница Николова, зам.-министъра на образованието и науката Таня Михайлова, както и от кмета и областния управител от града-домакин. Всяко събитие ще бъде съпътствано от атрактивна програма, игра с публиката със забавни въпроси, скечове и музикални изпълнения. За всички участници ще има награди. Ученическите състезания са част от мащабната кампания на МРРБ „Моят град е моята крепост“. Тя ще се разгърне в множество състезания с награди и през лятната ваканция. Инициативата се финансира със средства от Оперативна програма „Региони в растеж“ 2014-2020 г. Утре, 5 юни, министърът  ще бъде на посещение в Кюстендил, където от 13.00 часа в Общинския драматичен театър ще се проведе вторият полуфинал на образователно-патриотичната кампания на МРРБ „Моят град е моята крепост“. В него сили ще премерят ученици от областите София-град, София-област, Перник, Пазарджик, Благоевград и Кюстендил. Водещи на състезанието са актьорите Димитър Рачков и Васил Василев – Зуека, които в игри ще изпитват децата какво знаят за България и за родните си места.", "date": "2018.06.04", "title": "Нанков: Целта на „Моят град е моята крепост“ е да възпитава патриотичния дух и ценностите у нашите деца"}
{"url": "https://www.24chasa.bg/novini/article/6896927", "text": "Апелативната камара на Съда на Босна и Херцеговина е отменила оправдателната присъда на бившия командир от босненската армия по времето на войната Насер Орич, обвинен във военни престъпления срещу сърби в района на Сребреница през юли 1992 г., предаде агенция СРНА, позовавайки се на източници, близки до правосъдието. Съдът е приел жалбата на прокурора по делото във връзка с разминаването в текста на произнесената и писаната присъда, посочва агенцията. Съдът на Босна и Херцеговина произнесе на 9 октомври миналата година оправдателна присъда на Насер Орич и неговия подчинен Сабахудин Мухич по обвинения, че са участвали в убийството на трима сръбски военнопленници през 1992 г. Орич бе съден и оправдан и от Международния трибунал за военните престъпления в бивша Югославия, предаде БТА. В босненската Мюсюлманско-хърватска федерация Насер Орич е смятан за герой, а в Сърбия и Република Сръбска за военнопрестъпник.", "date": "2018.06.04", "title": "Отмениха оправдателната присъда на бивш командир от босненската армия за военни престъпления"}
{"url": "https://www.24chasa.bg/novini/article/6896932", "text": "На \"Нов плаж Свети Влас\" е обособена свободна зона за посетители и са осигурени допълнителни удобства за туристите. Това констатира проверка с участието на министъра на туризма Николина Ангелкова по сигнал, че цялото пространство на ивицата е заето от чадъри и шезлонги, съобщи пресцентърът на Министерството на туризма. Зоната за свободно плажуващи на плажа е обозначена със специална табела, е установила още инспекцията.", "date": "2018.06.04", "title": "След проверка: На \"Нов плаж Свети Влас\" има свободна зона за посетители"}
{"url": "https://www.24chasa.bg/novini/article/6896938", "text": "Върховният лидер на Иран аятолах Хаменей предупреди днес, че страната ще даде \"твърд отговор\" на всяко нападение на враговете си, предаде Ройтерс. Според него балистичната ракетна програма на Иран е от ключово значение за отбраната на страната въпреки западните искания тя да бъде спряна. \"Техеран ще отговори с 10 пъти по-голяма мощ, ако бъде нападнат от враговете си, които не искат да има независим Иран в региона. Нашите врагове водят икономическа и психологическа война срещу нас и новите американски санкции са част от нея\", каза Хаменей в реч, предавана на живо по държавната телевизия, предаде БТА. Той посочи, че Иран няма намерение да ограничава влиянието си в Близкия изток и призова арабската младеж да се противопостави на американския натиск. \"Млади араби, вие трябва да предприемете действия и инициативи, за да поемете своето бъдеще в ръцете си. Някои (правителства) в региона действат като врагове на собствените си народи. Ние ще продължим за подкрепяме потиснатите страни и съпротивителни движения в региона\", подчерта иранският лидер.", "date": "2018.06.04", "title": "Иранският върховен лидер: Ще дадем твърд отговор на всяко нападение на враговете си"}
{"url": "https://www.24chasa.bg/novini/article/6896940", "text": "Опозиционната гръцка дясноцентристка партия Нова демокрация разглежда възможността да предложи вот на недоверие към правителството на Алексис Ципрас в случай, че евентуално споразумение за името със Скопие не бъде подкрепено от по-малкия партньор в управляващата коалиция - партията Независими гърци (АНЕЛ). Това е заявил депутатът от Нова демокрация и заместник председател на гръцкия парламент Никитас Какламанис пред гръцкото радио 24/7, цитирано от вестник \"Катимерини\". Какламанис смята, че развитията по спора със Скопие може да ускорят парламентарните избори и заяви, че цел на Нова демокрация е да постигне абсолютно мнозинство. Той не изключи сътрудничество с други партии по конкретни теми като промяната на изборния закон и ревизията на конституцията на страната, предаде БТА. \"Проблемът е, че Алексис Ципрас преговаря на най-високо възможно равнище за споразумение с Бившата югославска република Македония, без да има подкрепа от парламентарното мнозинство, на което се опира правителството му\", заяви говорителят на Нова демокрация Мария Спираки по радио Скай, цитирана от агенция АНА-МПА. Спираки добави, че \"в момента премиерът и министърът на външните работи преговарят като представители на своите партии, а не като представители на правителството\". Представители на АНЕЛ многократно са заявявали, че не приемат включването на думата \"Македония\" или на нейна производна в името на гръцката съседка.", "date": "2018.06.04", "title": "Заради преговорите с Македония, гръцката опозиция обмисля вот на недоверие на правителството"}
{"url": "https://www.24chasa.bg/novini/article/6896860", "text": "“Фейсбук” е дала достъп до личните данни на потребителите си на най-малко 60 големи производители на телефони, смартфони и други електронни устройства, съобщи в. “Ню Йорк таймс”. Това е ставало през последните 10 г., като повечето от договорите за сътрудничество с тези компании, сред които “Епъл”, “Самсунг”, “Майкрософт”, “Блекбери” и “Амазон” са в сила и до днес. Производителите на смартфони са получили достъп до данните не само на използващите социалната мрежа, но и на техните приятели, при това без тяхното съгласие. Блокирането на функцията “сподели” не винаги помага, разкрива “Ню Йорк таймс”. От “Епъл” обявиха, че фирмата няма същия достъп до социалната мрежа от миналия септември, докато от “Самсунг” отказали да отговорят на въпроси. Говорител на “Блекбери” твърди, че те са използвали данните само за да дават на клиентите си достъп до мрежите и съобщенията им и не са събирали информация за тях. Според “Ню Йорк таймс” процесът е започнал, когато “Фейсбук” се опитвала да заеме доминиращо място сред социалните мрежи. Сключените договори за партньорство обаче поставят под съмнение спазването на собствените правила за личните данни на компанията на Марк Зукърбърг и на изискванията на Федералната комисия по търговия на САЩ. Служители на фейсбук настояват, че тази практика е в рамките на политиките на компанията за неприкосновеност и закона и че не е имало злоупотреби. Според “Фейсбук” тези сътрудничества целят да се предостави най-доброто съдържание на потребителите. Споделeната информация включва местоположение, етническа и политическа принадлежност, житейски статус, месторабота, предстоящи събития и др. Това е поредният скандал, свързан с Марк Зукърбър, след този със сигурността на потребителските лични данни в социалната мрежа и злоупотребите на “Кеймбридж Аналитика”. Компанията, работила по предизборната кампания на американския президент Доналд Тръмп, се бе добрала до данните на над 87 млн. потребители на фейсбук. През април Зукърбърг бе извикан два пъти на изслушване в американския Конгрес. Той обеща да пази по-грижливо личните данни на потребителите. Анализатори обаче твърдят, че “Гугъл” най-много злоупотребява с личните данни на потребителите си. Компанията дава информация какво търсят хората на големите компании без тяхно съгласие.", "date": "2018.06.04", "title": "Фейсбук давал данните ни на  60 мегакомпании"}
{"url": "https://www.24chasa.bg/novini/article/6896987", "text": "Здравните инспектори от Кюстендил взеха кръвни проби на кравата беглец, която премина границата през граничния пункт \"Олтоманци\".Тя прекара две седмици нелегално във ферма в Босилеград. Взетите проби са за някои заболявания и от резултатите ще стане ясно дали животното ще бъде умъртвено или не, предаде  . След първоначалното намерение на здравните инспектори кравата Пенка да бъде умъртвена се оказа, че има и друг вариант - да бъде поставена под карантина и да бъде изследвана. Това стана обаче едва след като ви разказахме за случая, който предизвика голям обществен интерес. От агенцията по безопасност на храните, които днес взеха кръвните проби, заявиха че от страна на фермера има нарушение на европейското законодателство, свързано с транспортирането на живи животни. \"Искам да ви кажа, че европейското законодателство е много ясно, ние сме страна членка на ЕС вече 11 г. и заради единични случаи като на г-н Харалампиев от Мазарачево, законодателството не би трябвало да се нарушава, така че решението по отношение на кравата все още предстои, от друга страна, законодателството е създадено да служи и на хората\", заяви д-р Велка Войнова, временно изпълняващ длъжността директор на ОДБХ в Кюстендил. Собственикът на кравата, която след 3 месеца трябва да роди теленце, смята, че законът не е справедлив. \"Защото като минават животните, ние сме погранична зона - няма начин да не минат животни, е сега, че минала законно или незаконно, е отделен въпрос, но може на всеки да се случи мой колега. Тя си ходи на екскурзия какво да направим и от тази екскурзия искат да я екзекутират, да я унищожат, макар че ми е болно, вече с ирония със смях го казвам\", каза той. Здравните инспектори казаха, че ако кравата бъде умъртвена, собственикът й няма да получи финансово обезщетение, защото е виновен, че е изгубил животното.", "date": "2018.06.04", "title": "Здравни инспектори взеха кръвни проби на кравата-беглец Пенка"}
{"url": "https://www.24chasa.bg/novini/article/6896992", "text": "Железницата трябва да бъде спасена, защото БДЖ сама по себе си е структуроопределяща компания. Как и по какъв начин е върпос на анализи и мерки, които трябва да се предприемат, това обясни  бившият министър на транспорта Кристиан Кръстев. Той разказа, че последно на влак съм се возил през 2013 година. \"Беше много хубав влакът, защото беше чисто нов', допълни Кръстев. \"По отношение на инфраструктурата е направено изключително много, това е Национална компания \"Железопътна инфраструктура\", това е държавно предприятие, цялата инфрастртуктура е държавна и държавата е направила много за инфраструктурата и продължава да прави. По отношение обаче на подвижния състав -в случая на БДЖ - това е търговско дружество, което не се справя добре или поне от времето,в което аз съм имал възможността да бъда министър на транспорта смятам, че не е напреднало, напротив- компанията върви назад\", смята той.", "date": "2018.06.04", "title": "Бившият транспортен министър Кръстев: Железницата трябва да бъде спасена"}
{"url": "https://www.24chasa.bg/novini/article/6897031", "text": "\" \", заявява евродепутатът Ангел Джамбазки. Това съобщиха от пресцентъра на ВМРО. \"Почивката след 21 дни остава, но никъде не се казва мястото, където тя трябва да бъде извършена. Най-голямата победа, която постигнахме е, че директивата за командироване няма да се отнася за транспортните работници\", допълва той. \"Показахме, че заедно можем да се преборим. Разбихме на пух и прах твърдението, че малките държави не ги зачитат. Благодаря на всички, с които водехме тази битка. Но да не се отпускаме. Има още стъпки, докато доведем войната до край. Защото в единството е силата!\", завършва Джамбазки.", "date": "2018.06.04", "title": "Ангел Джамбазки за пакета „Мобилност”: Победа в битката дано и във войната"}
{"url": "https://www.24chasa.bg/novini/article/6897033", "text": "\"Ако искаме Европа да играе във Висшата лига на цифровите лидери, трябва да насърчим по-голямото участие на жените в технологиите. Бъдещето на Европа е цифрово, но то трябва да бъде изградено около идеята да служи на хората - както на мъжете, така и на жените. Хората трябва да останат управляващи машините и всички процеси, свързани с цифровите технологии, и ползите да са за всички. В тази цифрова трансформация жените имат ключова роля и на всички нива, трябва да работим така, че да им дадем възможности да бъдат лидери, професионалисти, предприемачи\", заяви еврокомисарят по цифровата икономика и цифровото общество Мария Габриел на Глобалния форум на жените лидери в София \"Да вдъхновим дигиталните лидери на бъдещето\", който се организира под неин патронаж, съобщиха от Представителството на ЕК в България. Наблягайки на данните от последното проучване \"Жените в дигиталната ера\", българският еврокомисар е очертала някои от основните предизвикателства пред жените в цифровия сектор и възможните отговори. \"По-малко от един на всеки пет специалисти в информационните и комуникационните технологии е жена. По подобен начин стоят нещата и с жените, завършващи инженерни и природо-математически науки - техният брой е все още прекалено малък. Жените не са достатъчно добре представени в управлението на компаниите, особено в онези, занимаващи се с технологии. Едва 1/3 от всички европейски предприемачи са жени, а в сектора на информационните и комуникационните технологии - едва 1/5. Освен това, само 17 процента от експертите по киберсигурност са жени\", е коментирала Мария Габриел. Тя е апелирала за насърчаване на момичетата да изберат образование в точните, инженерните, математическите науки и технологиите, защото им липсва вдъхновение и ролеви модели. По отношение на предприемачеството сред жените, Мария Габриел е информирала, че Европейската комисия финансира т.нар. WeHubs - първата европейска общност, която свързва бизнес екосистемите, в подкрепа на женското предприемачество в цифровия сектор. Интересен е парадоксът, че жените предприемачи са много по-малко, а в същото време предприятията, управлявани от жени, са с до 63 процента по-добри финансови резултати от тези, ръководени от мъже, е посочила тя. Българският еврокомисар е информирала на форума и за предстоящи инициативи. На 19 юни в Брюксел ще се състои конференция под мотото Digital4Her, а на 26 юни на Дигиталната асамблея в София ще има панел, посветен на жените като двигател на цифровата трансформация не само в ЕС, но и извън него. Не бива да допускаме цифрово разделение между българските граждани. Това изисква равен достъп до образование по отношение на цифровите технологии и равен достъп до цифрови услуги, е коментирал председателят на Държавната агенция \"Електронно управление\" /ДАЕУ/ Атанас Темелков на Глобалния форум на жените лидери в бизнеса, цитиран от пресцентъра на ДАЕУ. Темелков е посочил, че едно от най-големите предизвикателства пред електронното управление в България е как гражданите да бъдат мотивирани да изискват и да използват електронни услуги, включително електронно банкиране и онлайн пазаруване.", "date": "2018.06.04", "title": "Мария Габриел: Трябва да насърчим по-голямото участие на жените в технологиите"}
{"url": "https://www.24chasa.bg/novini/article/6895356", "text": "Млада учителка губи десния си крак до коляното, блъсната от 19-годишен шофьор, а нейните ученици ѝ помагат в събирането на средства за модерна протеза. 37-годишната Златка Анастасова преподава по предметите от философския цикъл в столичното 57-о спортно училище “Св. Наум Охридски”. На 22 февруари сутринта тя излиза от дома си в софийския кв. “Люлин” и застава на светофара, за да пресече и да се качи в колата си на път за гимназията. “Чаках да пресека и в последния момент която не върви по пътя, а идва към мен”, разказва Анастасова. След удара тя е в съзнание, моли се да няма по-сериозни травми на гърдите, таза или другаде. Още в операционната разбира, че има много малък шанс да запази крака си, тъй като костта стърчала, а лекари се консултирали какво да правят. “На мен ми казаха за ампутацията ден или два преди нея. Тя беше на 2 март. През цялото време - от катастрофата до ампутацията, аз живеех с мисълта, че няма да имам крак”, казва учителката. Малко психиатър, лежал в концлагер. “В теорията си той описва как, намирайки смисъла на живота, можеш да преодолееш страшно много неща. Дори я препоръчвах на учениците си, защото шлифова духа. Не мога обаче да кажа, че прочитайки една книга, се научаваш как да имаш силен дух”, казва Анастасова. Тя прекарва в реанимация 2 седмици, а мъжът ѝ, който бил в чужбина по време на катастрофата, се прибира още на следващия ден и е неотлъчно до нея. Преподавателите в училището пък казват на 12-годишната ѝ дъщеря за инцидента и я приютяват в първия ден. Учениците от 12-и клас, чиято класна е Златка, през цялото време се интересували от състоянието ѝ. В първия ден след изписването ѝ от реанимацията, където не се допускат телефони, те видели, че е онлайн във фейсбук, и ѝ писали. Питали я как е и кога могат да я посетят. При посещението абитуриентите се интересували как могат да помогнат. Анастасова се радва, че не изглеждали притеснени. След като научили, че класната им вече няма нужда от кръв, решили да дарят за други нуждаещи се. Идеята била прегърната и от преподаватели и родители на ученици. Така само за 2 часа 27 души дарили кръв в един от центровете в София. Междувременно се разбрало, че протезите са много скъпи, и учителката и семейството ѝ Държавата осигурява помощно средство, но само най-базовия модел. “Говорих с други хора и те ми казаха, че той е страшно неудобен, изпитваш болка и буквално само се подпираш на него”, обяснява учителката. “Има най-различни протези. Като при автомобилите е - има нисък, среден, висок клас. Тази, която може да ми позволи да се движа бързо, да ходя по неравен терен, е с микропроцесор в коляното. В него се закодират движения и де факто това ти позволява да извършваш максимално близки до твоя естествен ход. Всичко друго е на типа на патерицата - здравия крак го сгъваш, движиш, а с другия само се подпираш”, казва Анастасова. Тя вече е ходила да ѝ взимат мерки, докато сумата по сметката ѝ се събира. До момента там има около 33 000 лв., а са ѝ необходими 58 000. “Освен по банковата сметка мои познати ми носят пари и на ръка. В Сандански, откъдето съм, също има кутии из града”, казва преподавателката. Голяма подкрепа по време на възстановяването оказва дъщеря ѝ. В началото момичето мислело, че майка ѝ е със счупен крак. “Това не звучи толкова страшно. Тя постепенно разбра останалите детайли, но го прие много геройски”, обяснява майката. нито показало, че му е тежко. “Даже напротив. Казва ми “Я не се глези, можеш и това”. Преди дни детето дори помолило майка си да го заведе на тренировка. Анастасова обяснила, че е изморена, но след 30-минутни молби все пак склонила. Въпреки проблемите с крака учителката не престанала да се интересува от класа си. “За първи път съм класна и може би затова децата са ми много мили”, казва тя. Разпитала всички как са се справили на матурите и е убедена, че са изкарали. Не пропуснала и абитуриентския бал, на който отишла с патерици. “Даже танцувах”, казва жената. Подготвила специални послания за учениците си, които написала на папируси. Анастасова смята да се върне на работа още през септември. Надява се дотогава да е с новата протеза. Готова е да стане класна на нов клас. “Даже се чудех дали ще ми дадат 5-и или 8-и. За мен е по-добре да са по-големите, защото с по-малките няма да имам часове освен тези в час на класа”, казва жената. Тази година трябвало да завърши и да я сертифицират за преподавател по програмата “Заедно в час”, но заради катастрофата ще се дипломира през 2020 г. Междувременно от Софийската районна прокуратура е започнало разследването на катастрофата. 19-годишният шофьор, блъснал учителката, все още не е обвинен. Причината е, че се чакат автотехническа и съдебномедицинска експертиза.", "date": "2018.06.04", "title": "Учителката с ампутиран крак след катастрофа танцувала на бала с патерици"}
{"url": "https://www.24chasa.bg/novini/article/6897046", "text": "Турция и САЩ са се договорили за график за изтеглянето на кюрдските бойци от сирийския град Манбидж, съобщи говорителят на турското правителство, цитиран от Ройтерс. Бекир Боздаг посочи, че Турция и САЩ също така са се споразумели по какъв начин да стане отстраняването на кюрдските бойци от Манбидж. Турция може да навлезе в Кандил във всеки момент, ако това е необходимо. Турция има право да извършва операции срещу всякакви заплахи за националната си сигурност, включително в Кандил, посочи още Боздаг. През последните 35 години в този район са разположени лагери на Кюрдската работническа партия (ПКК). Турският министър на вътрешните работи Сюлейман Сойлу заяви снощи, че турските военни се насочват към района на планината Кандил. Групировката ПКК, която води въоръжена борба срещу турската държава от 1984 г., се разглежда като терористична организация от Анкара, ЕС и САЩ. По-рано днес САЩ и Турция одобриха пътна карта за стабилизиране на сирийския град. Турският външен министър Мевлют Чавушоглу е на посещение в САЩ, по време на което обсъди с американския държавен секретар пътната карта за Манбидж.", "date": "2018.06.04", "title": "Турция и САЩ се договориха за график за изтегляне на кюрдските бойци от Манбидж"}
{"url": "https://www.24chasa.bg/novini/article/6896882", "text": "Решението за гръцкия дълг ще бъде взето своевременно преди изтичането на спасителната програма, заяви заместник говорителят на германското министерство на финансите Жанет Швамбергер в коментар за неспособността на Вашингтонската група да постигне споразумение, съобщава гръцкият вестник \"Катимерини\", като се позовава на агенция АНА-МПА. Швамбергер обаче е подчертала, че няма промяна в позицията на Берлин по въпроса, предаде БТА. Според \"Файненшъл таймс\" консултациите между високопоставени европейски представители за следващите стъпки по отношение на Гърция ще продължат в четвъртък в Париж. Разговорите на финансовите министри на Германия и на Франция с директора на МВФ в Канада не са довели до преодоляване на споровете, макар че различията между двете страни са намалели, твърдят източници на \"Файненшъл таймс\". Времето за финансовото включване на МВФ в програмата свършва, което според \"Файненшъл таймс\" означава, че се проучват други варианти за участие на фонда в дискусиите за устойчивостта на гръцкия дълг. Говорителят на гръцкото правителство Димитрис Дзанакопулос е заявил пред гръцкото радио \"24/7\", че евентуално неучастие на МВФ в спасителната програма в никакъв случай няма да блокира преговорите за гръцкия дълг и няма да повлияе на доверието в изхода на страната от кризата през август. Според Дзанакопулос липсата на решение на Вашингтонската група е била очаквана. Той заяви, че няма проблем по отношение на окончателното решение за гръцкия дълг, защото въпросът е уреден с решението на Еврогрупата от 15 юни 2017 г., според което трябва да бъде извършена такава промяна в профила на гръцкия дълг, че средносрочните нужди на страната от финансиране да не надхвърлят 15 процента от БВП.", "date": "2018.06.04", "title": "Германия: Ще вземем решението за гръцкия дълг преди края на спасителната програма през август"}
{"url": "https://www.24chasa.bg/novini/article/6896866", "text": "Всичките осем турски военни, които избягаха в Гърция след опита за преврат в Турция през 2016 г., са били пуснати на свобода в очакване на решение по молбите им за убежище. Това съобщи техният адвокат, цитиран от Асошиейтед прес. По думите на Омирос Зелиос и последният от клиентите му е бил освободен от ареста миналата седмица. Всички те живеят на тайно място при строга полицейска охрана. Гръцки съдилища отхвърлиха неколкократните искания на турската страна те да бъдат екстрадирани, за да се изправят пред обвинения за участие в опита за преврат, с мотив, че няма да получат справедлив процес в Турция. Това влоши отношенията между двете съседни държави, които са исторически съперници в региона, предаде БТА. Досега един от турците е получил безвъзвратно убежище, независимо че гръцкото правителство се опита да блокира решението. По случаите на останалите все още не е взето решение.", "date": "2018.06.04", "title": "Всичките осем военни, избягали в Гърция след неуспешния преврат в Турция, са на свобода"}
{"url": "https://www.24chasa.bg/novini/article/6896870", "text": "Постигнахме пълна победа с пакета \"Макрон\" - той няма да засегне превозвачите. Това заяви пред \"24 часа\" евродепутатът от ГЕРБ/ЕНП Андрей Новаков. Като капитулация на пакета “Макрон\" определи той одобрените от комисията по транспорт на Европейския парламент промени в пакета за мобилност. Новаков е единственият български евродепутат, който имаше право да гласува днес и е един от авторите на одобрените поправки. Ето какво каза за днешното гласуване той: \"Считам, че това  беше безусловна капитулация на този пакет първо, защото отпадна тоталната забрана за използване на кабините на камионите за почивка. Отпадна изискването на всеки три седмици шофьорите да се прибират вкъщи, а също така отпадна и намерението на Комисията международните шофьори да попадат в обхвата на Директивата за командированите работници - с други думи на всеки 72 часа, прекарани в някоя страна членка да бъдат налагани местните изисквания и местното законодателство.\"", "date": "2018.06.04", "title": "Първо в \"24 часа\": Победа за българските превозвачи, капитулация на пакета \"Макрон\""}
{"url": "https://www.24chasa.bg/novini/article/6896869", "text": "В рамките на провеждащото се в Люксембург заседание на Съвета „Правосъдие и вътрешни работи“ министър Валентин Радев се срещна с австрийския си колега Херберт Кикл, съобщиха от пресцентъра на МВР. Двамата обсъдиха различни аспекти и практики от настоящото председателство на България на Съвета на ЕС в областта на вътрешните работи с оглед бъдещите отговорности, които ще поеме Австрия от 1 юли. За България това беше голямо предизвикателство. Поставихме си амбициозни приоритети, зададени и от актуалния дневен ред на ЕС. Стартирахме председателството с десет законодателни предложения в процес на преговори с ЕП, отбеляза българският вътрешен министър. До момента финализирахме преговорите с Европейския Парламент по две законодателни предложения (ETIAS и eu-LISA). До края на юни се надяваме да приключим преговорите по още шест – три в областта на убежището (Директивата за условията за прием, т.н. Квалификационен регламент и Регламента за презаселване) и трите регламента за ШИС. Оптимисти сме също, че ще можем да постигнем общ подход на Съвета по Процедурния регламент, Визовия Кодекс и двете законодателни предложения за оперативната съвместимост. Продължаваме да търсим пробив и по Шенгенския граничен кодекс. Министър Радев изрази надежда в рамките на утрешното заседание да се проведе и конструктивна дискусия по предложения от България балансиран текст, свързан с Регламента Дъблин, на чиято основа лидерите да вземат и най-доброто решение. Оставяме ви добро наследство, което вярвам, ще продължите в дух на последователност. Като част от духа на приемственост в рамките на триото председателства, Валентин Радев увери австрийския си колега, че винаги може да разчита на помощ от наша страна, жест, който ние получихме от Естония. Двамата вътрешни министри оцениха високо дългогодишното отлично двустранно сътрудничество, както и изградените във времето добри контакти на експертно ниво.", "date": "2018.06.04", "title": "Министър Радев към австрийския си колега: Винаги може да разчитате на нашата помощ"}
{"url": "https://www.24chasa.bg/novini/article/6896711", "text": "Вицепремиерът и министър на външните работи Екатерина Захариева прие делегация на Конституционния съд на Република Македония, водена от неговия председател Никола Ивановски, съобщиха от пресцентъра на МВнР. На срещата са присъствали и председателят на българския Конституционен съд Борис Велчев, по чиято покана се осъществява посещението на македонската делегация, както и съдии от българския Конституционен съд. Министър Захариева е подчертала, че през последните месеци се провеждат много срещи между представители на различните власти на Република България и Република Македония и сътрудничеството между двете страни се развива интензивно на различни нива. По думите на Захариева това е поредното доказателство за положителните резултати от усилията на правителствата на премиера Борисов и премиера Заев за изграждането на добросъседски и партньорски отношения между двете страни. \"Тръгнахме от много ниско ниво, но само за осем месеца успяхме да преодолеем някои от проблемите помежду си и да изградим истинско доверие. Това е добра основа и допълнителен стимул за активизирането на контактите между бизнеса и гражданите, които вече откликват на постигнатото на политическо ниво\", е отбелязала Екатерина Захариева. Тя е посочила като пример данните за сериозен ръст в двустранния стокообмен, най- високият за последните 10 години - 11 на сто, както и ръст в областта на туризма. Вицепремиерът е представила пред гостите си усилията, които България полага като председател на Съвета на ЕС за европейската перспектива на страните от Западните Балкани. Тя е припомнила резултатите от Срещата на върха, на която страна ни бе домакин през май. Радвам се, че тази необратимост на европейската перспектива на Западните Балкани, за която работихме толкова много, се случи и този приоритет ще бъде продължен и от следващите председателства на ЕС, е отбелязала Захариева. По време на срещата Никола Ивановски е представил структурата, устройството и компетенциите на КС на Република Македония и е изтъкнал доброто сътрудничество с българските си колеги. Председателят на българския Конституционен съд Борис Велчев е заявил, че като българин е много горд от това, което правителството ни върши през последните месеци. Той е изразил надежда започнатото от страната ни като председател на Съвета на ЕС да бъде продължено и Република Македония да постигне членство в ЕС. Министър Захариева е подчертала, че подкрепата ни към Република Македония няма да приключи с шестте месеца на Председателството. \"България е безкористна и искрена в помощта си. Искаме всички наши съседи да са стабилни и проспериращи\", е посочила тя.", "date": "2018.06.04", "title": "Захариева към Македония: Успяхме да изградим истинско доверие помежду си"}
{"url": "https://www.24chasa.bg/novini/article/6896718", "text": "Окръжният съд в Габрово остави за постоянно в ареста 60-годишен мъж, заклал брат си в дряновското село Скалско. Драмата се разиграла около 17.30 ч. на 1 юни, когато след битов скандал в частен дом бил подаден сигнал, че 57-годишен мъж е изпаднал в безпомощно състояние. Към мястото незабавно били насочени екипи на полицията и на ЦСМП. При пристигането на адреса, медицинският екип е установил смъртта на мъжа. При огледа по тялото му са открити множество следи от удари с нож. В хода на предприетите действия е задържан 60-годишният извършител на престъплението. По първоначални данни скандалът между двамата е възникнал след употреба на алкохол от страна на извършителя. Мотивът за спречкването, завършило фатално, се изяснява. По-възрастният не е отрекъл, че е нанесъл ударите. Тялото на починалия е транспортирано в МБАЛ-Габрово за съдебномедицинска експертиза. Под ръководството на Окръжна прокуратура -Габрово се извършват процесуално-следствени действия - огледи, разпити на свидетели, назначават се експертизи. Действията по разследването продължават.", "date": "2018.06.04", "title": "Оставиха в ареста мъж, заклал брат си в дряновско село след запой"}
{"url": "https://www.24chasa.bg/novini/article/6896722", "text": "Пациентите ще могат да постъпват в болница и с изследвания, направени в друго лечебно заведение. Това каза на семинар за журналисти д-р Гева Стоилова от дирекция \"Болнична помощ\" към НЗОК. При постъпване в болница ще могат да се представят и рентгенови снимки, направени в друго лечебно заведение, като приемащата болница няма да връща пациента, ако той няма предварително направени изследвания, подчерта Стоилова, цитирана от БТА.  В областта на онкохематологията НЗОК ще заплаща на болниците за всеки случай на приложено количество лекарствено вещество в съответните мерни единици за милиграми спрямо телесното тегло на пациента. Ще бъде проследявано остатъчното количество от лекарството. Разтварянето на цитостатиците ще бъде задължително в болнични аптеки, които имат лиценз за това и ще се извършва от фармацевти, а не както досега в лаборатории, в отделение или в пациентските стаи. Комисиите по онкохематология и онкологични заболявания вече ще издават в началото на лечението или при смяна на терапията на пациента електронни протоколи. Целта е да се увеличи контрола върху терапиите, както и проследяването й. В новия Национален рамков договор е създадена възможност в населени места без или с недостатъчно специалисти тяхната дейност да се поеме от общопрактикуващи лекари, имащи специалност. Те ще могат да работят и в спешни кабинети. Ако районната здравна каса констатира тенденция за изпреварващо достигане на лимита на бюджета на болница или надхвърляне на използваемостта на леглата, ще се извършват внезапни проверки. При епидемичен взрив в рамките на епидемията, при определени условия, ще могат да се отчитат повече пациенти и да се заплати по-висока стойност. Ако в определена болница няма инфекциозно отделение или клиника, пациентите под 18-годишна възраст ще може да се хоспитализират в отделение по детски болести, но в режим на изолация. От тази година специалистите по анестезиология и интензивно лечение, както и по неонатология, по изключение ще могат да сключват трудови договори за допълнителен труд.", "date": "2018.06.04", "title": "Пациентите могат да влизат в болница и с изследвания, направени в друга"}
{"url": "https://www.24chasa.bg/novini/article/6896725", "text": "Руският актьор Леонид Неведомски от трупата на театър \"Товстоногов\" почина на 79-годишна възраст, съобщи ТАСС. Леонид Неведомски е роден на 13 октомври 1939 г. в град Витебск (Беларус). За своите 51 години актьорска работа той е изпълнил над 40 роли на сцената на Големия драматичен театър \"Товстоногов\" в Санкт Петербург, предаде БТА. Филмовата му кариера, започнала през 60-те години на миналия век, наброява над 100 заглавия. Актьорът става известен с ролята на Павел Олеванцев във филма на Олег Бондарев \"Мащеха\" (1973). Повечето от ролите му са на военнослужещи. Неведомски почти не е играл отрицателни персонажи.", "date": "2018.06.04", "title": "Почина руският актьор Леонид Неведомски"}
{"url": "https://www.24chasa.bg/novini/article/6896716", "text": "Разговорите между Атина и Скопие за намиране на решение на спора за името на Република Македония и възможностите за вдигане на схизмата на непризнатата Македонска православна църква са били сред темите на разговорите на Вселенския патриарх Вартоломей в Атина с гръцкия премиер Алексис Ципрас и архиепископа на Атина Йероним. Това съобщава гръцкият вестник \"Катимерини\", като се позовава на информации на телевизия ЕРТ и агенция АНА-МПА. Гръцкият премиер е приветствал усилията на Вселенския патриарх за \"положително разрешаване на църковната страна на споровете, които съществуват между Гърция и Бившата югославска република Македония\", предаде БТА.  Темата за непризнатата Македонска православна църква е била обсъдена и на разговора на Вартоломей с архиепископа на Атина Йероним. Според информацията Гръцката църква и Вселенската патриаршия са изразили задоволство от развитието по въпроса за \"Църквата на Бившата югославска република Македония\" и в скоро време искането й за влизане в лоното на Вселенската патриаршия под името \"Охридска архиепископия\" ще бъде разгледано от Светия синод във Фенер (седалището на Вселенската патриаршия в Истанбул).", "date": "2018.06.04", "title": "Патриарх Вартоломей обсъди с Ципрас вдигането на схизмата на Македонската \nправославна църква"}
{"url": "https://www.24chasa.bg/novini/article/6896734", "text": "Гърция допълнително облекчи днес правилата за теглене в брой от банките, като повиши месечния максимум от 2300 на 5000 евро, съобщава агенция ДПА. Гръцкото финансово министерство е обявило, че също така е увеличило лимита за пренасяне на валута в брой през границата от 2300 на 3000 евро в рамките на третото облекчаване на капиталовия контрол в страната от налагането му през 2015 г. Също в понеделник гръцката статистическа служба ЕЛСТАТ обяви, че икономическият растеж през първото тримесечие е достигнал 2,3 процента. Това означава, че страната има необходимия темп, за да постигне целта за растеж от 1,9 процента през финансовата 2018 г. Левият премиер Алексис Ципрас наложи лимити на тегленията в брой и на разрешената за пренасяне през границата валута в брой по време на дълговата криза през 2015 г. в опит да пресече изтичането на капитали от страната, предаде БТА. Преди това много гърци теглеха парите си от банките заради опасенията си, че финансовите институции може да фалират. Все още не е ясно кога ще бъдат вдигнати всички мерки за контрол, но местни експерти предвиждат, че това може да стане заедно с изтичането на международния спасителен пакет за Гърция. Настоящият пакет, трети след финансовия крах на Гърция, изтича през август и се очаква, че след това страната ще се завърне на капиталовите пазари.", "date": "2018.06.04", "title": "Гърция допълнително облекчи правилата за теглене в брой от банките"}
{"url": "https://www.24chasa.bg/novini/article/6896685", "text": "Очаква се 7 или 8 фирми да участват в конкурса за нов боен самолет за нуждите на армията, съобщи във Велико Търново депутатът от Патриотичния фронт Милен Михов. Той каза, че във вторник проектът за инвестиционен разход ще бъде подложен на гласуване в Комисията по отбрана в парламента, на която е член. \"Новото е, че досега се говореше за 8 самолета, а сега е заложено \"най-малко 8\", което означава, че конкурсът може да бъде спечелен и с оферта за повече изтребители на същата цена. Задължително изискване към фирмите е освен машините, да изгради в България мощности за ремонт и поддръжка на този самолет, нещо, коетодосега го нямаше в никой конкурс\", посочи Михов. Финансовата рамка за новите изтребители се запазва – 1,8 млрд. лева с ДДС, като предложението е машините да бъдат закупени разсрочено за 12 години, уточни още доц. Михов. Задължително условие към фирмите е те да бъдат от натовски държави или от държави – членки на ЕС. \"Очаквам до две седмици да влезе за гласуване в пленарна зала. Сроковете са доста къси, предвижда се до 120 дни да бъде сключен договор със спечелилата фирма, а до 2 години да имаме първите самолети“, коментира още доц. Михов. На гласуване в комисията ще бъде подложен и проект за инвестиционен разход за бойна машина на пехотата. Заделени са 1,4 млрд. лева за превъоръжаване на 61- ва Стрямска механизирана бригада, като ще бъде обявен търг за 150 БТР. \"Бойната машина да се сглобява в България, е записано като условие в поръчката\", посочи депутатът. \"Това е само началото на превъоръжаването на Сухопътни войски, по груби изчисления ще са нужни поне 10 млрд. лв\", каза Михов. На 11 и 12 юни в НВУ \"Васил Левски\" ще има изнесено заседание на парламентарната комисия по отбрана, съобщи още депутатът. \"Това е жест към военния университет, който тази година чества своя 140-годишен юбилей\", каза Михов. Той припомни, че Министерството на отбраната е отпуснало на НВУ 16 млн.лева целева субсидия за ремонти и закупуване на ДМА с оглед увеличаващият се брой на курсантите във военния университет.", "date": "2018.06.04", "title": "Очаква се 7-8 фирми да участват в конкурса за нов боен самолет"}
{"url": "https://www.24chasa.bg/novini/article/6896752", "text": "Министърът на туризма Николина Ангелкова разясни новите предложения за промени в Наредбата за категоризацията и прекатегоризацията на местата за настаняване и заведенията за хранене пред представители на туристическия по време на среща в Равда. Целта е да бъде облекчена работата на бизнеса. За срещата информираха от Министерството на туризма. Оттам добавиха, че измененията в Закона за туризма за намаляване на административната тежест бяха приети от народното събрание и сега предстои поднормативната уредба също да бъде приведена в съответствие. С промените отпадат изискванията за редица документи, с което ще се оптимизира и съкрати времето за работа на администрацията, посочи още тя. Водим последователна политика за увеличаване на туристопотока към България и данните за нощувките в област Бургас и заявените полети показват, че усилията дават резултат, заяви министърът по време на срещата. За първото тримесечие област Бургас отчита ръст на нощувките. Прогнозите са това лято чуждестранните посещения у нас да нараснат с около 5 процента, а приходите от международен туризъм да са близо 4 милиарда лева, предаде БТА. От юни до септември миналата година у нас са посрещнати 5,3 милиона туристи, а постъпленията от тях са 3,7 милиарда лева, съобщиха още от министерството. Положително влияние ще окаже и откриването на новия четирилентов път Бургас - Слънчев бряг в средата на юни, което ще облекчи трафика и ще улесни значително пътуването към морето, коментира министърът. Ангелкова напомни, че ще зачестят и проверките по плажовете за спазване на законодателството и договорите на концесионерите и наемателите. Ще се следи за поставянето на спасителни постове, медицински пунктове и преместваемите търговски обекти, дали отговарят на одобрената схема. Друг акцент в изказването на Ангелкова бе рекламната кампания- Бургас, Равда и Несебър ще бъдат рекламирани по CNN, BBC и Euronews. Освен това районът е включен в 12-е винено-кулинарни дестинации и 7-е балнео и СПА дестинации. Министерството на туризма подготвя и обявяването на 2019-а за година на туризма на Русия в България и на България в Русия. За инициативата има политическа подкрепа от премиера Бойко Борисов и президента на Русия Владимир Путин.", "date": "2018.06.04", "title": "Категоризацията на местата за настаняване ще става по-бързо и с по-малко документи"}
{"url": "https://www.24chasa.bg/novini/article/6896759", "text": "Премиерът Бойко Борисов беше удостоен с Медала за признателност – най-високото отличие, присъждано от министър-председателя на Албания. Наградата му беше връчена от Еди Рама за неоспоримите заслуги на Борисов за работата му по европриобщаването на държавите от Западните Балкани. Това съобщиха от пресцентъра на Министерския съвет. „Признателни сме, че през тези 6 месеца работехте активно за европерспективата на всички балкански страни, посочи премиерът Еди Рама. Той изрази надежда, че доброто сътрудничество и приятелство между двете страни ще продължи. „Ние сме едно голямо европейско семейство. Балканите са част от него, така че полагаме усилия, но и работата на вашия политически елит е изключително важна“, каза министър-председателят Бойко Борисов. По думите му колкото по-бързо се развиват и съединяват западнобалканските държави чрез цифрова и транспортна инфраструктура, толкова по-бързо регионът ще забрави за войните.", "date": "2018.06.04", "title": "Еди Рама връчи най-високото отличие - медал за признателност, на Борисов (Снимки)"}
{"url": "https://www.24chasa.bg/novini/article/6896768", "text": "Председателят на Държавната агенция за закрила на детето (ДАЗД) д-р Елеонора Лилова бе домакин на координационна среща за зачестили случаи на български граждани, декларирали проблеми със социалните служби в Норвегия и други страни. Това съобщиха пресслужбата на ДАЗД, цитирани от БТА. Повод за срещата е била жалбата от Цветелина Уланд, която е потърсила съдействие от българските институции за защита правата на двете й деца, които имат двойно гражданство. На 25 април 2018 г. децата й са били изведени от семейството от органите за закрила на детето в Норвегия и са настанени в различни приемни семейства. На срещата днес в ДАЗД са се обсъдили механизми за синхронизирани действия на институциите по тези случаи, както и превантивните мерки, които следва да се предприемат за информирането на българските граждани, отглеждащи децата си в чужбина. Цветелина Уланд е присъствала на срещата и е поела ангажимент да предостави всички документи, свързани със съдебните дела, които води в Норвегия. Органите по закрила на детето ще използват всички правни и дипломатически механизми за защита правата на двете деца. В работната среща са участвали също заместник-омбудсманът доц. д-р Диана Ковачева, заместник-министърът на външните работи Георг Георгиев, Димитър Арнаудов - директор на Дирекцията \"Консулски отношения\" в МВнР, Мария Спасова - директор на Дирекцията \"Права на човека\" в МВнР, Милена Първанова - директор на Дирекцията \"Международна правна закрила на детето и международни осиновявания\" в Министерството на правосъдието, експерти от ДАЗД и от трите ведомства.", "date": "2018.06.04", "title": "Държавна агенция нищи случаите с отнетите от родителите българчета в Норвегия"}
{"url": "https://www.24chasa.bg/novini/article/6896762", "text": "Броят на новородените в Косово е преполовен в сравнение с този преди 40 години, но въпреки това Косово си остава лидер в региона по естествен прираст на населението, предаде агенция МИА. Косовската телевизия Т7 съобщи в емисия, посветена на раждаемостта, че през последните две години в страната са родени над 60 000 бебета, но за разлика от по-рано, когато косовските семейства са имали по 7, 8, дори и 10 деца, сега имат средно по 4. Освен това все по-голям става броят на младите двойки, които планират само 2 или 3 деца в семейството си, предаде БТА. Експертът по демография Рифат Бляку приписва спада в естествения прираст на населението на икономически, социални и психологически фактори. През 2016 г. в Косово са родени 30 000 бебета, а през 2017 - 31 000.", "date": "2018.06.04", "title": "Броят на новородените в Косово наполовина в сравнение с преди 40 години"}
{"url": "https://www.24chasa.bg/novini/article/6896780", "text": "„Бюрокрацията и финансите погребаха ценностите и човешките права. Най-голямата опасност пред Европа днес е отказът от защита на човешки права. До това доведоха многото кризи, които връхлетяха ЕС, и неспособността му да се справи с тях. Съществува реален риск да превърнем Стария континент в място на национализъм, шовинизъм, ксенофобия и популизъм.“ Това заяви вицепрезидентът Илияна Йотова на среща на „Дондуков“ 2 с делегация от бивши евродепутати от различни държави членки. Асоциацията на бившите членове на Европейския парламент е създадена през 2001 г. и има 630 членове, чиято основна цел е стабилизирането на парламентарната демокрация в името на европейското единство, съобщиха от Прессекретариата на президентството. Вицепрезидентът представи основните си дейности в качеството си на евродепутат в продължение на 10 години. Като зам.-председател на Комисията по граждански свободи, правосъдие и вътрешни работи Илияна Йотова активно работи по мигрантската тема. „Много се надявах, че ревизията на Дъблинския регламент ще бъде завършена по време на Българското председателство на Съвета на ЕС“, отбеляза вицепрезидентът. Гостите проявиха интерес към позициите на българския вицепрезидент по широк диапазон от теми – от мястото на Европа на глобалната сцена, през икономическите и финансови предизвикателства и следващата Многогодишна финансова рамка, до спешната необходимост от реформи в начина, по който функционират европейските институции. Акцент в разговорите бе и проведената в София среща на върха ЕС-Западни Балкани. Илияна Йотова сподели, че е очаквала по-амбициозна заключителна декларация. Участниците в срещата бяха единодушни, че основният въпрос, на който трябва да се намери отговор, е как си представяме развитието на европейския проект. „Темата за реформите в Европа застина“, изтъкна Илияна Йотова и посочи като неотложна необходимост промените в европейското законодателство. „Загубили сме представа какво законодателство отговаря на реалните нужди на нашите граждани“, отбеляза вицепрезидентът. Илияна Йотова представи пред присъстващите инициативата, която подема със студенти в български университети в навечерието на европейските избори догодина. Тя ще включва дискусии за това каква Европа искат младите.", "date": "2018.06.04", "title": "Йотова: Най-голямата опасност пред Европа е отказът от защита на човешки права"}
{"url": "https://www.24chasa.bg/novini/article/6896782", "text": "Излязоха списъците с приетите ученици в София от първото класиране за прием в първи клас за учебната 2018/2019 година. Списъците с приетите първокласници са публикувани в сайтовете на столичните училища, както могат да се видят и на информационни табла в учебните сгради на училищата, съобщиха за БТА директори на училища в София. Очаква се първокласниците в София за новата учебна 2018/2019 година да са около 12 300, или малко по-малко от настояващата учебна година. Това обаче е динамична прогноза, защото не се знае колко деца ще дойдат с родителите си от страната в София, за да учат в първи клас, както не може да се прогнозира дали деца със семействата си ще напуснат столицата преди 15 септември, каза през април тази година - в началото на кампанията за приема на първокласници, Ваня Кастрева - началник на Регионалното управление на образованието в София-град. Тя съобщи тогава, че през новата учебна година се очаква в около 200 училища в столицата да има прием на първокласници, но вероятно децата ще са по-малко от учениците в първи клас от настояващата учебна година - по данните на ГРАО за родените деца. Водещият критерий за приема на първокласници в София за новата учебна година е близостта на местоживеене на децата до съответното училище. Приемът на първокласниците се осъществява по наредба на Столичния общински съвет, според която има критерии за прием на децата в четири групи. От 5 юни до 17.00 часа на 7 юни е записването на учениците, приети от първото класиране в София. В 18.00 часа на 7 юни ще бъдат обявени свободните места в столичните училища за второто класиране. От 8 юни до 12.00 часа на 11 юни ще се подават заявления за приема на първокласници във второто класиране. Списъците от него ще бъдат обявени в 18.00 часа на 11 юни. От 12 юни до 17.00 часа на 13 юни е записването на първокласниците, приети във второто класиране. От 14 юни ще се попълват свободните места в първи клас след третото класиране в София.", "date": "2018.06.04", "title": "Излязоха списъците с приетите на първо класиране първокласници в София"}
{"url": "https://www.24chasa.bg/novini/article/6896763", "text": "Президентът на САЩ Доналд Тръмп нарече \"тотално неконституционно\" разследването на специалния прокурор Робърт Мълър за руска намеса в президентските избори през 2016 г., предаде Асошиейтед прес. Тръмп написа в Туитър: \"Назначаването на специалния прокурор е тотално НЕКОНСТИТУЦИОННО! Въпреки това ние играем по правилата, защото за разлика от демократите, не сме направили нищо нередно!\", предава БТА.  Малко по-рано днес, пак в Туитър, президентът засегна въпроса дали може сам да помилва себе си, ако специалният прокурор установи, че се е намесил в разследването на руската намеса в изборите. Адвокатът на Тръмп Руди Джулиани в телевизионни интервюта вчера намекна, че Тръмп може би има това правомощие да помилва себе си, но би било неразумно да го прави. \"Да помилва себе си би било немислимо и вероятно би довело до незабавен импийчмънт. Освен това Тръмп не е направил нищо нередно и няма нужда да обмисля възможността да помилва себе си\", добави Джулиани. Тръмп написа в Туитър: \"Както беше заявено от много учени-юристи, аз имам абсолютното право да ПОМИЛВАМ себе си, но защо да го правя, щом не съм извършил нищо нередно? В събота в. \"Ню Йорк таймс\" публикува писмо на двама от адвокатите на Тръмп до прокурор Мълър от началото на тази година, в което те убеждават Мълър да се съгласи, че по принцип Тръмп не може да бъде обвинен във възпрепятстване на разследването, защото конституцията на САЩ дава на президента право \"при желание да прекрати всяко разследване или дори да се възползва от правото да помилва сам себе си\".", "date": "2018.06.04", "title": "Тръмп: Назначаването на специалния прокурор е тотално неконституционно!"}
{"url": "https://www.24chasa.bg/novini/article/6896785", "text": "Облигационерите са поискали две вноски по 20 млн. лева до края на юни от БДЖ, за да прекратят принудителните вземания. Това обяви на извънредна пресконференция днес Филип Алексиев, финансов директор на Холдинг БДЖ, предаде БТА. Той уточни, че възбраната върху сградата на холдинга е наложена още на 20 март 2014 г., заради необслужване на заема. По думите на Алексиев това обаче не е извиване на ръце, а инструмент, от който би се възползвала всяка кредитна институция. Емблематичната сграда на дружеството в центъра на София бе обявена днес за продан от частен съдебен изпълнител. В момента там се помещава централното управление на \"Холдинг Български държавни железници\". Сградата е паметник на културата и е оценена на 7 милиона и 315 хиляди лева. Срокът за подаване на оферти е един месец. В края на миналата седмица стана ясно, че кредиторите са блокирали парите по сметките на железниците, за да си получат вноските по заем. Алексиев коментира, че спекулата с определението, че БДЖ е на \"гърба на данъкоплатеца\", трябва да престане. Той даде пример с Франция и отпуснатите там 43 млрд. евро държавна помощ за железниците им. Финансовият директор припомни, че се очаква още тази седмица правителството да одобри възмездна помощ от първите 20 млн. лева, което е първа крачка към изпълнение на изискванията на облигационерите .", "date": "2018.06.04", "title": "40 млн. лева искат кредиторите до края на юни от БДЖ, за да прекратят принудителните вземания"}
{"url": "https://www.24chasa.bg/novini/article/6896794", "text": "Над 53 процента от турските граждани са готови да гласуват за сегашния президент Реджеп Тайип Ердоган на предстоящите предсрочни президентски избори, които ще се състоят на 24 юни. Това сочат данни на анкета, цитирани от ТАСС. По данни на анкетата, извършена от социологическата агенция О Ре Дже (ORC), 53,4 процента от анкетираните подкрепят кандидатурата на Ердоган, 23,8 процента - кандидата на основната опозиционна Народнорепубликанска партия (НРП) - Мухаррем Индже. На трето място се нарежда лидерът на новата \"Добра партия\" Мерал Акшенер с поддръжка от 11,5 на сто от избирателите, предаде БТА. Проучването е било извършено в периода от 28 май до 1 юни 2018 г. Анкетирани са били 3410 души в 37 турски окръга. Говорителят на управляващата Партия на справедливостта и развитието (ПСР) Махир Юнал съобщи на 19 април, че на предстоящите избори за Ердоган са готови да гласуват 55,6 процента от избирателите. В президентските избори на 24 юни ще участват шестима кандидати - Ердоган, Индже, Акшенер, както и Темел Карамоллаоглу - кандидат на ислямистката Партия на щастието, Догу Перинчек - от Патриотичната партия и Селяхаттин Демирташ - кандидат на прокюрдската Демократична партия на народите.", "date": "2018.06.04", "title": "Над 53% от турските граждани са готови да гласуват за Ердоган на предстоящите избори"}
{"url": "https://www.24chasa.bg/novini/article/6896505", "text": "Турция е прочистила от терористи редица райони в Северен Ирак. Това съобщи турският министър на вътрешните работи Сюлейман Сойлу, цитиран от Анадолската агенция. Прочистването от терористи на планината Кандил в Северен Ирак не е крайната цел на въоръжените сили на Турция. В момента и редица места около иракския район Хакурк са прочистени от терористи, посочи Сойлу. Той заяви снощи, че турските военни се насочват към района на планината Кандил, където през последните 30-35 години са базирани лагерите на Кюрдската работническа партия (ПКК), предава БТА.  В началото на май турският президент Реджеп Тайип Ердоган заяви, че Турция ще продължи операциите в Ирак и Сирия до пълното отстраняване на терористите край границите й. Групировката ПКК, която води въоръжена борба срещу турската държава от 1984 г., се разглежда като терористична организация от Анкара, ЕС и САЩ.", "date": "2018.06.04", "title": "Турският вътрешен министър: Прочистихме от терористи редица райони в Северен Ирак"}
{"url": "https://www.24chasa.bg/novini/article/6896506", "text": "Преди броени дни трима от емблематичните футболисти на седемкратния шампион на България „Лудогорец“ – капитанът Светослав Дяков, Марселиньо и Козмин Моци, впечатлиха с отлична футболна техника на нестандартен терен пациенти и екип на болница „Надежда“. Те станаха главните действащи лица в атрактивно видео, което болницата реализира в подкрепа на каузата да се раждат повече деца в България. Действието се развива в различните отделения на лечебното заведение и завършва с неочакван край при бебетата. Тримата играчи демонстрират футболните си умения, като въвличат в играта си и лекари и пациенти. От лечебното заведение съобщават, че по време на снимките не е имало контузени сред играчите, в това число и сред новородените футболисти. „Не е важно дали ще се родиш добър футболист. Важното е да се родиш!“, гласи посланието на видеото, зад което застанаха звездите на „Лудогорец“. Инициативата е по повод тревожната тенденция, свързана със спада на раждаемостта у нас – с 25% по-малко са новородените от началото на годината до 24 май в сравнение със същия период на 2017 г., сочат данните от информационната система на Министерство на здравеопазването за ражданията. Според прогнозите в края на тази година населението на България ще бъде под 7 милиона души.", "date": "2018.06.04", "title": "Футболисти на „Лудогорец“ смаяха пациенти и лекари в столична болница (Видео)"}
{"url": "https://www.24chasa.bg/novini/article/6896588", "text": "България и Хърватия ще подпомагат изучаването на български и хърватски език в университетите в двете страни, съобщи пресцентърът на МОН. Преподаватели по български език и литература ще бъдат изпращани в Загребския университет, а по хърватски език - в Софийския университет \"Св. Климент Охридски\". При необходимост лектори ще бъдат изпращани и в други висши училища. Това предвижда двустранно споразумение за сътрудничество в областта на науката и образованието, подписано днес от министъра на образованието и науката Красимир Вълчев и хърватската му колега Блаженка Дивяк в Загреб. В документа е записано, че държавите ще отпускат до две стипендии за по един семестър на бакалаври или магистри, които се обучават по български или хърватски език, литература, култура и история. Отделно ще се предоставят и осеммесечни стипендии за научноизследователска дейност и следдипломна квалификация или обучение. По четирима студенти от Хърватия всяка година ще получават средства за участие в летните семинари по български език и литература на Софийския и Великотърновския университет. Четирима български студенти на година ще се обучават в лятната школа по славистика в Дубровник. Министрите на двете държави се договориха още да се финансират пет съвместни научноизследователски проекта годишно и учени от двете държави да обменят опит. Партньорските научни институции ще бъдат насърчавани да кандидатстват с общи проекти по Европейската рамкова програма за изследвания и иновации \"Хоризонт 2020\". Българските и хърватските университети ще засилят обмена на информация предвид възможността за изграждане на европейски мрежи от висши училища. Ще бъде стимулирано и взаимодействието между средните и професионалните училища. \"Новата програма Еразъм+ вече е публикувана и е обнадеждаващо предложението на Европейската комисия за увеличаване мобилностите и инвестициите в нея. Ние имаме интерес от увеличаване на мобилността към Югоизточна Европа\", каза министър Красимир Вълчев. В рамките на визитата си в хърватската столица Загреб министърът се срещна с представители на българската общност в страната и постави венец пред паметника на Иван Вазов в Алеята на поетите в парка Бундек.", "date": "2018.06.04", "title": "Хърватия ще подпомага изучаването на български език в университетите си"}
{"url": "https://www.24chasa.bg/novini/article/6896589", "text": "Министър-председателят Бойко Борисов проведе среща с премиера на Косово Рамуш Харадинай в Тирана. Двамата правителствени ръководители разговаряха в рамките на срещата по Процеса Акаба по въпросите на Балканите в албанската столица по искане на Харадинай, съобщиха от правителствената пресслужба. Рамуш Харадинай изтъкна лидерската позиция на българския премиер за фокусиране на вниманието на Европа върху страните от Западните Балкани и благодари за усилията на българското председателство за постигане на напредък в интеграцията на държавите от този регион. Харадинай изрази готовността на страната му да помага за продължаване на партньорството за реализацията на балканските проекти. Бойко Борисов и Рамуш Харадинай обсъдиха транспортните проекти за свързаност на страните на Балканите. Акцент в разговора беше изграждането на Коридор №8, който ще свърже Адриатическо с Черно море. „Необходима е много работа, ако искаме да развием държавите си и да свържем региона с Европа“, каза още българският премиер. По думите му значението и ползите от реализирането на проектите за свързаността на страните от региона ще допринесат както за подобряване на живота на народите, така и за задълбочаване на добросъседските отношения в тази част на континента. „Това е задължително условия за постигането на добра икономика, стабилност, сигурност и просперитет на Балканите“, посочи още българският министър-председател.", "date": "2018.06.04", "title": "Борисов говори с премиера на Косово Харадинай за Коридор №8"}
{"url": "https://www.24chasa.bg/novini/article/6896596", "text": "Министърът на околната среда и водите Нено Димов подписа три договора за изграждане на инсталации за преработка на отпадъци с водещи общини Костинброд, Горна Малина и Марица. Това съобщиха от пресцентъра на Министерството на околната среда и водите /МОСВ/. Първият проект ще обслужва шестте общини от РСУО Костинброд - Костинброд, Божурище, Годеч, Драгоман, Сливница и Своге. Ще бъдат изградени общо четири съоръжения. Проектът предвижда една инсталация за предварително третиране на битовите отпадъци с капацитет 21 хил. тона годишно и три инсталации за компостиране на разделно събрани зелени и/или биоразградими отпадъци с общ капацитет 10 000 тона годишно. Населението, което ще се обслужва от четирите съоръжения е 61 237 жители. Общият размер на инвестицията е над 17,4 млн. лв. Оперативна програма \"Околна среда 2014-2020\" ще осигури безвъзмездна финансова помощ в размер на 13 млн. лв. Срокът за изпълнение на проекта е 30 месеца. Министър Димов е подписал и договор за изграждане на две съоръжения за преработка на отпадъците с водеща община Горна Малина и община-партньор Елин Пелин. По проекта ще се изгради инсталация за предварително третиране на битовите отпадъци с капацитет 12 000 тона годишно и инсталация за компостиране на зелени и биоразградими отпадъци с проектен капацитет 4000 тона годишно. Новоизградените съоръжения ще обслужват близо 28 000 души. Размерът на инвестицията е над 9,6 млн. лв., като над 7,2 млн. лв. са осигурени по ОПОС 2014-2020. Срокът за изпълнение е 24 месеца. Третият договор е за изграждане на компостираща инсталация за разделно събрани зелени и/или биоразградими отпадъци за община Марица. Съоръжението е с капацитет 6200 тона годишно и ще обслужва над 30 000 души. Проектът е на стойност над 5,5 млн. лв., като ОПОС осигурява 4,1 млн. лв. Срокът за приключване на дейностите е 19 месеца. С подписването на трите договора броят на проектите по Приоритетна ос 2 \"Отпадъци\" на ОПОС 2014-2020 става двайсет, а общата безвъзмездна помощ е на стойност 188,2 млн. лв.", "date": "2018.06.04", "title": "Изграждат нови инсталации за отпадъци в общините Костинброд, Горна Малина и Марица"}
{"url": "https://www.24chasa.bg/novini/article/6896597", "text": "Свидетели сме на случаи на феодализация във висшето образование, когато едни или други ръководства управляват в разрез със законите. Това заяви търновският депутат от \"Обединени патриоти\" доц. Милен Михов, зам.-председател на комисията по образование в парламента. По негови думи ректори игнорират разпоредби на законите за обществените поръчки, публичните средства, трудовото законодателство, финансовата дисциплина. Според народния представител е необходим държавен контрол в университетите, а механизмът може да се въведе чрез промени в Закона за висшето образование. \"Има два подхода, за да се гарантира контролът и да се защити обществения интерес. Може да се раздели академичната от административната власт, като административната част се управлява от лице, назначено от министъра на образованието. Може да се засили и самостоятелността на отделните елементи в управлението. Сега ректорът е концентрирал цялата власт\", обясни доц. Михов. Според него има общо съгласие промените да бъдат внесени на есенната сесия на парламента. \"Слабост на системата е, че значителният финансов ресурс отива преди всичко за хабилитираното тяло, а младите асистенти и учени на практика започват своята академична кариера със заплати, в някои случаи по-ниски от тези на учителите\", каза народният представител. Средната възраст на преподавателския състав е 54-55 години, което значело, че до 5-6 години ще бъдем изправени пред поколенчески проблем в университетите. Според него Съветът на ректорите имал нагласа да подкрепи тези идеи. Очаква се измененията да бъдат факт през 2019-а, която е изборна, тъй като изтича мандатът на всички ректори.", "date": "2018.06.04", "title": "Промените в закона за висшето образование е един от приоритетите на парламента"}
{"url": "https://www.24chasa.bg/novini/article/6896607", "text": "Турските власти са задържали днес 53-ма нелегални мигранти, които са смятали да стигнат до гръцкия о-в Лесбос от района на турския град Айваджък, съобщи турската телевизия НТВ. Екипи на жандармерията са спрели за проверка микробус, пътувал на път в района на град Айваджък, окръг Чанаккале. В микробуса се оказало, че пътуват 23-ма нелегални мигранти от Афганистан. Мигрантите, както и шофьорът на превозното средство са задържани, предава БТА. Същевременно екипи на бреговата охрана в района са забелязали гумена лодка в морето (на една морска миля от брега). В лодката се оказало, че има 30 мигранти, сред които жени и деца. Заловените мигранти са граждани на Сирия, Афганистан, Сенегал, Конго, Иран. Всички задържани мигранти са възнамерявали да стигнат до гръцкия о-в Лесбос.", "date": "2018.06.04", "title": "Задържаха 53-ма нелегални мигранти в Турция, искали да стигнат до гръцкия Лесбос"}
{"url": "https://www.24chasa.bg/novini/article/6896609", "text": "Министърът на отбраната на САЩ Джеймс Матис представи в събота в Сингапур \"новата стратегия на САЩ в Индийско-тихоокеанския регион\". Като единствен противник на Америка в този регион е назован Китай, който по мнението на министъра следва политика на \"сплашване и милитаризация\". Той съобщи, че за наказание САЩ \"отлъчват\" Пекин от международните военни учения RIMPAC, в които китайският флот взе участие през 2012 и 2014 г. От сега нататък Вашингтон преминава към политика на сдържане на Китай в региона и ще помогне на съюзниците си да увеличат своя флот, за да могат те също да противостоят по-добре на Китай. \"Миналата година дойдох тук, за да слушам\", заяви Джеймс Матис в изказване пред аудиторията на Диалога \"Шангри Ла\", най-авторитетния форум за сигурност в Азиатско-тихоокеанския регион (АТР) и добави:\"Днес дойдох тук, за да обявя всеобхватната стратегия на администрацията на Доналд Тръмп в Индийско-тихоокеанския регион\". По думите на господин Матис тази стратегия е насочена към създаване на \"свободен и открит Индийско-тихоокеански регион\", изграден върху \"общност на ценности\" и обединен от \"обща съдба\". Последното изказване отправя открито предизвикателство към настоящия лидер на Китай Си Цзинпин, чиято инициатива \"Един пояс - един път\" също предвижда \"изграждане на общност с обща съдба\", преди всичко между Китай и страните от Югоизточна Азия. За това, че американската и китайската \"съдба\" на региона са несъвместими, министърът на отбраната на САЩ обясни веднага, обвинявайки Китай в милитаризация на Южнокитайско море (ЮКМ). Стратегията на Китай в ЮКМ влиза в остро противоречия с откритостта, която ние насърчаваме в този регион\", заяви Джеймс Матис и допълни:\"Въпреки изказванията на китайското ръководство разполагането на многобройни въоръжения на изкуствени острови в ЮКМ е предназначено за военно сплашване и принуда на страните от региона\". Министърът също така обвини лидера на Китай в нарушаване на уж даденото от него през 2015 г. във Вашингтон обещание да не разполага въоръжения на островите Спратли. За наказание САЩ оттеглят \"поканата към китайския флот да вземе участие в ученията RIMPAC\", тъй като поведението на Китай е \"несъвместимо с принципите и задачите\" на тези учения. Напомняме, че RIMPAC са най-големите в света военноморски учения на САЩ и техните съюзници, организирани веднъж на две години от 2010 г. През 2014 г. като на наблюдател в тях за първи път взе участие Русия, а през 2014 и 2016 г. Китай. Американският министър направи уговорка, че \"не принуждава нито една страна да избира между САЩ и Китай\", тъй като \"приятелите на постъпват така\". \"Китай играе важна роля в развитието на международната система\", съобщи той и добави:\"САЩ продължават да се придържат към конструктивен и насочен към резултати подход в отношенията с Китай, сътрудничейки, където е възможно, и решително противопоставяйки се там, където е необходимо\". Сред принципите на стратегията на САЩ в Индийско-тихоокеанския регион (Вашингтон премина към този термин вместо обичайния АТР, за да получи подкрепата на Индия в противоборството с Китай) Джеймс Матис изброи четири. Първо, Вашингтон възнамерява да помага на своите съюзници да увеличават военноморските сили, за да могат те да \"защитават морските си граници\". Второ, американският флот ще засилва оперативната си съвместимост с флотите на съюзниците, а също ще увеличи продажбата на оръжие за тях. Трето, Вашингтон ще допринася за укрепването сред неговите съюзници на \"върховенството на закона, гражданското общество и прозрачността на управлението\", за да \"извади наяве зловредното влияние\" на чужди държави. Четвърто, САЩ възнамеряват да насърчават в региона \"икономическото развитие, двигател на което ще бъде частният сектор\". Всички тези четири принципа явно са изградени като антитеза на китайската политика в региона. \"Да защитават морските граници\" страните от Югоизточна Азия могат само от Китай, той пък, според неотдавнашни изказвания на представители на САЩ, Австралия и Нова Зеландия, упражнява \"зловредно влияние\" върху политиката и гражданското общество на САЩ и техните съюзници.\"Икономическото развитие\", което по думите на господин Матис, предполага опора върху частния бизнес, \"укрепването на американските институти за развитие\" и \"признаване на потребностите на Азия от инфраструктура\", съвсем пряко отправя предизвикателство към китайската инфраструктурна инициатива \"Един пояс - един път\", основни проводници на която са държавните банки и компании на Китай. По думите на ръководителя на азиатската програма на Московския център \"Карнеги\" Александър Габуев, присъствал на изказването на Джеймс Матис, дипломатите и военните от страните от региона оцениха изказването на американския министър позитивно. \"За първи път от много години, включително при управлението на Барак Обама, зад речта на шефа на министерството на отбраната на САЩ прозира цяла стратегия\", съобщи за \"Комерсант\" господин Габуев и допълни:\"Особено в момент, когато вярата в САЩ и стратегическото мислене на екипа на Тръмп в региона е близка до нулата, и когато Китай все повече укрепва своите позиции\". Очаквано Пекин разкритикува изказването на господин Матис. \"Всякакви безотговорни коментари от други страни са неприемливи\", заяви изказалият се на същия форум адмирал Хъ Лей и добави:\"Действията на Пекин в Южнокитайско море са насочени към отразяване на възможни нашествия. Можеш да разполагаш армия и въоръжение дотогава, докато го правиш на своя територия\". Напомняме, че Китай има претенции върху цялата акватория на Южнокитайско море, конфронтирайки се по този въпрос с четири други страни от региона. През последните години, въпреки протестите на САЩ и своите опоненти от Югоизточна Азия, Пекин активно изгражда в ЮКМ изкуствени острови, където строи военни обекти и разполага оръжия. Текстът е на Михаил Коростиков, в. \"Комерсант\", преведен и редактира от БТА.", "date": "2018.06.04", "title": "САЩ изложиха 4 принципа, представяйки стратегията си за сдържане на Китай"}
{"url": "https://www.24chasa.bg/novini/article/6896608", "text": "Затруднено е движението през Прохода на Републиката, заради катастрофа, съобщиха от ОД МВР Велико Търново. Произшествието е станало около 15,00 ч., в района на с. Въглевци. По първоначална информация товарен автомобил, с прикачено полуремарке, управляван от турски гражданин, движещ се в посока от В. Търново към Ст. Загора е навлязъл в насрещната лента и се е ударил в крайпътен скат. Пострадали няма. В района има разлив на нафта. Уведомени са компетентните служби. Движението се регулира от екипи на Пътна полиция.", "date": "2018.06.04", "title": "Катастрофирал турски тир затапи прохода Хаинбоаз"}
{"url": "https://www.24chasa.bg/novini/article/6896630", "text": "Израелската армия съобщи днес, че е застреляла палестинец, който се опитал да влезе в страната от ивицата Газа, въоръжен с брадва, предадоха световните агенцииq, цитирани от БТА. Двама палестинци са повредили граничната ограда между крайбрежния анклав и Израел и са се опитали да преминат на израелска територия, а израелски войници са стреляли по тях. В комюникето не се дават подробности за състоянието на втория палестинец. Напрежението между Израел и палестинците от ивицата Газа нарасна от 30 март, когато палестиците организираха митинги и протести близо до границата с Израел. Протестите се ръководят от ислямистката групировка Хамас и според Израел организаторите се опитват да използват демонстрациите за повреждане на граничната ограда и извършване на нападения на негова територия. Миналата седмица ислямистки бойци изстреляха повече от 100 ракети и мини от ивицата Газа по Израел, който отговори с десетки въздушни удари по обекти на Хамас и друга ислямистка групировка, Ислямски джихад. Министерството на здравопазването на контролираната от Хамас ивица Газа съобщи, че по време на протестите са били убити 123 и ранени хиляди хора. Някои от жертвите са бойци, които според израелската армия са извършители на нападения.", "date": "2018.06.04", "title": "Израелски войници застреляха въоръжен с брадва палестинец"}
{"url": "https://www.24chasa.bg/novini/article/6896518", "text": "37-годишният Михаил Станчев и застреляният от него хазартен бос Коста Николов-Миджурина са се познавали,  а преди известно време Станчев е работел като охрана в едно от казината на бизнесмена, разкриха източници на \"24 часа\". Към момента на убийството 37-годишният мъж, който е родом от Ямбол, се водел на работа като поддръжка в хотел в Слънчев бряг. Освен това бил личен шофьор на сина на несебърлията Благой Филипов, който бе два мандата председател на местния общински съвет. Михаил се запознал с красивата Симона Тодорова от Дряново в началото на май. Двамата започнали да излизат заедно и 37-годишният мъж се влюбил силно в хубавицата. Той обаче се ядосвал на опитите на 54-годишния Коста Николов-Миджурина да ухажва Симона. Момичето било служителка в едно от казината на боса в Слънчев бряг и често получавало покани  от шефа си. Във фаталната вечер на 2 юни Симона и Коста отново трябвало да ходят на вечеря в компанията на мъж и жена, приятели на бизнесмена. Именно те били на задната седалка на мерцедеса и станали директни очевидци на екзекуцията, извършена до комплекс \"Сън вилидж\" в Слънчев бряг. След като застрелял Миджурина със законно притежаван пистолет \"Макаров\", Михаил се опитал да напусне страната през ГКПП Лесово, но е бил задържан. Отлично осведомени разказват, че преди да стигне до граничния пункт убиецът спрял на близка бензиностанция и попитал от къде трябва да мине, за да стигне до пункта. След като застанал на кантара той отново задал въпрос как точно да премине границата. При задържането не оказал съпротива, а оръжието на престъплението, което носел в автомобила си, предал доброволно. \"Беше ангажиран доста голям ресурс на полицията за установяване самоличността на извършителя. Високият темп, с който се работеше, доведе до това, че беше осуетено намерението му да премине границата. Паралелно с установяване на извършителя нашата основна задача бе да съберем достатъчно годни доказателства\", коментира пред \"24 часа\" старши комисар Калоян Калоянов, директор на ОД МВР Бургас. \"Ревност е основният мотив за убийството. След като Симона е споделила на приятеля си, че шефът й я е тормозил, но същевременно е проявявал типично мъжко отношение към нея - внимание, ухажване, водил я на вечери, това е породило една необуздана ревност у задържания\", сподели окръжният  прокурор на Бургас Георги Чинев , който само преди броени дни стъпи в длъжността административен ръководител на окръжната прокуратура, но вече налага нов, динамичен и отворен стил на работа.", "date": "2018.06.04", "title": "Само в \"24 часа\": Убиецът на Миджурина бил гард в негово казино"}
{"url": "https://www.24chasa.bg/novini/article/6896645", "text": "Унгарският премиер Виктор Орбан изрази подкрепа на главната опозиционна сила в Македония ВМРО-ДПМНЕ за нейната блокада на решението на спора за името с Гърция, като я похвали за \"отпора срещу натиска на чужди сили\", предаде Танюг, като се позова на брюкселския портал Юрактив. Орбан е публикувал видеозапис, в който хвали \"мъдрите и храбри лидери на партията, които не желаят да се поддадат на натиск от чуждестранни сили\", предава БТА. Заместник-председателят на Европейския парламент Димитрис Пападимулис коментира за Юрактив, че Орбан е \"тъжно изключение\". Той изтъкна, че почти всички политически лидери и мнозинството от евродепутатите подкрепят усилията на премиерите на Гърция и Македония Алексис Ципрас и Зоран Заев за решаване на спора за името на Македония, продължаващ вече четвърт век. \"Орбан още веднъж подкопава решения, които са в интерес и на Гърция, и на Скопие, и на стабилизацията на Балканите, както и на европейската перспектива\", казва Пападимулис.", "date": "2018.06.04", "title": "Орбан похвали македонската опозиция за блокадата на решението по спора с Гърция"}
{"url": "https://www.24chasa.bg/novini/article/6896644", "text": "Американският президент Доналд Тръмп изтъкна днес в публикация в Туитър това, което възприема като своите най-големи постижения след 500 дни на власт, предаде Асошиейтед прес. \"Постигнахме много - мнозина вярват, че повече от всеки друг президент в първите си 500 дни\", написа Тръмп, информира БТА. Като част от своите постижения той изброи прокараната от него данъчна реформа, приноса си към въоръжените сили и ветераните, в борбата с престъпността и нелегалната имиграция, за засилването на граничния контрол, съдебната система, икономиката и създаването на работни места. Тръмп наложи законодателни мерки за значително намаляване на данъците и назначи голям брой консервативни съдии. САЩ продължават да регистрират икономически растеж, а безработицата е на най-ниското са равнище от 18 години, отбелязва АП. Нелегалната имиграция в Съединените щати обаче се увеличи след идването на Тръмп на власт и той все още търси допълнително финансиране за отдавна обещаната от него стена по границата с Мексико.", "date": "2018.06.04", "title": "Тръмп отбелязва успехите си в туитър след 500 дни на власт"}
{"url": "https://www.24chasa.bg/novini/article/6896639", "text": "Бившият кмет на Младост Петко Дюлгеров, който бе задържан заедно с Десислава Иванчева, иска да излезе на свобода заради предстояща трансплантация на роговицата.  Дюлгеров страдал от очно заболяване. От 2016 година се подготвял за трансплантация. Той имал - 12 диоптъра и в ареста е с лещи. Поради условията там обаче те постоянно се замърсявали и очите му се възпалявали. Според вещото лице д-р Венцислав Цанков от МВР болница очното му заболяване е от 20 години, прогресивно е, но не се налага спешна операция.  Самата трансплантация е била рискова, при нея можел да загуби и тези 30-40% зрение, които имал в момента. При трансплантацията на роговицата колкото повече се изчаквало, било толкова по-добре. Няма съмнение, че трябва да се направи такава трансплантация, но въпросът е сега или по-нататък.  Според прокурора Илиян Рангелов нямало доказателство, че има планирана трансплантация на Дюлгеров. \"Лещите ми падат всеки ден, надраскаха се, поисках лампа в ареста, където е тъмно, но ме посъветваха да си поискам фенерчета\", оплака се Петко Дюлгеров. Той беше задържан на 14 април с 14 хил. евро, които били част от 70 хил. евро подкуп за Десислава Иванчева. Според прокуратурата Дюлгеров бил посредникът между нея и строителния предприемач Александър Ваклин. Съдът ще обяви дали ще пусне Петко Дюлгеров в 16:15 ч. ", "date": "2018.06.04", "title": "Задържаният с Иванчева Петко Дюлгеров иска на свобода заради операция на роговицата"}
{"url": "https://www.24chasa.bg/novini/article/6896652", "text": "Президентът на Русия Владимир Путин подписа днес закон за налагане на контрасанкции срещу САЩ и други \"неприятелски държави\", предадоха ТАСС и Ройтерс. Нормативният акт, озаглавен \"За мерките за въздействие/противодействие на неприятелските действия на Съединените американски щати и други чуждестранни държави\", бе одобрен от двете парламентарни камари, Държавната дума и Съвета на Федерацията, съответно на 22 и 30 май, предаде БТА. Законът дава право на правителството по разпореждане на президента да налага различни мерки за противодействие срещу неприятелски държави, но те не бива да засягат жизненонеобходими стоки, чиито аналози не се произвеждат в Русия и други страни. Решенията за контрасанкции може да се вземат от президента и по препоръка на Съвета за сигурност на Руската федерация. Предвидена е и процедура за отменяне на контрасанкциите, в случай че отпаднат причините за тяхното налагане, посочва ТАСС. Агенцията отбелязва, че в хода на дебатите по законопроекта от окончателния вариант са били премахнати текстовете, споменаващи конкретни отрасли, стоки и услуги, а списъкът на възможните мерки за противодействие е бил съкратен. Контрасанкциите засягат не само \"неприятелски държави\", но и организации под тяхна юрисдикция, а също длъжностни лица и граждани на тези страни. Предвижда се законът да влезе в сила в деня на неговото официално публикуване.", "date": "2018.06.04", "title": "Путин подписа закон за контрасанкции срещу САЩ и други \"неприятелски държави\""}
{"url": "https://www.24chasa.bg/novini/article/6896658", "text": "Три френски журналистически профсъюза протестираха в навечерието на посещение в Париж на израелския премиер Бенямин Нетаняху, изтъквайки, че има множество основания той да не бъде приет от президента Еманюел Макрон, предаде Франс прес. При наказателната акция срещу цивилното население в Газа бяха убити 100 души, около 8000 бяха ранените при стрелба с бойни патрони. Сред жертвите имаше деца, младежи и сътрудници на \"Спешна помощ\", посочват трите синдиката. Освен това при протестите елитните стрелци на израелската армия се целят умишлено в палестински журналисти, въпреки че те са разпознаваеми със специалните си жилетки с надпис \"Печат\", отбелязват в общо комюнике профсъюзите. Те определят като неприемлива визитата на Нетаняху и настояват френският президент \"да му потърси сметка\", предава БТА.  \"Репресиите срещу невъоръжени цивилни и срещу палестинските ни колеги трябва да спрат, а всички намиращи се в ареста и затвора журналисти трябва да бъдат освободени\", призовават трите френски медийни синдиката.", "date": "2018.06.04", "title": "Френски журналисти протестират срещу посещението на Нетаняху в Париж"}
{"url": "https://www.24chasa.bg/novini/article/6896263", "text": "Статичен показ на самолет E-3A за далечно радиолокационно откриване и управление (AWACS) ще се състои на 5 юни на летище София, съобщиха от пресцентъра на министерството на отбраната. Посещението е израз на ангажираността на НАТО към сигурността на Югоизточния регион на Европа. Събитието е по повод включването на България в кампанията „We are NATO“. Очаква се самолетът AWACS да се приземи в 12.30 ч. на летище София. Изявления за представителите на медиите ще направят бригаден генерал Карстен Щойе - командир на компонента E-3A (AWACS) от състава на Силите за ранно предупреждение и контрол на НАТО в Гайленкирхен, Германия, и командирът на Военновъздушните сили генерал-майор Цанко Стойков.", "date": "2018.06.04", "title": "Показват самолет АУАКС на летище София"}
{"url": "https://www.24chasa.bg/novini/article/6896270", "text": "Председателят на Европейската комисия Жан-Клод Юнкер има доверие в конструктивната роля, която бъдещото словенско правителство ще играе в изграждането на един по-силен Европейски съюз, заяви говорител на ЕК днес, предаде Ройтерс, цитирана от БТА. Антиимиграционна опозиционна партия спечели парламентарните избори в Словения в неделя, получавайки 25 процента от гласовете според предварителните резултати. Председателят на ЕК е уверен, че бъдещото правителство ще направи сериозен принос или ще се присъедини към усилията за изграждане на демократичен, успешен и по-силен Европейски съюз, заяви говорителят.", "date": "2018.06.04", "title": "Юнкер има доверие в бъдещото словенско правителство"}
{"url": "https://www.24chasa.bg/novini/article/6896283", "text": "Служители на РУ-Дулово установиха 60-годишен мъж, блъснал пешеходец и напуснал местопроизшествието. Инцидентът е станал на 3 юни около 1 часа по пътя между селата Овен и Черник, съобщиха от МВР.  67-годишен мъж вървял по платното, когато бил ударен от лек автомобил, в следствие на което е получил фрактури на двата крака. Водачът не спрял, но в рамките на няколко часа бил установен от полицейските служители. По случая е образувано досъдебно производство.", "date": "2018.06.04", "title": "Откриха 60-годишен, блъснал пешеходец и избягал"}
{"url": "https://www.24chasa.bg/novini/article/6896282", "text": "На плаж \"Слънчев бряг- централен\" има осигурен специален достъп за инвалиди, коeто е много важно, защото така ивицата предлага равни условия за всички туристи. Това констатира министърът на туризма Николина Ангелкова при инспекция на място, съобщи БТА. И допълни, че един от приоритетите на министерството е повече ивици да имат специално предназначен вход за хора в неравностойно положение. Полагаме усилия в тази посока от миналата година, работата ще продължи и през този сезон, обясни още министър Ангелкова. Стопанинът на плажа е предвидил и персонал, който да помага на хората с уврежданията, а чадърите за тях са безплатни. Спасителните постове отговарят и дори надвишават съгласуваната схема с министъра за осигуряване на водоспасителната дейност. В момента по схема е трябвало да бъдат разкрити 3 спасителни поста, но още сега доброволно са разкрити и вече работят всичките 22 поста, които трябва да бъдат осигурени за активния летен сезон в периода 1 юли- 31 август. Работи и медицински пункт. Поставените преместваеми обекти също отговарят на одобрените от министерството параметри и заемат утвърдените площи. Има отделена и задължителната свободна зона за поставяне на лични плажни принадлежности. Проверката на морски плаж \"Слънчев бряг - централен\" не откри нарушения, обобщи министър Ангелкова. Тя каза, че е добро начало и в първите дни на летния сезон всичко на плажа е наред и той е подготвен, спазвайки всичките изисквания да посрещне туристите.", "date": "2018.06.04", "title": "На централния плаж в Слънчев бряг осигуриха достъп за хора с увреждания"}
{"url": "https://www.24chasa.bg/novini/article/6896293", "text": "Председателстващият Съвета на ЕС по земеделие и рибарство и министър на земеделието и храните Румен Порожанов, еврокомисарят Фил Хоган, министрите на земеделието на страните-членки и представители на европейските институции посетиха първото сертифицирано стопанство в България за производство на биоплодове и зеленчуци - \"Гимел органик\" АД. Визитата е в рамките на Българското председателство на Съвета на ЕС, съобщиха от пресцентъра на МЗХГ. В Звъничево гостите са разгледали оранжериен блок, в който се отглеждат домати, и пакетиращ цех, където се подготвят продуктите за пазара, като са дегустирали биозеленчуци. Органичното производство е изключително трудно от гледна точка на растителната защита и ограничаващ фактор за по-високи добиви, подчертаха агрономите на стопанството. В помощ в борбата им с вредителите по растенията, в оранжериите на дружеството се отглеждат биоагенти - полезни малки насекоми и паяци. Биоплодовете и зеленчуци често нямат добър търговски вид, защото в отглеждането им не се използват химически препарати. Използва се изключително ръчен труд, което оскъпява крайния продукт. Търсим постоянно естествения баланс, за да произвеждаме качествени и вкусни зеленчуци, които могат да се транспортират и съхраняват с по-дълъг срок на годност, са подчертали производителите. Дружеството за биохрана е създадено през 1995 г. Днес стопанството разполага с малко повече от 840 дка производствени площи, на които се отглеждат краставици, домати, пипер, спанак, салати, ябълки, подправки и зърнено-житни култури. Във фермата работят над 300 човека, като средното годишно производство е 2 675 тона биокраставици и 542 тона биодомати.", "date": "2018.06.04", "title": "Министрите на земеделието на ЕС посетиха оранжерии за биоземеделие"}
{"url": "https://www.24chasa.bg/novini/article/6896277", "text": "Окръжна прокуратура-Габрово води разследване във връзка с убийство на 57-годишен мъж в с. Скалско. Досъдебно производство е за престъпление по чл.115 от НК. В хода на разследването е установено извършителят на престъплението. Прокуратурата е привлякла в качеството на обвиняем И. А. за това, че на 01.06.2018 г. около 17.30 часа, в къща в село Скалско, община Дряново умишлено умъртвил М. А. - престъпление по чл.115 от НК. С постановление на наблюдаващ прокурор същият е задържан за срок от 72 часа за довеждането му пред Окръжен съд – гр. Габрово. Предстои прокуратурата да внесе искане в съда за вземане на мярка за неотклонение „задържане под стража“. Под ръководството на Окръжна прокуратура – Габров се извършват процесуално-следствени действия - огледи, разпити на свидетели, назначават се експертизи. Действията по разследването продължават.", "date": "2018.06.04", "title": "Задържаха за 72 часа извършител на убийство в дряновско село"}
{"url": "https://www.24chasa.bg/novini/article/6895585", "text": "Темповете, с които се увеличават парите в оборот през първото тримесечие на тази година, намаляват, показват данните на централната банка. За една година - от март 2017 г. извън касите на БНБ са влезли 1,55 млрд. лв. За сравнение при предишния едногодишен период - март 2016 г. - март 2017 г. нарастването беше с 1,6 млрд. лв. Експертите на централната банка отбелязват, че за първата половина на годината е обичайно те дори да намаляват спрямо края на предходната. И тази година не прави изключение - от януари до март банкнотите и монетите, които обслужват стопанската и търговската дейност, са с 455,8 млн. лв., или с 2,9% по-малко, в сравнение с края на 2017 г. Българите се разплащат предимно с банкноти и по-малко с монети, показва още статистиката. В края на март 2018 г. делът на банкнотите в общата стойност на парите в обращение е 97,51% - стойност, около която се движи в последните 10 години. Средната по стойност условна банкнота се е увеличила с 1,10 лв. и вече е 34,95 лв. в сравнение с края на миналата година. Това е косвен измерител и за лека инфлация. За една година условната Техническата причина е по-високият темп на нарастване на банкноти с номинал 50 и 100 лв. в сравнение с останалите купюри и на продължаващата постепенна замяна на двулевовата банкнота с монета. Средната условна монета към края на март не се е променила спрямо декември 2017 г. и продължава да бъде 0,16 лв. За една година нейната стойност е добавила 0,01 лв., което се дължи изцяло на навлизането на металната двулевка. Юбилейните монети, които БНБ емитира, за да отбелязва по-значими събития не са се е променили - те са 0,05% от всичките железни пари. Възпоминателните монети са пълноправен участник в паричното обращение и могат да се използват като разплащателно средство, освен ако не са от емисии, които централната банка е изтеглила от оборот. Тогава те могат да се продадат по номинал на гишета в БНБ. В края на март т. г. общо 425,3 млн. броя банкноти обслужват икономиката и личното потребление. Те са с 27,5 млн. броя, или с 6, 08% по-малко в сравнение с края на 2017 г. Общата им стойност също е намаляла - с 3,04%,м или с 465,7 млн. лв.. Така първото тримесечие на тази година Най-голям брой продължава да държи 20-левката. В оборот са 122,8 млн. броя банкноти с този номинал. Спрямо края на 2017 г. към март т.г. дяловете на купюрите от 2, 10 и 20 лв. намаляха съответно с 0,13, 1 и 0,79%, а на тези от 5, 50 и 100 лв. нараснаха съответно с 0,02, 1,08 и 0,82%. Намалява броят на книжните 2 и 20 лв. - съответно с 2,58 и 1,10%, отчита БНБ. Най-много е общата стойност на банкнотите от 50 лв. - 5, 9 млрд. лв., което означава, че 39,7% от плащанията се извършват с тях. само 0,35% от общата стойност на книжните пари в оборот. Стойността на банкнотите с номинал 5 лв. в обращение им отрежда дял от 0,85% -толкова, колкото бе и в края на март миналата година. 2,3 млрд. броя разменни монети обслужват паричния оборот към март т.г. Те са с 23,3 млн. броя, или с 1,02% повече в сравнение с края на 2017 г. Общата им стойност също се е увеличила - с 9,9 млн. лв. до 372,3 млн. лв. По-бързо се увеличават монетите с нисък номинал- жълтите 1 и 2 стотинки, както и високите номинали - от 1 и 2 лв. При останалите номинали нарастването на годишна база е в границите от 6,36% за монетите от 10 стотинки до 11,64% при монетите от 50 стотинки. От януари до март 2018 г. в Националния център за анализ на БНБ са задържани общо циркулирали в паричното обращение. Техният брой е със 72 по-малко в сравнение с края на декември м.г. Предпочитана от фалшификаторите продължава да бъде 20- левката - делът ѝ е 52,8% от всички неистински банкноти . Следващите по опити за подправяне са тези от 50 и 10 лв.- съответно с 28,47% и 17,36%. За първи път са задържани и две неистински банкноти от 100 лв. Фалшификати има и сред монетите - общо 139 броя, от които 13 броя от 2 лв., 36 броя от 1 лв. и 90 броя от 50 стотинки. Расте делът на подправените евро - задържани са 5368 броя евро, 85 броя щатски долара и 40 броя банкноти от други чуждестранни валути, които са унищожени по съответния ред. Цели 13,3 млн. броя банкноти са изтеглени от обращение заради повреди. Техният броя е с 1 млн. по-малко спрямо последното тримесечие на 2017 г. При машинната обработка на банкнотите през първото тримесечие на 2018 г. с най-голям дял от общия брой на отделените като негодни банкноти са тези от 10-левовата купюра - 41,4%. Дяловете на купюрите от 2, 5 и 20 лв. са съответно 19,3%, 13,4% и 16,7%. Най-малко повредени банкноти има при купюрите от 50 и 100 лв. Броят на повредените монети, които са извадени от оборот, е 298,2 млн. броя, което е с 16 млн. броя по-малко в сравнение с отделените през четвъртото тримесечие на 2017 г. Македония пусна полимерни банкноти от 10 и 50 денара, с които постепенно ще замени хартиените. Старите купюри могат да се заменят с новите пластмасови във всички банки до края на годината, а след това - само в централната банка. С въвеждането на новите банкноти от 10 и 50 денара Македония започва постепенното заменяне на всички хартиени банкноти, съобщи централната банка. Анализите показват, че полимерните банкноти траят до четири пъти по-дълго от хартиените, които са изработени от памучни влакна. Полимернти банкноти се използват и в Австралия, Канада, Великобритания, Нова Зеландия, Малдивите, Бруней, Румъния и още няколко страни. България няма засега намерения до минава към пластмасови пари. Единстваната замяна, която бе направена, е спирането на хартиената двулевка и пускането на монета на тази стойност. От БНБ обясниха подмяната с цел да не се намалят разходите за печатане на банкоти, тъй като монетите се ползват по-дълго време.", "date": "2018.06.04", "title": "425 млн.  банкноти за  14,9 млрд. лв. се въртят в държавата"}
{"url": "https://www.24chasa.bg/novini/article/6896309", "text": "Украинският премиер Володимир Гройсман заплаши днес да подаде оставка, ако парламентът не приеме скоро закон за създаване на антикорупционен съд, предава БТА. \"Дълбоко убеден съм, че тази борба няма да успее без създаването на антикорупционен съд. Ако този справедлив независим съд не бъде създаден, ще се оттегля от премиерския пост, заяви Гройсман, цитиран от Франс прес. Говорителят на Върховната рада Андрий Парубий от своя страна заяви, че депутатите планират да приемат закона идния четвъртък. \"Ще направя всичко възможно законът за антикорупционния съд да бъде приет в четвъртък\", каза той, цитиран от ТАСС. Очаква се парламентът да се произнесе тази седмица по законопроекта, одобрен на първо четене още през март. Приемането на закона е едно от изискванията на Международния валутен фонд в рамките на негова четиригодишна програма в размер от 17,5 милиарда долара за кредитиране на Украйна, припомня Ройтерс. Украинският премиер предупреди днес, че ако законът не бъде приет в скоро време, страната ще се дестабилизира.", "date": "2018.06.04", "title": "Украинският премиер заплаши с оставка, ако не приемат закона за антикорупционния съд"}
{"url": "https://www.24chasa.bg/novini/article/6896324", "text": "Жена /на 59 г./ от Ловеч е поредната потърпевша от телефонните измамници, съобщават от областната дирекция на МВР. Вчера /3 юни/ в периода от 11.00 до 13.00 часа е получила телефонно обаждане от непознат мъж, който се е представил за полицейски служител и след като е успял да я заблуди, потърпевшата му е предоставила сумата от 1900 лева и златни накити, с общо тегло между 11 и 15 грама. По случая е образувано досъдебно производство и работата продължава.", "date": "2018.06.04", "title": "59-годишна от Ловеч даде почти 2 000 лева и златни накити на ало измамници"}
{"url": "https://www.24chasa.bg/novini/article/6896314", "text": "Преди година четири от регионалните съседи на Катар наложиха икономически и политически санкции на държавата от Залива и я обвиниха, че подкрепя и финансира терористи. Макар и тази четворка - Саудитска Арабия, Египет, Бахрейн и Обединените арабски емирства - да остава твърда в позицията си, миналия месец Международният валутен фонд заяви, че прякото стопанско въздействие върху домакина на Световното първенство по футбол през 2022 г. е било поносимо и че растежът на катарската икономика се оказва устойчив. Старши изследователят и заместник-ръководител на Програмата за Близкия изток и Северна Африка на международния център \"Чатъм хаус\" в Лондон Джейн Кинимънт обясни пред ДПА последствията от спора. Как Катар успя да преживее блокадата? Катар разполага с огромни ресурси, а съюзниците му предоставят алтернативни маршрути за търговия и транспорт. Той е най-големият в света доставчик на втечнен природен газ и поради ролята си на световния енергиен пазар разполага с огромно предимство. В много страни се засилва търсенето на природен газ, защото е смятан за екологично по-чист от петрола, с чийто добив се занимават останалите страни от Залива. При това положение Катар и занапред винаги би имал значителни приходи. Доха разполага и с достатъчно приятели в региона така, че да съумее да компенсира загубата на достъп, включително Турция и Иран; а през последната година се увеличи и броят на азиатските страни, поддържащи преки морски връзки с Доха. Авиокомпанията \"Катар еъруейз\" беше сериозно засегната и трябваше да намалява цени, защото полетите до съседните страни бяха наистина важни, но превозвачът се опита да се сдобие с нови дестинации. Проблемът на Катар беше да привлича инвестиции в секторите извън енергийния. Страната от Залива се опитваше също да развива туризма наред с доста дейности покрай предстоящото Световно първенство по футбол. Кризата засегна ли страните от четворката? Не колкото Катар. Имаше известни отрицателни последствия за Дубай, който винаги е бил с образ на политически неутрален и сигурен. Сега за пръв път международните компании виждат, че политиката може да се намеси в бизнеса им. Но това не беше от голямо значение, защото Дубай си остава безспорното делово средище на региона. За Саудитска Арабия има много други тревоги: войната в Йемен, противопоставянето с Иран и всичките вътрешни промени, с които се е заел престолонаследникът принц Мохамед. МВФ отбеляза, че кризата носи вреди за всички икономики в Съвета за сътрудничество в Залива, защото се появява политически риск в страни, които допреди това са били смятани за сигурни. Каква е целта на блокадата? Засега тя не изглежда ефективна. Ако питате страните от четворката, те ще ви кажат, че бойкотът постепенно ще започне да се отразява все повече и повече на инвестициите в Катар и в крайна сметка Доха ще бъде принудена да отиде на компромис. Но Катар се готви и в дългосрочен план и не очаква спорът да бъде уреден скоро. Ще опитат ли страните от четворката да предприемат още стъпки срещу Катар? Те вече опитаха да подпомогнат опозицията в Катар, но в Катар няма кой знае каква опозиция за подпомагане. Затова не бих казала, че това може да стигне много далеч. Стои въпросът дали деловите среди няма да бъдат принудени да вземат страна; ако ОАЕ и Саудитска Арабия кажат на международните компании \"Ако работите в Катар, не може да работите с нас\", биха могли да изострят напрежението, но това ще е доста рисковано, защото и те се нуждаят от чуждестранните компании. В случай че някоя от тях се класира, ще бойкотират ли страните от четворката Световното първенство по футбол през 2022 г.? Ако Световното първенство по футбол все пак се състои, това може да е възможност за отслабване на ембаргото, защото иначе милиони саудитци ще са доста раздразнени, че ще пропуснат световно по футбол и то в съседна страна. Засега обаче смятам, че съседните държави не са убедени, че първенството ще се състои, и може и да се надяват, че ембаргото им ще го направи прекалено трудно за организиране в Катар от логистична гледна точка. /БТА/", "date": "2018.06.04", "title": "Година по-късно регионалният бойкот на \nстраните от Залива срещу Катар няма особен ефект"}
{"url": "https://www.24chasa.bg/novini/article/6896333", "text": "Чехия отхвърля идеята страните от Европейския съюз, отказващи да приемат мигранти, да компенсират това по други начини, и вярва, че защитата на границите трябва да е от компетенциите на отделните държави. Това заяви днес чешкият премиер Андрей Бабиш, цитиран от Ройтерс. Бабиш каза това в реакция на призива на германския канцлер Ангела Меркел от уикенда за \"гъвкава система\" в миграционната политика и \"Фронтекс\" да стане самостоятелно функционираща европейска гранична полиция, съобщи БТА.", "date": "2018.06.04", "title": "Бабиш: Защитата на границите в ЕС да се решава от отделните държави"}
{"url": "https://www.24chasa.bg/novini/article/6896347", "text": "Окръжният съд в Плевен осъди мъж на 10 години затвор за създаване на порнографски материали, изнасилване и незаконно държане на оръжие. Обвинението е на Окръжната прокуратура в Плевен, съобщиха от ведомството, цитирани от БТА. Осъденият Г. А. през периода от 28 юни до 11 юли 2017 г. създал порнографски материали в плевенско село, като за това използвал 16-годишно момиче. Той съхранил материала в цифрови файлове в паметта на преносим и настолен компютър и в памет на мобилен телефон. В условия на продължавано престъпление от 16 януари 2013 г. до 16 януари 2016 г. той изнасилвал момичето, като го принудил със сила. Същият държал незаконно ловна пушка с боеприпаси. Присъдата е влязла в сила и е приведена в изпълнение, се посочва в съобщението.", "date": "2018.06.04", "title": "Осъдиха на 10 г. затвор мъж, изнасилвал многократно непълнолетна"}
{"url": "https://www.24chasa.bg/novini/article/6896323", "text": "Трима роми - дядо, чичо и внуче са задържани за  , съобщи шефът на 5-то РПУ комисар Никола Василев. Той обясни, че се е скъсал ремъкът на каруцата и конят се е отскубнал. Причината била, че каруцарят искал животното да се движи по-бързо.  След като се откъснал, конят се ударил в колата на шофьор, който потърсил обяснение и бил нападнат от 17-годишното внуче. На помощ се притекъл и дядо му, а минавайки оттам с такси, случката видял и чичото на детето, който също се включил в мелето.  Тримата са задържани за 72 часа и обвинени за нанасяне на лека телесна повреда. Те обяснили, че са били нападнати. Това обаче е малко вероятно, каза Василев. Той обясни, че днес ще бъдат прегледани записи от камерите на Столична община и ако на тях се вижда, че и други участват в побоя, те също ще бъдат обвинени. ", "date": "2018.06.04", "title": "Дядо, чичо и внуче задържани за побоя над шофьора, в който се блъсна каруца"}
{"url": "https://www.24chasa.bg/novini/article/6896387", "text": "Британското правителство е убедено, че няма да има Армагедон, след като Великобритания напусне ЕС, каза днес говорител на британския премиер Тереза Мей, цитиран от Ройтерс и БТА. Изявлението бе по повод вчерашна публикация във в. \"Сънди таймс\", че според официален доклад се очаква дефицит на горива, храни и лекарства при Брекзит без споразумение. На въпрос дали има истина в твърдението, че провалът на преговорите за Брекзита ще доведе до Армагедон във Великобритания, цитираният говорител каза: \"Извършена е работа в значителен обем и са взети решения за плановете ни \"без сделка\", особено що се отнася до пристанищата. И ние знаем, че нищо такова няма да се случи\". Говорителят на Мей повтори, че правителството е убедено, че ще издейства добро споразумение за Брекзита.", "date": "2018.06.04", "title": "Лондон: Няма да има Армагедон при Брекзит без сделка"}
{"url": "https://www.24chasa.bg/novini/article/6896380", "text": "Медиите в Прищина съобщиха днес, че редовна сръбска армия и жандармерия са били разположени в неделя сутринта в близост до административната граница с Косово край Ярине, в северната част на страната, но също днес сами опровергаха тази информация, съобщава белградският вестник \"Блиц\". Прищинският \"Метро\", позовавайки се на свои информации, получени от високопоставени среди на полицията в северната част на Косово, пише, че всичко във връзка със сръбските военни на административната линия е \"измишльотина и невярна информация\" и на Ярине няма нито един сръбски войник. За въпросното присъствие на членове на армията на Сърбия на ГКПП Ярине не бе съобщено нищо от косовската полиция, нито от косовските институции, отбелязва \"Блиц\". В своето опровержение \"Газета Експрес\" пише, че сръбски войници на Ярине не са били виждани от провъзгласяването на независимостта на Косово. Вестникът твърди обаче, че на други пунктове, като например Бела земля, е имало сръбски войници, \"които били на неутрална точка на границата\". По-рано днес информационната агенция Косова прес, позовавайки се на свои източници, съобщи, че сръбската армия и жандармерия контролират всички, които влизат или напускат Косово. Източниците заявили, че за пръв път след като Косово е провъзгласило независимост през 2008г. Сърбия изпраща своята армия до границата с Косово. \"Сръбските войници не са виждали границата, откак Косово провъзгласи независимост, а тяхното присъствие изненада полицията на Косово\", написа Косова прес. \"Причините за разполагането на сръбската армия близо до границата с Косово остават неизвестни\", отбеляза косовската агенция.", "date": "2018.06.04", "title": "Косово: Сърбия изпрати войска и жандармерия на границата ни"}
{"url": "https://www.24chasa.bg/novini/article/6896395", "text": "При спиране за проверка в добричкото село Зърнето лек автомобил „Опел” с добричка регистрация на 4 юни, около 5 ч. сутринта, е установено, че той е управляван от неправоспособния Р.Т. (62 г.) от село Градница – съобщиха от Областната дирекция на МВР-Добрич. При извършената справка в информационните масиви на МВР е установено, че регистрационните табели на моторното превозно средство са издадени за лек автомобил „ВАЗ”. По двата случая са образувани бързи полицейски производства.", "date": "2018.06.04", "title": "Хванаха 62-годишен от Добричко да кара кола с чужди регистрационни номера"}
{"url": "https://www.24chasa.bg/novini/article/6895965", "text": "На 2 и 3 юни в Пекин членът на Политбюро на ЦК на ККП, вицепремиер на Китай и координатор от китайска страна на китайско-американския всестранен икономически диалог Лиу Хъ води китайската делегация по време на консултациите с американската група начело с търговския министър на САЩ Уилбър Рос относно икономическите и търговски въпроси, предава  . Според изявление от китайската страна, двете страни са постигнали положителен и конкретен прогрес в реализирането на единодушията от Вашингтонския консенсус, провели са ползотворни разговори по въпроси свързани със земеделието и енергетиката, но по отношение на детайлите е необходимо окончателното им одобрение от двете страни. Американският търговски министър Уилбър Рос заяви, че срещата е била „приятелска и искрена\". На нея са били обсъдени и някои въпроси относно износа на стоки.", "date": "2018.06.04", "title": "Ключът към единодушие от Вашингтонския консенсус е Китай и САЩ „да вървят към една цел\""}
{"url": "https://www.24chasa.bg/novini/article/6896400", "text": "При проверка лек автомобил „Пежо” с добричка регистрация, управляван от С.А. (38 г.) от добричкото село Стефаново, е констатирано, че водачът отчита положителен резултат за употребата на амфетамин – съобщиха от Областната дирекция на МВР. Проверката е извършена на 2 юни, около 20,15 ч. по бул. „3 март” в Добрич. При извършената справка в информационните масиви на МВР е установено, че водачът на автомобила е лишен от правоуправление по административен ред. Задържан е за 24 часа. По двата случая са образувано бързи полицейски производства.", "date": "2018.06.04", "title": "Задържаха неправоспособен и друсан зад волана в добричко село"}
{"url": "https://www.24chasa.bg/novini/article/6896394", "text": "\"Днес с целия български транспортен бранш информирахме министъра, че ако тези мерки, предложени от ЕК, бъдат приети в този вид, на българския транспортен бизнес няма да му остане нищо друго освен да инициира референдум за излизане на България от ЕС. Ние ще бъдем принудени да работим против правилата, с които предварително ще бъдем обречени на фалит\". Това каза Йордан Арабаджиев от Съюза на превозвачите след срещата с транспортния министър в интервю за предаването „12+3“ по  .  „Ние отдавна с министър Московски сме уточнили всички предложения от българската страна и компромисните текстове, които бяха поискани от еврокомисаря по транспорта, са внесени от българското правителство в работните групи, на които се обсъждат възможни компромисни текстове. Но оттам насетне тези текстове не бяха възприети от Франция, Германия, Белгия и Холандия и ние сме притеснени, че въпреки всички компромиси, които правим, се отива в посока тези рестриктивни мерки да бъдат приети без оглед на мнението на голяма част от държавите в ЕС“, обясни Арабаджиев. \"Не е нормално да се търси подход, при който един бизнес да бъде изхвърлен чрез административни мерки\", уточни той. Арабаджиев посочи, че евродепутатът Ангел Джамбазки е инициирал действия за провеждане на протест в Брюксел. Предстои в 17 часа българско време да бъдат гласувани мерките в ЕК. Евродепутатът Андрей Новаков заяви, че е направено всичко възможно: „Буквално всичко възможно, което можеше да се направи е направено. Буквално с всеки един колега, включително и с тези, които са абсолютно непреклонни спрямо тяхната позиция, им е отделено достатъчно внимание.  Единствената дума, която описва това, което се случва е ЕП е опълчение. Всичко се променя постоянно. Първоначално имахме пълната подкрепа на колегите от Централна Европа. Сега се наблюдава разколебаване. Имаме проблеми и с позицията на колегите от Италия, тъй като явно политическата нестабилност в страната им пречи да координират своите позиции“. Новаков беше категоричен, че, ако бъдат приети мерките, предложени от Еманюел Макрон, това ще бъде катастрофа за българския бизнес: \"Ако минем на вариант Б, това означава, че трябва да блокираме досието в Съвета, така че неговото прилагане да отнеме толкова време, че да изтече мандатът на Комисията\".", "date": "2018.06.04", "title": "Превозвачите с референдум за напускане на ЕС, ако се приемат мерките на Макрон"}
{"url": "https://www.24chasa.bg/novini/article/6896404", "text": "Държавният глава Румен Радев ще открие във вторник от 10.00 часа в зала „Средец“ на столичния \"София Хотел Балкан\" международна конференция на тема „Европейски практики и възможности за противодействие на корупцията“, съобщиха от прессекретариата на президента. На форума, който се провежда под патронажа на българския държавен глава, ще бъдат представени практиките на различни европейски държави в борбата с корупцията. На конференцията ще бъдат сравнени и антикорупционните модели в Европа, както и законодателствата, регламентиращи взаимодействието между органите за борба с корупцията и прокуратурата. Участие в събитието ще вземат утвърдени експерти от различни европейски държави, както и представители на български институции, ангажирани в противодействието на корупцията - председателят на Комисията за противодействие на корупцията и за отнемане на незаконно придобитото имущество Пламен Георгиев, председателят на Държавна агенция „Електронно управление“ Атанас Темелков, доц. Диана Ковачева д-р по международно право и международни отношения. Форумът ще се предава на живо в ефира на БНТ2 от 10.00 до 13.00 часа.", "date": "2018.06.04", "title": "Радев открива утре конференция за противодействие на корупцията"}
{"url": "https://www.24chasa.bg/novini/article/6896411", "text": "Европейската комисия изрази днес предпочитанието си обсъжданите промени в миграционното законодателство да бъдат приети единодушно в Съвета на ЕС. От правна гледна точка подобни решения могат да бъдат взимани и с квалифицирано мнозинство, отбеляза говорител на комисията, предаде БТА.  По неговите думи предлаганите промени целят да разтоварят от прекомерната тежест държавите от първа линия - Италия, Испания, Малта и Гърция. Говорителят не отрече, че четири държави от ЕС засега се противопоставят на подготвяните промени. Той добави, че утре предстои въпросът да бъде обсъден на заседанието на Съвета на ЕС по правосъдие и вътрешни работи в Люксембург. Промените се очаква да засегнат действащото правило от Дъблин, според което държавите от ЕС, където мигрантите са пристигнали първоначално, следва да разглеждат молбите им за убежище. Съветът на ЕС може да приема трудни решения с т. нар. \"квалифицирано мнозинство\" - с гласовете на 55 на сто от държавите в ЕС, които представляват поне 65 на сто от гражданите на Общността.", "date": "2018.06.04", "title": "ЕК се надява да бъдат подкрепени промените в миграционното законодателство"}
{"url": "https://www.24chasa.bg/novini/article/6896418", "text": "Партньорството между конституционните съдилища на България и на Република Македония е важна стъпка за развитието на двустранните отношения в духа на Договора за приятелство, добросъседство и сътрудничество между двете държави. Това заяви президентът Румен Радев на среща с делегация от Конституционния съд (КС) на Република Македония, оглавявана от председателя - Никола Ивановски, съобщиха от прессекретариата на държавния глава. Държавният глава посочи, че с подписването на договора за добросъседство България и Република Македония са дали пример на всички страни от региона как проблемите могат да бъдат преодолявани в името на диалога и разбирателството, а сътрудничеството между конституционните съдилища на двете държави дава своя принос. „Важно е да покажем, че този договор работи и да се водим от духа му“, заяви Румен Радев. „Конституционният съд е гарант за върховенството на закона, а това е сред най-важните условия за членство в Европейския съюз“, заяви държавният глава. Президентът посочи, че конституционните съдилища могат да си сътрудничат ползотворно и да обменят опит предвид редица сходства. Румен Радев призова и мултидисциплинарните комисии на двете държави, които се занимават с решаването на откритите въпроси между България и Република Македония, да получат необходимата подкрепа в работата си. Председателят Никола Ивановски запозна държавния глава Румен Радев с работата, компетенциите и правомощията на КС на Република Македония. Той благодари за всестранната подкрепа на България като председател на Съвета на ЕС и особено по отношение на евроатлантическата перспектива пред западната ни съседка.", "date": "2018.06.04", "title": "Президентът Радев прие македонски конституционни съдии"}
{"url": "https://www.24chasa.bg/novini/article/6896429", "text": "Лидерът на БСП е в Словашкия парламент, където участва в среща на лидери на партии от държавите от Вишеградската четворка, по покана на Роберт Фицо-лидер на СМЕР-Социална демокрация, управляващата партия в Словакия, съобщават от пресцентъра на БСП. Ето и изявлението на лидерката на партията Корнелия Нинова: Уважаеми колеги, допуснаха се грешки, които сринаха доверието и в нас, и в десните партии. Популистките и националистически партии печелят привърженици и заради тези грешки. Сега всички говорим, че трябват реформи в Европейския съюз. Добре. Но какви реформи? Да вземем общото разочарование от бюрокрацията в Брюксел и чиновническото отношение към проблемите на хората. Приветстваме мерките за опростяване на процедурите по оперативните програми, за тяхното окрупняване, с цел по-лесно администриране и контрол срещу злоупотреби. Но някой може ли да ми обясни следното противоречие- опростяват се процедурите, сливат се програми, а бюджетът за издръжка на брюкселската администрация се увеличава с осем милиарда евро- от 77 на 85 млрд евро. Значи, намаляват се средствата за изоставащите региони, за земеделците и се увеличават средствата за чиновниците. Защо? Заплатите ли им вдигат, броят им ли расте? Знам,че в моята страна някои ще кажат- щом критикуваш така, значи сте против Европа. Европа не е бюрокрацията в Брюксел и чиновниците с големи заплати. Европа са народите. А моят е най- бедният в Европейския съюз. Имаме пенсионери, които живеят със 100 евро. Как мислите, че им звучат 85 млрд евро за издръжка на администрация. Подобна политика увеличава още повече евроскептицизма. Вместо да се поучим от грешките, те се повтарят.", "date": "2018.06.04", "title": "Нинова: Европа не е бюрокрацията в Брюксел, а народите"}
{"url": "https://www.24chasa.bg/novini/article/6896428", "text": "Йорданският премиер Хани ал Мулки подаде днес оставка пред крал Абдула Втори след няколко дни на протести срещу икономическата политика на правителството, предаде Ройтерс. Монархът натовари Омар Разаз да състави ново правителство. Разаз е бивш икономист от Световната банка. Той беше министър на образованието в досегашното правителство, предаде БТА.  По-рано кабинетът заяви, че има нужда от повече средства за обществени разходи, и се аргументира, че данъчната реформа ще намали социалната неравнопоставеност чрез прогресивно подоходно облагане. Опонентите обаче твърдят, че строгият план за фискална консолидация, наложен на Йордания от Международния валутен фонд, е влошил положението на по-бедните граждани и е притиснал средната класа. Вчера хиляди йорданци излязоха по улиците на столицата Аман и основни градове в провинцията на протести, които разтърсиха страната, която е близък съюзник на САЩ, останал стабилен през годините на размирици в региона. Началникът на йорданската полиция генерал-майор Фадел ал Хамуд заяви, че силите за сигурност са задържали 60 души за закононарушения по време на протестите, а 42-ма техни служители са били ранени. Протестите се засилиха в събота, когато премиерът Мулки заяви, че не се отказва от закон, увеличаващ данъците на физическите лица и корпоративния данък, казвайки че решението зависи от парламента. \"Исканията ни са легитимни. Не, не на корупцията\", скандираха демонстрантите, призовавайки крал Абдула Втори, разглеждан като обединителна фигура, да се намеси и да се справи с корупцията в държавния сектор.", "date": "2018.06.04", "title": "Премиерът на Йордания подаде оставка"}
{"url": "https://www.24chasa.bg/novini/article/6896438", "text": "България и Обединените арабски емирства подписаха на 3 юни 2018 г. меморандум за взаимно признаване и подмяна на шофьорски книжки. Това съобщиха от дирекция \"Пресцентър\" на министерството на външните работи. С документа се уреждат изискванията за подмяна на свидетелствата за управление на МПС, като се регламентира взаимното признаване и подмяна на шофьорските книжки от категория \"В\" с еквивалентната категория в ОАЕ. Това ще доведе до облекчаване на българските граждани, които посещават или пребивават постоянно в ОАЕ. Сънародниците ни ще могат да използват своите български свидетелства, което ще спести финансови разходи за допълнителен курс и практически изпит. Подписването на меморандума стана възможно след близо 8-годишни преговори между правителствата на България и ОАЕ. Документът беше подписан от посланика на България в ОАЕ Богдан Коларов и заместник-министъра на външните работи на ОАЕ Ахмед Сари Ал Мазруи и влиза в сила до един месец от датата на подписване.", "date": "2018.06.04", "title": "Българските шофьорски книжки ще бъдат\nвалидни в ОАЕ"}
{"url": "https://www.24chasa.bg/novini/article/6896440", "text": "Председателят на управляващата в Румъния Социалдемократическа партия Ливиу Драгня заяви днес, че партията ще организира митинг на 9 юни, събота, от 20.00 часа на Площада на победата в Букурещ, предаде информационният сайт Зиаре, цитиран от БТА. \"Един митинг, организиран срещу злоупотребите, които се случват в Румъния от дълго време, срещу факта, че демокрацията и правовата държава са засегнати от няколко години в Румъния. Правим този митинг, за да покажем, че сме решени да стигнем докрай, за да бъде Румъния една страна, в която конституцията се спазва. Очакваме всички, които искат да живеят в една свободна страна, в която да няма институции, подложени на терор\", подчерта Драгня. По-рано СДП съобщи, че ще организира на 9 юни голям митинг в подкрепа на правителството на премиера Виорика Дънчила след неколкократни призиви от президента за оставката й.", "date": "2018.06.04", "title": "Лидерът на управляващата партия в Румъния обявява митинг срещу злоупотребите"}
{"url": "https://www.24chasa.bg/novini/article/6896463", "text": "Растеж от 2,3 процента на годишна основа отбелязва гръцкият брутен вътрешен продукт през първото тримесечие на годината. Това сочат данни от тримесечните национални сметки, които публикува гръцката статистическа служба, цитирана от телевизия ЕРТ. От данните е видно, че растежът на гръцката икономика се дължи предимно на увеличение на износа в комбинация с намаление на вноса, докато потреблението и частните инвестиции оказват въздействие с отрицателен знак, предаде БТА. Също така се съобщава, че гръцката статистика оставя без промяна ръста на БВП за 2017 г. в размер на 1,4 процента.", "date": "2018.06.04", "title": "Растеж от 2,3% отбеляза брутният вътрешен продукт на Гърция за първите три месеца на 2018 г."}
{"url": "https://www.24chasa.bg/novini/article/6896663", "text": "Делото за рекет и телесна повреда срещу лидерът на партия \"Воля\" Веселин Марешки отново бе отложено. Този път причината бе неявяването на другата подсъдима по това дело - бизнесдамата Красимира Колева. Според адвокатът й тя била болна и заради това се наложило да пътува в чужбина, но той не представи никакъв документ, който да потвърди думите му. Състав на Варненския окръжен съд предупреди защитникът й, че, ако на следващото заседание клиентката му не се яви, без да е посочила предварително уважителна причина, или да представи медицинско, солидната й парична гаранция ще бъде отнета в полза на държавата, а тя ще бъде задържана под стража. Освен това магистратите й назначиха медицинска експертиза, която да установи дали наистина е болна. Поради ангажимент в Специализирания наказателен съд, софийският адвокат на депутата също не присъстваше на заседанието във Варна. В съдебната зала отсъстваха и свидетелите, които защитата на депутата поиска да бъдат разпитани отново. Изпратените призовките на Веселин Жеков Полицая и Калоян Дж. на известните по делото адреси са били върнати в цялост. Припомняме, че през август 2015 година Варненската окръжна прокуратура повдигна срещу тях обвинения за нанесена лека телесна повреда на длъжностно лице и за изнудване срещу Марешки, а бизнесдамата Колева е обвиняема само за изнудване в съучастие с Марешки, извършено на 16 ноември 2014 г. Според държавното обвинение двамата са искали да принудят наемателя на пицария във Варна Асен Миланов да поеме имуществено задължение да им заплати сумата от 10 000 лева. \"Свидетелят е бил заплашен с увреждане на имущество и преустановяване на търговска дейност на заведението \"Ред хот\" във Варна, като деянието е придружено с унищожаване и повреждане на имущество и значителни вреди\", пише в обвинителния акт. Разследването започна като бързо производство, след като Веселин Марешки нанесе лека телесна повреда на общинския съветник Костадин Костадинов. Събраните доказателства в хода на разследването и за осъществено изнудване от двамата доведе до преобразуването му в досъдебно производство, което по компетентност бе изпратено за наблюдение в Окръжна прокуратура във Варна. Комисията за отнемане на незаконно придобитото имущество запорира имущество за доста голяма сума на бизнесдамата.", "date": "2018.06.04", "title": "Делото срещу Веселин Марешки забуксува"}
{"url": "https://www.24chasa.bg/novini/article/6896662", "text": "Инсталация за компостиране на биоразградими отпадъци ще се изгражда в община \"Марица\". Министърът на околната среда и водите Нено Димов подписа днес със зам.-кмета Петър Минков договор за предоставяне на европейско финансиране за съоръжението. То е с капацитет 6200 тона годишно и ще обслужва над 30 000 жители от селата на територията на общината. Проектът е на стойност над 5,5 млн. лв. От оперативна програма \"Околна среда\" са осигурени 4, 1 млн. лева. Срокът за приключване на дейностите е 19 месеца. Изграждането и въвеждането в експлоатация на инсталацията и осигуряването на разделното събиране на зелени и биоразградими битови отпадъци ще допринесе за по-чиста околна среда, обясняват от ръководството на община \"Марица\". Ще бъдат разкрити и нови работни места, необходими за експлоатацията на изградената инфраструктура.", "date": "2018.06.04", "title": "Строят инсталация за 5, 5 млн. лева в община \"Марица\", преработва биоотпадъци"}
{"url": "https://www.24chasa.bg/novini/article/6896670", "text": "Италия повече няма да бъде бежанският лагер на Европа, заяви новият министър на вътрешните работи Матео Салвини, цитиран от Ройтерс. Той обеща сурови мерки за намаляване на притока на мигранти и връщане на вече пристигналите в страните им. Салвини, лидер на крайнодясната партия \"Лига\" и вицепремиер в евроскептичната управляваща коалиция, превърна овладяването на имиграцията в мото на своята партия, чиято популярност бързо нараства в допитванията, отбелязва Ройтерс. Два дни след като правителството положи клетва, вътрешният министър замина за Сицилия - една от основните входни точки в Италия за над 600-те хиляди мигранти, пристигнали от Северна Африка от 2014 г. За мигрантите в Италия \"партито свърши\", каза Салвини преди посещението си в приемен център на пристанището в Поцало, където пристигащите биват регистрирани. Партия \"Лига\" твърди, че огромната част от мигрантите в Италия нямат право на бежански статут, че Италия не може да си позволи да им помага, а освен това съгласявайки се да работят при ниско заплащане, тези хора влошават трудовите условия за италианците, предаде БТА. Салвини подхрани напрежението, като заяви в радиоинтервю днес, че Италия \"не може да бъде превръщана в бежански лагер\", и обеща да лобира партньорите на страната да получат по-значително съдействие от страна на Европейския съюз за справяне с проблема. \"Очевидно е, че Италия беше изоставена, сега трябва да осъзнаем фактите\", каза той, помолен да коментира изказване на германския канцлер Ангела Меркел, че Европа се нуждае от нов подход по имигрантския въпрос. Салвини, който иска във всяка италианска област да има център за задържане или депортиране на мигранти, по-късно написа в Туитър: \"Или Европа ще ни подаде ръка, за да направим страната си сигурна, или ще изберем други методи\".", "date": "2018.06.04", "title": "Новото италианско правителство: Страната повече няма да бъде бежанският лагер на Европа"}
{"url": "https://www.24chasa.bg/novini/article/6895933", "text": "Специализираната прокуратура се самосезира по разпространен клип в социалните мрежи и образува разследване за опетняване на националното знаме и за хулиганство с изключителен цинизъм и дързост - мъж пали флага и после уринира върху него, съобщиха от пресцентъра на държавното обвинение, цитирани от БТА. Деянието е било извършено на 29 май, а на 2 юни, в деня на публикуването на клипа в сайта \"Гласът на Стара Загора\", прокуратурата се е самосезирала. Установено е, че сайтът, на който е бил разпространен клипът, е притежаван от лицето, разпространило видеото със собствените му престъпни действия - Михаил Михайлов. Той е задържан в Стара Загора за 24 часа и предстои да му бъдат повдигнати две обвинения. Клипът за няколко дни стана едно от най-споделяните неща в социалните мрежи и породи гневни реакции на потребителите.", "date": "2018.06.04", "title": "Шеф на сайт пали и уринира върху българския флаг, прокуратурата се самосезира (Видео, обновена)"}
{"url": "https://www.24chasa.bg/novini/article/6896676", "text": "\"Навременното и проактивно сътрудничество на Иран при осигуряване на достъп (на инспекторите) ще улесни прилагането на Допълнителния протокол (към Договора за забрана на ядрените оръжия) и ще повиши доверието\", каза днес генералният директор на Международната агенция за атомна енергия (МААЕ) Юкия Амано, цитиран от световните агенции. Това бе първото му изказване пред управляващия съвет на МААЕ след излизането на САЩ от споразумението за иранската ядрена програма. След оттеглянето на Вашингтон от сключената през 2015 г. ядрена сделка базираната във Виена агенция от системата на ООН продължава да следи как Техеран я прилага и получи достъп до инсталациите съгласно строгия набор от правила за инспекции, известни като Допълнителен протокол, съобщи Амано, цитиран от БТА.  Генералният директор на МААЕ не уточни дали Иран напоследък сътрудничи в по-малка степен, отколкото през изминалите месеци. \"Агенцията продължава да следи ядрените материали, декларирани от Иран в съответствие със Споразумението за гаранциите, да не бъдат насочвани за други цели. Продължава да се проверява дали в Иран няма недекларирани ядрени материали и друга дейност\", посочи Амано в доклада си пред ръководния орган на МААЕ. Сключено след неколкогодишен дипломатически маратон, ядреното споразумение цели да гарантира изцяло мирния характер на иранската ядрена програма, която е подложена на драконовски надзор, посочва Франс прес. Президентът на САЩ Доналд Тръмп обаче критикува текста на споразумението като прекалено мек и без изисквания за иранските балистични ракети. МААЕ обаче насърчи Иран да надхвърли изискванията на документа, като например покани инспектори на обекти, до които не е бил искан достъп. В последния си доклад за инспекциите от края на миналия месец МААЕ удостовери, че Иран продължава да изпълнява изпълнява задълженията си по споразумението.", "date": "2018.06.04", "title": "Агенцията за атомна енергия насърчи Иран за ядрената сделка"}
{"url": "https://www.24chasa.bg/novini/article/6896682", "text": "Агент на ФБР, който не бил на работа, случайно простреля в крака посетител на бар в Денвър, щата Колорадо, докато танцуваше, предаде Би Би Си. Видео от инцидента, многократно споделяно в Туитър, показва как агентът ентусиазирано се кълчи на дансинга, след което прави задно премятане.При това изпълнение пистолетът му пада от кобур на кръста на пода, а когато служителят на ФБР го хваща, последва изстрел, предаде  . Раненият в крака клиент на бара веднага бил откаран в болница с рана, която не застрашава живота му.Не е ясно дали агентът, чието име не се посочва, ще бъде наказан от ФБР. Той бил отведен в полицейски участък след случайния изстрел, но по-късно бил освободен.", "date": "2018.06.04", "title": "Агент на ФБР случайно простреля мъж след задно премятане (Видео)"}
{"url": "https://www.24chasa.bg/novini/article/6896694", "text": "Косовският парламент отложи планираното за днес обсъждане на правителствената платформа за диалог с Белград, предвиждаща между другото президентът Хашим Тачи да бъде главният преговарящ в заключителната фаза на преговорите за нормализиране на отношенията със Сърбия, предаде Танюг. Най-влиятелната опозиционна партия Демократичен съюз на Косово съобщи по-рано днес, че няма да подкрепи платформата в парламента, защото това е \"зле подготвен и неконституционен документ\", предаде БТА. Косовското правителство вече прие платформата за диалог с Белград, която сега трябва да бъде утвърдена от парламента. Най-спорният момент от платформата е президентът да оглави косовския екип за преговори. Документът предвижда ръководителят на екипа за преговори с Белград редовно да информира парламента за хода на диалога. Бившата сръбска област Косово обяви независимост през 2008 г., която Сърбия не признава. Белград и Прищина водят диалог за нормализиране на отношенията под покровителството на ЕС.", "date": "2018.06.04", "title": "Косово отложи гласуването на правителствената платформа за диалог с Белград"}
{"url": "https://www.24chasa.bg/novini/article/6896692", "text": "Агенция „Пътна инфраструктура“ стартира обществената поръчка за избор на строителен надзор при допълнителното проектиране и строителството на 33 км от път I-1 между Мездра и Ботевград. Отсечката е разделена на два лота. Кандидатите за надзор на лот 1 могат да подават офертите си до 17,30 ч. на 2 август 2018 г. Индикативната стойност на поръчката е 1 500 000 лв. без ДДС. Офертите за лот 2 се подават до 17,30 ч. на 9 август 2018 г., а прогнозната стойност е 2 040 000 лв. без ДДС, информират от АПИ.  Строителството на пътя Видин - Ботевград ще започне от една от най-сложните отсечки Мездра - Ботевград. През март т. г. АПИ обяви обществената поръчка за изграждането на 33 км от път I-1. Участъкът е разделен в два лота. Лот 1 е от км 174+800 до км 194+122, а лот 2 от км 161+367 до км 174+800. Отсечката ще бъде с две платна с по две ленти за движение в посока с габарит 20 м. Трасето ще следва съществуващия път като се развива по нов терен в участъците, обхождайки селата Люти дол, Типченица, Новачене и Скравена. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е построяването на селскостопански надлези, прощадки за отдих и т. н. На обхода на с. Люти дол ще бъдат построени два тунела, с дължини съответно 490 м и 340 м. За участъка от път I-1 (E-79) Мездра – Ботевград, Лот 1 от км 174+800 до км 194+122, индикативната стойност на поръчката за допълнително проектиране и строителство е 123 000 000 лв. без ДДС. Срокът на изпълнение е 1096 дни, от които 180 дни за проектиране и 916 дни за строителство. За участъка от път I-1 (E-79) Мездра – Ботевград, Лот 2 от км 161+367 до км 174+800, индикативната стойност на поръчката за допълнително проектиране и строителство е 178 800 000 лв. без ДДС. Срокът на изпълнение е 1096 дни, от които 180 дни за проектиране и 916 дни за строителство. Общата индикативната стойност на двата лота е близо 302 млн. лв. без ДДС. Направлението Видин – Ботевград /167 км/ е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус”, „Тракия” и „Струма”. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.", "date": "2018.06.04", "title": "АПИ стартира търга за строителен надзор при изграждането на 33 км от пътя между Мездра и Ботевград"}
{"url": "https://www.24chasa.bg/novini/article/6896684", "text": "Съдия Мариета Райкова от спецсъда не пусна Петко Дюлгеров на свобода, защото нямал планирана дата за трансплантация на роговица. Мотивът му, за да поиска да излезе от ареста бе, че страда от прогресиращо заболяване на очите и още от 2016 г. е бил планиран за трансплантация на роговица, освен това очното му заболяване не позволявало да стои в ареста. Съдът обаче посочи, че болестта му е от 20 години, в действителност прогресира, но не се налага спешна трансплантация на роговица. Също така нямало документ, че операцията е планирана след 20 дни. Съдия Райкова даде указания и на прокуратурата да бъдат осигурени хигиенни условия на Дюлгеров в ареста.  Прокурорът Илиян Рангелов увери, че обвинителният акт срещу Десислава Иванчева, Биляна Петрова и Петко Дюлгеров скоро ще бъде готов. Рангелов увери, че на Дюлгеров ще бъдат осигурени хигиенни условия в килията. По същото време Иванчева и заместничката й четоха томовете по делото в секретното деловодство на Апелативния спецсъд. Магистратите им дадоха 3 дни да се запознаят с тях.  Утре в 14.00 часа Апелативният спецсъд ще решава дали да отстрани окончателно Иванчева от пост.", "date": "2018.06.04", "title": "Съдът остави Дюлгеров в ареста, нямал планирана трансплантация на роговица"}
{"url": "https://www.24chasa.bg/novini/article/6896691", "text": "Московският градски съд осъди днес на 12 години затвор със строг режим украинския журналист Роман Сушченко, като го призна за виновен по обвинение в шпионаж срещу Русия, предаде ТАСС. Съдията Олег Музиченко огласи само решението на съда, без да навлиза в детайли, тъй като делото е секретно. Защитата не е съгласна и ще обжалва присъдата пред Върховния съд, каза Марк Фейгин, адвокат на обвиняемия. Юристът добави, че не е изключено някой ден Сушченко да бъде разменен срещу арестувания в Украйна главен редактор на \"РИА Новости Украйна\" Кирил Вишински. Притежаващият руско и украинско гражданство Вишински е обвинен в държавна измяна, предаде БТА.  По-рано от руската Федерална служба за сигурност (ФСС) обявиха, че журналистът Сушченко е агент на украинското военно разузнаване. Той събирал сведения, представляващи държавна тайна, за въоръжените сили на Русия и т.нар. Руска гвардия. Според ФСС Сушченко бил задържан по време на извършването на шпионски действия. Киев изрази протест във връзка с присъдата на Сушченко, кореспондент в Париж на украинската осведомителна агенция Укринформ, в която работи от 2002 г., предаде Франс прес. \"Това е политически мотивиран процес. Настояваме за освобождаването\" на Сушченко, написа в Туитър председателката на украинския парламент Мариана Беца.", "date": "2018.06.04", "title": "Московски съд осъди на 12 години затвор украински журналист за шпионаж"}
{"url": "https://www.24chasa.bg/novini/article/6896702", "text": "Проливен дъжд потопи Варна под вода. Улиците са задръстени от колони автомобили, много подлези са наводнени, има коли, които са изцяло под водата.                                                                                                                                                                                                                                                                                                                        ", "date": "2018.06.04", "title": "Проливен дъжд потопи Варна под вода (Видео, снимки)"}
{"url": "https://www.24chasa.bg/novini/article/6896704", "text": "Двама са пострадали  , съобщиха от МВР. Инцидентът е станал малко след 14:30 ч. днес. Заради него временно беше затворен пътя. Обходният маршрут е Своге – Искрец, Бучин проход – Костинброд – София.", "date": "2018.06.04", "title": "Двама пострадаха при катастрофата на пътя Реброво - Луково"}
{"url": "https://www.24chasa.bg/novini/article/6896795", "text": "В края на днешното заседание на Съвета „Правосъдие и вътрешни работи“ (ПВР), в област Правосъдие, министър Цецка Цачева разказа на колегите си легендата за хан Кубрат и синовете му. На австрийския министър на правосъдието Йозеф Мозер тя символично даде сноп пръчки и му подари копие на известната картина на художника Димитър Гюдженов, която пресъздава притчата за снопа пръчки, които хан Кубрат дава на синовете си със завещанието, че селата се крепи на единството, съобщиха от пресцентъра на Министерство на правосъдието. Днешното заседание в Люксемург е последното редовно заседание на Съвет „Правосъдие и вътрешни работи“, в област Правосъдие, в рамките на Българското председателство. От 1-ви юли т.г. Австрия поема председателството на Съвета на ЕС. „Докато сте заедно и се поддържате, ще сте като този сноп, никой няма да може да ви победи. Разделите ли се, ставате слаби и ще бъдете покорени лесно от всеки враг. Знайте, че силата се крепи на единството“, заяви Цачева, разказвайки легендата и пожела успех на Мозер. В края на церемонията тя му връчи чукчето на председателството на Съвета ПВР в област Правосъдие – символ на приемствеността между държавите-членки. На днешната сесия се обсъждат директивите за несъстоятелността, преструктурирането и предоставянето на втори шанс, за продажбата на стоки, Регламента за Европейската прокуратура, преработения Регламент „Брюксел IIa“, Стратегия и план за действие за електронното правосъдие за 2019—2023 г. и други.", "date": "2018.06.04", "title": "Министър Цачева към австрийския си колега: Силата се крепи на единството"}
{"url": "https://www.24chasa.bg/novini/article/6896814", "text": "Паметна плоча на покойния председател на Надзорния съвет на „Асарел-Медет“АД и почетен гражданин на Панагюрище проф. д-р Лъчезар Цоцорков бе открита на 4 юни в двора на Историческия музей в Панагюрище по инициатива на фондация „Цоцорков род“. Плочата е поставена върху Мемориалната стена, където стоят имената на най-изявените жители на общината. Решението за това беше взето през май миналата година от общинския съвет в Панагюрище по предложение на кмета Никола Белишки като израз на най-високо обществено признание за проф. Цоцорков и приноса му към региона. Към паметните моменти от живота на бележития панагюрец, към неговите професионални и етични принципи, към жестовете на обществено признание насочи вниманието на присъстващите изпълнителният директор на фондацията Ирина Ботева. „Благодаря на всички, че сте тук днес, за да почетем паметта на моя баща - заяви Димитър Цоцорков, син на проф. д-р Лъчезар Цоцорков и председател на Надзорния съвет на „Асарел-Медет“ АД. - Той обичаше да казва, че смисълът на човешкия живот е да оставиш света след себе си по-добър. Няма да изреждам какво е направил за Панагюрище, защото това вие го знаете и то се вижда от всички, а изграденото ще остане и след нас. От името на нашето семейство искам да благодаря на кмета и на общинските съветници, които подкрепиха предложението и наредиха името на моя баща до това на най-бележитите панагюрци. Паметната плоча е на метри от една от големите сбъднати мечти на баща ми – дома на Панагюрското златно съкровище. Всъщност голяма част от неговите мечти бяха свързани с Панагюрище. Споделяше тези свои мечти с нас, неговото семейство, и беше изключително радостен, когато ги видя реализирани. За нас остава да продължим и надградим това, което той ни завеща. Не трябва да забравяме примера на проф. д-р Лъчезар Цоцорков, който доказа, че в един малък български град могат да се правят неща на световно ниво.“ Стотици близки, приятели, колеги и партньори в бизнеса почетоха паметта на проф. д-р Лъчезар Цоцорков и търпеливо изчакаха своя ред, за да оставят цвете пред паметната плоча. Сред тях бяха кметът на община Панагюрище Никола Белишки, председателят на Общинския съвет Христо Калоянов, общински съветници, кметове на населени места от общината, председателят на Управителния съвет и изпълнителен директор на „Асарел-Медет“ АД инж. Делчо Николов, ректорът на Минно-геоложкия университет „Св. Иван Рилски“ проф. д-р Любен Тотев, представители на местния бизнес, „Ротари клуб“, „Лайънс клуб“ и много други граждани.", "date": "2018.06.04", "title": "Стотици се поклониха пред паметна плоча \nна проф. д-р Лъчезар Цоцорков върху Мемориалната стена в музея"}
{"url": "https://www.24chasa.bg/novini/article/6896823", "text": "Кремъл обяви днес, че не е получавал сигнали от Вашингтон, целящи уговарянето на среща между президентите Доналд Тръмп и Владимир Путин, предадоха Ройтерс и ТАСС. В петък \"Уолстрийт джърнал\", позовал се на източници, писа, че Белият дом е в начален етап на подготовка на евентуална среща на върха между САЩ и Русия, припомни Ройтерс. \"Засега все още липсва конкретност след последния разговор между Путин и Тръмп, в който ставаше дума именно за разбирането у двамата президенти за необходимостта от контакт\", каза говорителят на руското президентство Дмитрий Песков. \"Все още се усеща дефицит от инициатива от страна на нашите американски партньори\" добави той. По темата се изказа и Юрий Ушаков, съветник на руския президент, според когото въпросът къде и кога да се състои такава среща \"засега виси във въздуха\", предаде БТА. Владимир Путин и Доналд Тръмп разговаряха по телефона на 20 март, което е последният им пряк контакт, припомниха агенциите.", "date": "2018.06.04", "title": "Кремъл: Не сме получавали сигнали от Вашингтон за бъдеща среща Путин-Тръмп"}
{"url": "https://www.24chasa.bg/novini/article/6896816", "text": "\"Доколкото ми е известно, имаше мимолетна приятелка през зимата в Пампорово, която приключи много бързо. Със Симона са се запознали на 2-ри май в Слънчев бряг. Било е на рожден ден, на който била общата им приятелка Павлета. Двете с Павлета са пристигнали от зимния курорт Пампорово. Между другото брат ми работи и като ски учител в Пампорово, а вечерно време и като охрана в казино в Пампорово, което е общ бизнес на неговите работодатели с мъртвия Коста Николов. Може да се каже, че работеше и за самия Коста Николов, с когото се познаваха от Слънчев бряг\", заяви братът на обвиняемия за стрелбата в Слънчев бряг Михаил Станчев - Николай пред  . \"За съжаление, не успях да видя Симона, брат ми така и не успя да ми я покаже. Убеден съм, че връзката им е била пълноценна, защото пазачите в к-с \"Поло ризорт\" са я виждали да влиза в стаята му поне 10 пъти през май месец. До последно двамата са имали интимна връзка. Споделял ми е, че новото му гадже е много красиво и че не съм виждал толкова красива жена. Тежеше му, че не може да удовлетвори всичките й желания. За него тя беше целият му свят. Миналата седмица ми каза, че Симона искала да си уголемява бюста и спешно трябвало да й даде пари. Отговорих му така: \"Брато, тая рабоота не ми харесва. Ако сега настоява за цици, утре ще ти поиска \"Мерцедес\". Като че ли съм усещал какво предстои. Виждах го, че се тормози. 2-ри юни беше последният ден, в който брат ми беше в к-с \"Поло ризорт\" в Слънчев бряг, на 3-ти юни, неделя, трябваше да се премести при мен в Св. Влас. Каза ми, че Коста започнал често да търси Симона, която работела за него не повече от 20 дни. Настоявал да излиза с него, самата тя не искала да мами брат ми и му споделяла, че работодателят й станал настоятелен в поканите си да излезе с нея\", казва още Николай. \"Брат ми отишъл с \"Опел Корсата\" си в \"Сън Вилидж\", където е била настанена Симона. Казал й, че идва да я вземе, за да излязат заедно. Няма никакво \"БМВ\" - МВР умишлено са пуснали тази информация, за да улеснят разследването си. По телефона Симона казала на брат ми, че няма да излиза с него, тъй като всеки момент шефът й пристига, а тя вече няколко пъти отклонявала поканите му за официална вечеря. Точно в този момент до колата на брат ми спира \"Мерцедес\"-ът на Коста. Телефонният разговор със Симона е приключил секунда преди това. Симона вече е пред \"Мерцедеса\", а брат ми е изкарал оръжието. Сигурно е искал да предотврати излизането на Симона с богатия по-възрастен мъж. Представям си какво е изживявал в този момент. Той е изключително уравновесен като човек. Пуснал е три куршума в главата му, а след това е стрелял по Симона. Това е била неговата естествена мъжка съпротива, неговото отчаяние и безнадеждност, че въпреки всичко, което прави за любимата си, тя го изоставя заради по-богатия, макар и по възрастен конкурент за тялото й\". Това разказва за трагичната случка братът на обвинения за стрелбата в морския курорт.", "date": "2018.06.04", "title": "Братът на стрелеца в Сл. бряг: Симона беше целият му свят, имаха пълноценна връзка"}
{"url": "https://www.24chasa.bg/novini/article/6896825", "text": "Турският външен министър Мевлют Чавушоглу съобщи днес, че с държавния секретар на САЩ Майк Помпейо са обсъдили пътната карта за сирийския град Манбидж, предаде Ройтерс. Чавушоглу, който се срещна с Помпейо във Вашингтон, написа в Туитър, че по време на разговорите двамата са обсъдили регионалните развития, предаде БТА. Ще бъде постигнат напредък във връзка с кюрдските бойци в Сирия, каза още турският външен министър. Турската телевизия НТВ цитира Чавушоглу, който посочи, че разговорите му с американския държавен секретар са били \"много успешни\". Въпросът, свързан с Манбидж, от няколко години е спорна тема за Анкара и Вашингтон, отбелязва ТАСС. Турция иска подкрепяните от САЩ сирийски кюрдски милиции Сили за защита на народа (СЗН) да се изтеглят от Манбидж. Според Анкара СЗН са свързани с поставената извън закона Кюрдска работническа партия (ПКК).", "date": "2018.06.04", "title": "Чавушоглу и Помпейо обсъдиха пътната карта за сирийския град Манбидж"}
{"url": "https://www.24chasa.bg/novini/article/6896826", "text": "„Ако Русия я сметнем за Европа, единият инвеститор е европейски, а другият – азиатски. Според мен по-сериозният е китайският инвеститор”, смята бившият енергиен министър Румен Овчаров, който бе гост в предаването \"Лице в лице\" по  Той е категоричен, че е за построяването на „Белене”, но трябва да бъде гарантирано, че стойността на проекта няма как да бъде раздута корупционно. Чуждестранният инвеститор може да постави нещата на много ясна основа и трябва ад има обществен контрол върху развитието на този проект”, коментира още Овчаров. По думите му премиерът Бойко Борисов го е потърсил за съвет относно АЕЦ „Белене”. „Този въпрос, гледам, в момента вече е тръгнал да се решава. Аз виждам едни и същи говорители на едни и същи измислици и страхове отново да ни разказват за разни сеизмични зони”, коментира още Овчаров. Той е категоричен, че зоната на АЕЦ „Белене” не е сеизмична. „Ние отново се плашим и си разказваме едни страхове, нямало кой да купува електроенергията… Има една елементарна истина – себестойността на електроенергията на АЕЦ „Белене” ще бъде по-ниска от тази на АЕЦ „Козлодуй”, смята Овчаров. ПО думите му нашата централа „ще се изкупи” за по-малко от 20 години, а след това – всичко останало ще е плюс за държавата.", "date": "2018.06.04", "title": "Румен Овчаров: Китайският инвеститор за АЕЦ „Белене” е по-сериозен"}
{"url": "https://www.24chasa.bg/novini/article/6896833", "text": "Правителството на Сингапур обяви един от централите райони на града за \"зона на важно събитие\" от 10 до 14 юни заради планираната среща на върха между президента на САЩ Доналд Тръмп и севернокорейския лидер Ким Чен-ун, съобщи Ройтерс. Зоната обхваща кварталите, където се намират външното министерство, американското посолство и няколко големи хотела, включително луксозният \"Шангри-ла\", споменаван като възможно място на съмита на 12 юни. Съобщението е публикувано в правителствения електронен вестник, предаде БТА. Предвиждат се редица срещи между представители на двете страни в петдневния период - както \"основнисъбития\", така и странични публични прояви, свързани със съмита, се посочва в съобщението. Полицията ще извършва по-строги проверки на лица и имущество, ще има пунктове за оглед на автомобили и граждани в района. Използването на дронове с дистанционно командване ще бъде забранено.", "date": "2018.06.04", "title": "Зона със специален режим в Сингапур заради срещата на върха Тръмп - Ким"}
{"url": "https://www.24chasa.bg/novini/article/6896880", "text": "САЩ и Турция одобриха днес пътна карта за стабилизиране на сирийския град Манбидж, която бе разработена от турско-американска работна група, предадоха световните агенции, като цитират съвместно изявление, направено след срещата на външния министър на Турция и американския държавен секретар във Вашингтон. В изявлението се казва, че Турция и САЩ са изтъкнали общия ангажимент към изпълнението на всички точки от пътната карта, предаде БТА.  и стъпките, които трябва да бъдат взети за осигуряването на стабилността и сигурността в Манбидж, се казва в изявлението, цитирано от Ройтерс. Двамата са се договорили да имат още срещи, за да бъдат разрешени сегашните двустранни проблеми.", "date": "2018.06.04", "title": "САЩ и Турция одобриха пътна карта за сирийския град Манбидж"}
