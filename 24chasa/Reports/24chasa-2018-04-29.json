{"url": "https://www.24chasa.bg/novini/article/6838693", "text": "223 хиляди шофьори и пътници са глобени с актове и фишове от 2015 г. досега, защото не са сложили колани или не са носили каски като мотористи. Това сочи справка на Пътна полиция по запитване на “24 часа” след катастрофата на АМ “Тракия” на 13 април. Тогава загинаха 6 души в автобуса, който се обърна в канавката, а проблемът с коланите на пътниците отново влезе в дневния ред на институциите. Оказва се, че при контролната дейност униформените масово налагат глоби за нарушителите, но без особен ефект. Шофьорите без предпазни средства, които са глобени през 2015 г., са 47 хил. души. През 2016 г. има забележим ръст - близо 75 хиляди са санкционирани. Бройката спада през 2017-а до 60 хил. За първите три месеца от 2018 г. глобените са 13 хил. Ако тенденцията се запази до края на годината ще бъдат малко над тези от 2017-а. При пътниците обаче има ярко изразен ръст на глобените нарушители, които са се возили без колани в автомобили и автобуси или без каски на мотор. 4100 са глобени за това нарушение през 2015 г., 7 хил. през 2016 и над 11 хиляди през 2017 г. За първите три месеца спипаните на място нарушители са над 4 хиляди, което е повече от същия период през м.г. 50 лв. е глобата за неизползване на колан от шофьор, като му се отнемат и 10 контролни точки от талона. Същият е размерът на паричната санкция и за пътниците. ", "date": "2018.04.29", "title": "223 хиляди глобени за колани и каски от 2015 г. до днес"}
{"url": "https://www.24chasa.bg/novini/article/6838576", "text": "Ученият Владимир Углев, който участва в разработването на нови бойни вещества и е работил по създаването на нервнопаралитичното „Новичок”, е категоричен, че именно то е използвано срещу Сергей Скрипал. Преди време Углев дава интервю за Би Би Си относно вещество. По-малко от седмица след това,  \"Удари ме кола, всичко ми е наред. Един възрастен човек като мен. Нещата станаха съвсем случайно. Не забелязах колата, в последния момент подскочих, колата ме закачи. Бях с раница на гърба, паднах с нея върху капака и с глава строших предното стъкло. Размина ми се с леки травми\", каза Углев  \"Нека да отговоря как може да се транспортира подобно вещество - вариантът, който предполагам, се състои в това, че те са избрали не най-сполучливия начин за доставка на това вещество. По всяка вероятност нещата изглеждат по следния начин – неголям контейнер, с размерите на червило или малко по-голям. Обикновено материалът на такъв контейнер е терапласт, нещо което се затваря с капак на винт със съответното уплътнение. В него се съдържа нещо като тубичка със шприц, така както се продават лепилата, бързо залепващите се лепила\", каза той. \"Този, който го е използвал се е приближил до вратата, по всяка вероятност е бил с тънки кожени ръкавици. Не са използвали гумени ръкавици, за да не привличат вниманието на околните. Извадил е от джоба си контейнера, по всяка вероятност от сакото, отворил е капачето, извадил е тубичката с шприца, излял е веществото на дръжката на вратата на Скрипал. За всеки случай е спрял да диша в този момент, след това е върнал тубичката в контейнера и е завинтил капака и си е тръгнал. Прибрал го е в джоба си, в джоба на сакото си по всяка вероятност, и си е тръгнал. След като се отдалечил си е свалил ръкавиците и заедно с контейнерчето ги е изхвърлил в най-близкото блато\", добави Углев.", "date": "2018.04.29", "title": "Владимир Углев: Веществото, използвано срещу Скрипал, е точно \"Новичок\""}
{"url": "https://www.24chasa.bg/novini/article/6838562", "text": "Най-малко 15 африкански мигранти са загинали днес, когато лодката, с която опитвали да достигнат Европа, се преобърнала край Алжир, съобщи бреговата охрана, цитирана от Ройтерс. Бреговата охрана и граждански служби спасили 19 от 34-те души, пътували с лодката. Инцидентът е станал край брега на Оран, град на около 450 км западно от столицата Алжир, посочи представител на властите пред телевизия \"Енахар\". По думите му съдът е отплавал от Мароко, предава БТА. Не се съобщават подробности за националността на мигрантите. Алжирското министерство на вътрешните работи посочи миналата седмица, че страната отчита приток на нелегални мигранти от страните в Субсахарска Африка, след като Европа затрудни отпътуването на лодки от Либия и други държави.", "date": "2018.04.29", "title": "Лодка се преобърна край Алжир, най-малко 15 мигранти са загинали"}
{"url": "https://www.24chasa.bg/novini/article/6838604", "text": "Тежък пътен инцидент е станал на пътя Шумен- Силистра до разклона за село Осеновец. Това съобщиха от ОДМВР- Шумен. Сигналът за произшествието е получен малко след 14.20 часа. Съобщено било, че са катастрофирали лек автомобил \"Рено\" с шуменска регистрация и товарен автомобил \"Форд Транзит“ с разградска и има пострадали. Към мястото на инцидента веднага са насочени екипи на полиция, пожарна и спешна помощ. След пристигането им било изяснено, че 29-годишна жена от село Венец, която била зад волана на автомобила „Рено“ е навлязла в насрещната лента за движение и се ударила челно в насрещно идващия \"Форд Транзит\" със силистренска регистрация. В резултат на удара в МБАЛ- Шумен са откарани две жени от лекия автомобил- 28-годишната жена, която е била зад волана и детето й на 2 месеца, спътничката й на 28-години и двете й деца – на 7 и 3 години. В болницата в Шумен са откарани и 47-годишният водач на товарния автомобил Д.А. от Дулово и 36-годишният негов спътник С.А., също от Дулово. Бебето е починало. След извършените прегледи било установено, че А.И, която управлявала лекия автомобил е с комоцио, оставена е под наблюдение в болничното заведение. За лечение са настанени С.Х. /28г./ от Венец, която е с черепно-мозъчна травма и 7-годишното й дете, което е с наранявания. По-малкото й дете е освободено след преглед . Водачът на буса е без наранявания, но спътникът му Д.А. е с фрактура на лява ръка и ляв крак. Двамата водачи са правоспособни, мъжът е тестван за алкохол, пробата му е отрицателна. На място се извършва оглед. Причините за инцидента са в процес на изясняване.", "date": "2018.04.29", "title": "Тежка катастрофа край Шумен, 2-месечно бебе е починало, други шестима са ранени"}
{"url": "https://www.24chasa.bg/novini/article/6838593", "text": "Турция е в \"повратен момент\" с въвеждането на президентска система на управление, заяви днес президентът Реджеп Тайип Ердоган, цитиран от \"Хюриет дейли нюз\". \"Този крайъгълен камък ще бъде повратен момент за напредъка на Турция\", каза Ердоган в обръщение пред членове на своята Партия на справедливостта и развитието (ПСР), информира БТА. Ердоган похвали \"решителните\" операции на турската армия в продължаващата офанзива в района на Африн в Северна Сирия и в някои части на Северен Ирак. По думите му броят на \"неутрализираните терористи\" в Африн е достигнал 4500 души, а в Ирак са били \"неутрализирани\" над 300 терористи. Президентът се закани, че правителството няма да позволи на Кюрдската работническа партия (ПКК) и движението ФЕТО \"да разделят\" Турция. Ердоган обвини също така основната опозиционна сила - Народнорепубликанската партия (НРП), че \"продава волята на народа\", имайки предвид прехвърлянето на 15 депутати от НРП към \"Добра партия\" с цел да се осигури участието й на изборите. По думите на турския президент проучванията сочат, че създадената предизборна коалиция между неговата ПСР и Партията на националистическото действие е \"доста напред\". В изказването си той засегна и предстоящата си визита в Сеул през идната седмица, откроявайки значението й в момент \"на огромни развития\" на Корейския полуостров. \"Вярвам, че събирането на южнокорейския президент със севернокорейския лидер на историческата среща на 27 април ще придаде различна дълбочина и на нашите отношения с тях\", каза Ердоган, който ще бъде на посещение в Сеул на 2-3 май.", "date": "2018.04.29", "title": "Ердоган: Предстои повратен момент за напредъка на Турция"}
{"url": "https://www.24chasa.bg/novini/article/6838197", "text": "Находка, по-ценна от златно съкровище, излезе при разкопките до църквата \"Св. Марина\" в Пловдив. На дълбочина от близо 4 метра се появи мраморен постамент за статуя с древен текст. Той е на 1715 години и разкрива тайни за историята на Филипопол. Археоложката Елена Божинова е на седмото небе от откритието. Каменният блок, върху който са изписани думите на латински и старогръцки, е дело на управителя на провинция Тракия Емилий Александър. Най-видният ни епиграф Николай Шаранков разчете текста. Той гласи:   Надписът се датира 303 г. Той е посветителски и е в чест на император Диоклециан, въвел системата на Тетрархията в Римската империя. При нея управлението е поделено между двама августи - Диоклециан и Максимиан, и двама цезари - Галерий и Констанций Хлор, баща на Константин Велики. \"Задачата на управителя на провинция Тракия е била да укрепи авторитета на владетелите. Век по-рано империята е преживяла голяма криза\", припомни Шаранков. С идването си Диоклециан (284-305г.) налага Домината - неограничена монархия с обожествяване на властта. Именно това задържа с близо век разпада на империята, сочи историческата справка. За да ръководи огромната държава, заплашвана от варварски нашествия и вътрешни противоречия, той си избира трима съуправители, с които поделя властта. Оттогава фактически започва разделението на империята на Източна и Западна. Шаранков посочи, че управителят на Тракия Емилий Александър е известен от още три надписа. Първият е открит в края на ХІХ в. край Асеновград. Но в него не е запазено името на императора. Преди 3 г. в Стара Загора са намерени текстове върху два постамента за статуи на двамата цезари. \"Всички те, заедно с новооткрития в Пловдив са в чест на римските императори от епохата на Тетрархията\", смята Шаранков, който преподава в Софийския университет. Според него откритието в града на тепетата е постамент за голяма статуя, свързана с култа на императора. Явно е, че управителят Емилий Александър е бил ангажиран със строежи във Филипопол, смята ученият.  До момента от разкопките до \"Св. Марина\" са извадени множество антични, средновековни и османски монети, корнизи, постаменти, бази за колони, накити. След голямата криза през ІІІ в., преживяна от Римската империя, Диоклециaн създава управление с четирима императори. В миналото рядко се среща участие на няколко личности в общото ръководство на държавата. Тетрархията с нейната диференцирана система на разпределение на областите на управление и на компетенциите, представлява нещо ново за Рим. Създадени са две области на господство за управляващите августи в Изтока и Запада - Диоклециан и Максимиан, край които има съответно по един цезар - Констанций Хлор и Галерий, за да ги подпомагат в тяхната работа. Августите като носители на върховната власт определят насоките на политиката - издават закони, вземат решения за водене на война и сключване на мир. Цезарите, привлечени от наследяването на августите като награда, съдействат рашаващо в управлението на Imperium Romanum. През ІV в., ако трябва да се потърси заглавие, характеризиращо развитието на  световната държава в късноантичната епоха, то би гласяло \"Римската империя в отбрана\". Границите й са притиснати от варварски нашествия, допълнително вътрешни противоречия отвътре я разяждат. Въведеният Доминат представлява открита форма на неограничена власт с божествен характер.", "date": "2018.04.29", "title": "Откриха и разчетоха надпис на 1700 г., разкрива тайни за Филипопол"}
{"url": "https://www.24chasa.bg/novini/article/6838631", "text": "Съединените щати са силно обезпокоени от амбициите на Иран да доминира в Близкия изток, заяви новият държавен секретар на САЩ Майк Помпейо, след като се срещна днес в Израел с премиера Бенямин Нетаняху. \"Ние изпитваме силно безпокойство от опасната ескалация на иранските заплахи към Израел и района\", каза Помпейо, цитиран от Ройтерс и БТА.", "date": "2018.04.29", "title": "Помпейо: САЩ са силно обезпокоени от амбициите на Иран да доминира в Близкия изток"}
{"url": "https://www.24chasa.bg/novini/article/6838241", "text": "Фрактура на лицето, мозъчно сътресение и множество травми е получил жител на Карлово след побой заради място в местно заведение. Районният съд наложи глоби от по 1000 лева на двамата му нападатели. Според събраните доказателства пострадалият Борислав Златев по никакъв начин не ги е предизвикал. Младият мъж бил в нощния клуб с компания. Първоначално седели в сепаре, а по-късно се преместили на бара. В това време в заведението влязъл Петър Илиев, който се насочил към Златев и поискал от него да му освободи стола си. Двамата се познавали бегло, преди време приятелката на новодошлия била гадже на Борислав. Без да каже дума, Илиев забил кроше на бившия на любовницата си. Управителят на клуба Кирил Лилов, който бил приятел на хулигана, също се включил в боя с ритници. Придружителите на жертвата прекратили разправата, полиция не била извикана. Златев претърпял операция заради счупването на лицето, а възстановяването му отнело месеци.", "date": "2018.04.29", "title": "Пребиват мъж за място в бара"}
{"url": "https://www.24chasa.bg/novini/article/6838725", "text": "Гъсениците на дъбовия процесионен молец, който у нас е известен и като дъбова процесионка, са изключително опасни, защото представляват силен алерген. А в Югоизточна Англия и дори в столицата Лондон в момента се наблюдава занчитено увеличаване на популацията на тези насекоми, съобщава Би Би Си. Косъмчетата на гъсеницата могат да предизвикат обриви, дразнене в гърлото и очите и дори проблеми с дишането. Комисията по горите във Великобритания отправи изрично предупреждение към гражданите да се пазят от опасните гъсеници. Вече има десетки хора, пострадали от токсичните твари, информира \"Профит\". Дърветата в някои от местностите, където са забелязани отровните насекоми, са били обработени от горските стопанства, пише още изданието. Кампанията по обезпаразитяване ще продължи до края на май и началото на юни, но след това гъсениците вече ще са твърде големи и няма да се повлияят от препаратите, твърдят експертите. Някои от пострадалите се оплакват от тежки обриви след допир до гъсениците и техните гнезда. Специалистите предупреждават, че най-уязвими са малките деца и домашните любимци, при които алергичните реакции се развиват изключително бързо. Всяка гъсеница на дъбовия молец има до 62 000 дълги бели косъмчета по тялото си. Всяко едно от тях може да е активно до пет години, след като падне на земята. Самите молци живеят по два-три дни в периода от юли до август всяка година. Гъсениците се наричат процесионки, защото се движат една зад друга във верига, която наподобява процесия. Срещат се по дъбовите дървета или в почвата около тях. Гнездата им са също толкова токсични, колкото и самите гъсеници. През лятото на 2017 година и в Българя беше отчетен ръст в популацията на дъбовия молец, основно в района на Пирдоп. През 2016 пък в Казанлък имаше нашествие от борови процесионки, които също могат да предизвикат алергични реакции.", "date": "2018.04.29", "title": "Токсични гъсеници нападнаха Лондон"}
{"url": "https://www.24chasa.bg/novini/article/6838579", "text": "Мултимедия, холограма, мелодия - това са част от вариантите, чрез които може да се представи една търговска марка пред Патентното ведомство, за да получи защита. Това гласят част от правилата, които се въвеждат с новата европейска директива за сближаване на законодателствата на държавите членки относно марките. Част от въведените видове са се приемали от някои от патентните ведомства и досега, включително и в българското. Директивата обаче дава по-ясни критерии и включва нови видове файлови формати. Промените са вследствие на преработеното определение за марка в Европейския съюз, от което отпада изискването за графичното ѝ представяне: “Марката може да се състои от всякакви знаци, по-специално думи, включително лични имена, или рисунки, букви, цифри, цветове, формата на стоката или нейната опаковка или звуци”. Трите най-популярни вида на търговската марка, познати досега, са Словните се състоят от букви, цифри и други знаци или комбинация от тях, които могат да бъдат напечатани. За фигуративни в България се приемат само такива, които съдържат фигури и рисунки. Не се допускат словесни елементи, както е европейското разбиране. Това е единственото определение от новата директива, което страната ни не възнамерява да приеме в националното законодателство. Триизмерните форми включват контейнери, опаковки или техния външен вид, както и самия продукт. Те могат да се представят графично, чрез компютърно генерирано или фотографско изображение. С промените в директивата, влезли в сила на 1 октомври 2017 г., Службата на Европейския съюз за интелектуална собственост (EUIPO) вече не приема описание или претенции за цвят при фигуративните и триизмерните марки. Първата от новите видове марки е позиционната. Тя се състои от специфичния начин, по който се поставя или прикрепя към продукта. Тя трябва да бъде представена върху предмета в правилната си позиция и пропорции. Останалите елементи от продукта се изключват визуално чрез пунктирни линии. От началото на октомври до момента вече са заявени 31 позиционни марки. се състоят от редовно повтарящ се набор от елементи. Към тяхното представяне може да се добави и описание с думи, но то не е задължително. Описанието при всички видове служи само за поясняване, но не разширява обхвата на защитата. Досега са заявени 11 десенни марки, всички те - след 1 октомрви. Марките от цвят или комбинация от цветове се представят чрез тяхна картинка, придружена от общопризнатия цветови код или само чрез него. Задължително е между цветовете да няма контури, допуска се и описание. Общо заявените такива марки са 1031 на брой, 18 от които - след 1 октомври. Марките могат да се представят и чрез звук или комбинация от звуци. Това става или чрез музикална нотация, както беше преди, или чрез прикачването на аудиофайл, както се допуска след промяната. Този файл трябва да бъде във формат MP3, а нотите - в JPEG. В Българското патентно ведомство има вече заявени 292 звукови марки, 18 от тях са след началото на октомври. Друг вариант е марката да представлява движение или промяна в положението на елементите ѝ. Тя се представя като видеофайл във формат MP4 или като последователни неподвижни JPEG изображения, показващи движението. Те могат да бъдат номерирани или да са придружени с описание. От началото на промените вече са заявени 19 такива марки. Тя представлява комбинация от изображение и звук и се представя с видеофайл във формат MP4. 10 лица вече са заявили такива марки, а 3 от тях са и регистрирани. Холограмните марки се представят чрез видеофайл или графично или фотографско изображение, необходими за идентифициране в достатъчна степен на холографския ефект в неговата цялост. Форматите, които са допустими, са MP4 и JPEG. Всички останали видове, които не попадат в нито едно от изброените определения, се категоризират като “други”. Знакът обаче трябва да отговаря на изискванията. Едното от тях е той да може да разграничава стоките и услугите на едно лице от тези на други. Визира се теоретичният капацитет на един знак да изпълнява тази функция, като отличителният му характер се преценява сам по себе си независимо от стоките и услугите. Второто условие е знакът да може да бъде представен в регистъра по начин, който позволява на компетентните органи и обществото да определят ясен и точен обхват на защита. Той трябва да бъде изобразен в подходяща форма, като се използва общодостъпна технология, при условие че може да бъде възпроизведена в регистъра по ясен, точен, самостоятелен, леснодостъпен, разбираем, траен и обективен начин. Към категория “други” спадат например трасиращите марки. Те се приемат от Европейския съюз и представляват цветни линии или нишки, поставени върху стоката. Най-голяма употреба намират в текстилната промишленост. въпреки че също спадат към категория “други”. Засега за тях все още не е разработен общоприет международен код подобно на цветовия, а представянето чрез химична формула или описание с думи например не се счита за достатъчно ясно. В някои случаи се приемат други нетипични търговски марки. Според решение на съда например обзавеждането на магазин за търговия на дребно, което е показано единствено като дизайн чрез комбинация от линии и фигури без конкретни описания за размера и пропорциите, може да бъде регистрирано като марка, стига да отговаря на останалите изисквания. Всички промени, въведени от европейската директива, ще бъдат включени в новия Закон за географските марки и означения в България и пренесени в националното законодателство, ако той бъде приет. Притежателите на регистрирана в Патентното ведомство марка вече имат право да предупреждават предварително, когато друго лице възнамерява да злоупотреби с нея. Мярката се въвежда от новата директива на ЕС относно марките с цел по-ефикасна и навременна борба с фалшификацията. Притежателят на марка може да забрани поставянето на същия или подобен като нея знак върху опаковки, етикети, маркировки, елементи или устройства за защита или автентичност и всякакви други материали, както и тяхната продажба и съхраняването им с цел внос или износ. Въвеждат се и изменения, свързани с изключителното право на притежателя на регистрирана марка. Досега той можеше да подаде жалба в случай на двойна идентичност - когато друго лице използва знак, еднакъв с марката, за еднакви стоки или услуги. Сега такова право има и когато знакът е идентичен или сходен с марката и се използва за същите или подобни продукти, което може да доведе до объркване на потребителите. Отсега нататък жалба може да се подава от притежател на известна марка срещу подобен или идентичен знак, който се използва за същия или сходен продукт. Досега това можеше да се прави само за продукт, който се различава от оригиналния. Освен това собственикът на марка вече може да се жалва, когато имитиращият знак или част от него се използва като фирмено или търговско наименование, както и когато той се използва в сравнителна реклама. Директивата предвижда още лицето, което държи правата върху марка, да може да забрани влизането на стоки на територията на държавата си независимо от тяхната крайна дестинация, ако тези стоки или опаковките им произхождат от страни извън ЕС и върху тях е поставен подобен на марката знак. Когато марка е била регистрирана на името на агент или представител на действителния ѝ притежател без негово съгласие, той има право да се противопостави на използването на марката от тях, освен ако те не обосноват действията си. Във връзка с тези промени се разширява и кръгът на лицата, които имат право да подават иск за нарушение. Освен притежателя на марката това може да се извършва и от всеки един от съпритежателите. За това не е нужно съгласието на останалите съсобственици. Притежаващият изключителен лиценз върху марка също може да подава иск, ако е предупредил притежателя за извършено нарушение, но той не е взел своевременни мерки. Ако марката е била регистрирана на името на агент или представител на притежателя, той самият има право да подава жалба. Когато става въпрос за колективна марка, искът може да подаде всяко лице, което може да я използва, със съгласието на притежателя. Ако обаче той е бил уведомен и не е предприел необходимите действия в срок, това може да се случи и без неговото съгласие. Право се дава и на всеки вписан ползвател на географско означение. ", "date": "2018.04.29", "title": "Запазената марка - вече и като видео или мелодия"}
{"url": "https://www.24chasa.bg/novini/article/6838242", "text": "Подполковник Милен Иванов от МО е превишил правата си, разпоредил е стрелби с бойни машини, вследствие на което е избухнал голям пожар на полигона \"Тюбе\" край село Долно Изворово. Причинени са щети за над 64 000 лева. Това се посочва в решението на пловдивския военен съд, с което офицерът е наказан с 6 месеца лишаване от свобода условно. Според събраните доказателства той не се е съобразил със заповед на тогавашния командир на Карловската бригада ген. Димитър Шивиков стрелбите да се провеждат само с оръжие заради горещото време и засушаването. В деня на инцидента духал вятър и снарядите, изстреляни от машините, подпалили района около полигона. Изгорели гора и склад с дървен материал на лесничейството в Казанлък. Изпепелени били 92 кошера на пчелар, загинал и доберманът му. Щетите на стопанина са изчислени на 22 672 лева, които подполковникът трябва да му ги възстанови. Военният е осъден да заплати и 21 189 лв. на горското, както и 17 200 лева на община Казанлък. Съдът е постановил офицерът да покрие 8 035 лева разходи за експертизи и пътни на свидетели и вещи лица.", "date": "2018.04.29", "title": "Осъдиха офицер за голям пожар след стрелби"}
{"url": "https://www.24chasa.bg/novini/article/6838736", "text": "Френският президент Еманюел Макрон и британската премиерка Тереза Мей призоваха международната общност да подсили мерките за забрана на химическите оръжия, предаде Франс прес. \"По повод 21-ата годишнина от влизането в сила на Конвенцията за химическите оръжия и след събитията в Дума и Солсбъри, Тереза Мей и аз призоваваме международната общност да подсили, заедно с нас, мерките за забрана на тези оръжия за масово поразяване\", написа Макрон в Туитър, съобщава БТА. \"Преди 21 години Конвенцията за химическите оръжия забрани използването, разработването, производството и складирането на химически оръжия. Еманюел Макрон и аз потвърждаваме, че държим на това споразумение и призоваваме другите страни да се присъединят към нашата твърда позиция: никога не трябва да се връщаме назад\", заяви в Туитър британската премиерка. Конвенцията влезе в сила на 29 април 1997 година. В Организацията за забрана на химическите оръжия, която е натоварена с прилагането й, членуват 192 страни. Централата й е в Хага. На 14 април Великобритания, САЩ и Франция нанесоха удари срещу режима на сирийския президент Башар Асад. Те го обвиняват, че на 7 април режимът му е извършил в град Дума предполагаемо химическо нападение. Сирийска делегация, явила се пред ОЗХО в четвъртък, определи нападението като инсценировка, припомня АФП.", "date": "2018.04.29", "title": "Макрон и Мей искат по-засилени мерки за забрана на химическите оръжия"}
{"url": "https://www.24chasa.bg/novini/article/6838754", "text": "Моделът Кристин Илиева, която пострада при катастрофата с Дивна преди месец, сподели снимка от болницата. Красавицата продължава своето възстановяване и на кадъра се вижда, че тя вече може да стои изправена. Кристин честити рождения ден на баща си и написа: \"Нека Бог те благослови.\"                                                                                                                                                                                                                                                                                                                       ", "date": "2018.04.29", "title": "Кристин, която пострада при катастрофата с Дивна, сподели снимка от болницата"}
{"url": "https://www.24chasa.bg/novini/article/6838553", "text": "“Дълг на всички държавници е да изпълнят посланието от песента на Мими Иванова – Българийо, децата ни върни“, каза Илияна Йотова на гала концерта на VI Национален младежки конкурс „Петнадесет лалета“. Вицепрезидентът е патрон на конкурса за втора поредна година. Илияна Йотова определи инициативата като чудесна традиция - да събира таланти и усмивки на стотици деца от цяла България. Тази година участниците във фестивала са рекорден брой – 400. „Мотото на този конкурс трябва да бъде България вече намери своите таланти“, заяви вицепрезидентът, информираха от прессекретариата на държавния глава. „Учете и разпространявайте не само музиката, не само древната култура на България, а и пейте повече песни на красивия ни български език. Учете се от красивите послания, които срещате в песните“, призова вицепрезидентът младите даровити деца и пое ангажимент техните таланти да представят България и на международна сцена. Илияна Йотова благодари на родителите и на музикалните педагози за това, че окуражават децата да развиват таланта си. „Не ги оставяте изцяло на интернет и пред компютъра“, допълни Илияна Йотова. Национален младежки конкурс „Петнадесет лалета“ в град Хисаря се организира от Сдружение „Петнадесет лалета“, Община Хисаря и Читалище „Иван Вазов“. Илияна Йотова се срещна и с вдъхновителите на фестивала - Мими Иванов а и Развигор Попов.", "date": "2018.04.29", "title": "Илияна Йотова: Наш дълг е да върнем децата в България"}
{"url": "https://www.24chasa.bg/novini/article/6838318", "text": "Полицията във Велико Търново се самосезира от клип във Фейсбук и започна изясняване на случая с поредната  . Случката се разиграла преди обед на сфетовар на ул.\"Магистрална\" - част от главния път София-Варна. \"Предприети са действия за установяване на водача и собственика на автомобила от видеото. Тепърва ще се търси и пострадалия, за да даде сведения. Нека гражданите, които станат свидетели на подобни случки, незабавно да сигнализират на тел.112 а не просто във фейсбук, за да можем да реагираме веднага\", обясни шефът на ОДМВР - Велико Търново ст. комисар Димитър Машов.  Оказа се, че никой от свидетелите на екшъна на оживеното трасе, не е сигнализирал в полицията. От двете клипчета, качени в интернет пък не се виждал ясно боя, а само сдърпването между опонентите. \"Не успях да снимам целия бой, защото бях сама и ме беше страх... Но въпросният човек- с рег. номер СО 8947 ВР- изложи всички движещи се по ул. \"Магистрална\" на опасност, движейки се с превишена скорост... Накрая човекът, който се осмели да му направи забележка, беше пребит от него\", пише Мария Йотова, постнала видеото. \"Този с джипа караше ужасно по \"Магистрална\", засече мен, една учебна кола и още много. Изпреварваше даже от вътрешната страна на платното и направи същото и с този човек с мотора (той се оказа англичанин), на светофара човекът от мотора слезе възмутен и започна да му вика... и тогава вече другия слезе от джипа и започна да го удря, най- гадното беше когато го свали на земята и го риташе\", обяснява младата жена, която учи в Италия. Тя споделя, че всички мъже от колите и служителите от близката бензиностанция са останали безучастни към грозната сцена.", "date": "2018.04.29", "title": "Полицията във Велико Търново издирва шофьора, пребил британски мотоциклетист"}
{"url": "https://www.24chasa.bg/novini/article/6838379", "text": "Московският и на цяла Русия патриарх Кирил заедно с главата на албанската православна църква архиепископ Анастасий отслужиха празнична литургия в катедралния храм \"Възкресение Христово\" в Тирана, предаде ТАСС. На богослужението присъстваха няколко хиляди поклонници от различни райони на страната. В продължение на векове албанската църква е служела на своя народ в най-трудни условия. Тя едва ли не напълно е била унищожена в страшните години на атеистичните гонения. И отново възкръсна, за да изпълнява своята служба за хората, каза партирах Кирил, предаде БТА. Помня какви усилия положи албанската православна църква по време на въоръжения конфликт в Косово, приемайки всички бежанци, независимо от тяхната религия и политически убеждения, отбеляза той. Визитата на руския патриарх - първата в историята на Албания, привлече поклонници от различни области на Албания, които пристигнаха със специално организирани за целта автобуси в столицата, разказа Фома Дима, прессекретар на главата на албанската православна църква. На богослужението по данни на местните служби за сигурност са присъствали около 6 хиляди души. Патриарх Кирил и архиепископ Анастасий са си разменили подаръци: икони и символи на патриаршеското достойнство - панагии и нагръдни кръстове. Патриарх Кирил е подарил също на архиепископ Анастасий голямо великденско яйце, изрисувано от руски художници, в знак на това, че визитата му в Албания се осъществява в пасхалния период, продължаващ 40 дни. Литургията бе отслужена на три езика - албански, църковнославянски и гръцки. По време на службата се редуваха изпълнения на едногласен хор на гръцки език, на албански национален църковен хор и на московския Синодален хор, пристигнал от Русия.", "date": "2018.04.29", "title": "Хиляди се събраха на литургия в Тирана, \nотслужена от руския патриарх Кирил"}
{"url": "https://www.24chasa.bg/novini/article/6838336", "text": "Саудитският външен министър Адел ал Джубейр подчерта, че неговата страна иска втвърдяване на споразумението за иранската ядрена програма и налагането на повече санкции на Техеран, който е основен регионален съперник на Рияд, предадоха Франс прес и ТАСС. \"Саудитска Арабия подкрепя усилията за подобряване на споразумението за иранската ядрена програма и според нас забраната за обогатяване на уран трябва да бъде безсрочна\", заяви министърът на пресконференция в края на посещението на държавния секретар на САЩ Майк Помпейо, предаде БТА. \"Освен това смятаме, че инспекциите трябва да са по-чести\", добави Ал Джубейр. Той препоръча и налагането на повече санкции срещу Иран заради \"нарушенията му на международни решения за балистичните ракети, подкрепата му за тероризма и намесата му във вътрешните работи на страните от региона\". Вчера и днес новият първи дипломат на САЩ Майк Помпейо се срещна със саудитски лидери. Предстоят срещи с израелски лидери, които той ще информира за плановете на президента Доналд Тръмп за иранската ядрена програма. Очаква се на 12 май Тръмп да обяви дали ще САЩ ще се оттеглят от споразумението, както се зарече. Помпейо уверява, че президентът все още не е взел решение, отбелязва АФП. Техеран неведнъж е подчертавал, че споразумението не подлежи на преразглеждане и ако САЩ се оттеглят от него, Иран ще предприеме ответни мерки, припомня ТАСС.", "date": "2018.04.29", "title": "Саудитска Арабия иска втвърдяване на ядреното споразумение с Иран"}
{"url": "https://www.24chasa.bg/novini/article/6838339", "text": "За изминалата 2017 г., в структурите на Министерството на вътрешните работи от районните съдилища в страната са били изпратени 2432 заповеди за защита на пострадали лица от домашно насилие. Това става ясно от писмен отговор на депутатски въпрос към вътрешния министър Валентин Радев, съобщава  . Най-много са пострадалите под закрила в София-град (351), следват Пловдив-град (205), Варна (185), Бургас (163), Стара Загора (97) и др. В Министерство на вътрешните работи няма изградена автоматизирана информационна система, в която да се регистрират сигналите за домашно насилие, тъй като този вид деяние не е престъпление по смисъла на Наказателния кодекс, посочва Радев. Той посочва, че прилагането на Закона за защита от домашно насилие среща проблеми заради липсата на координиращ орган, целево финансиране за превантивни дейности и работа с жертви и насилници, работещи НПО в малките градове, а също и защото няма специализирани служители, които да работят с пострадалите. Всичко това на фона на слабо съдействие даже от страна на тези, които се нуждаят от закрила.", "date": "2018.04.29", "title": "МВР е пазило над 2 400 жертви на домашно насилие през 2017 г."}
{"url": "https://www.24chasa.bg/novini/article/6838343", "text": "Тъжен край за подводния флот на България – община Варна, собственик на последната наша подводница, иска да се откаже от нея и да я предаде на Министерството на отбраната. Според специалисти това означава да бъде нарязана на скрап, предаде  . Подводницата „Слава“ е строена през 1959 г. в Съветския съюз. Последното ѝ спускане под вода е преди осем години. Оттогава стои вързана за брега в пункта за базиране на Военноморските сили и тъне в ръжда и разруха. През 2011 г. година Съюзът на подводничарите дарява „Слава“ на община Варна с условието тя да стане музей. Идеята отлежава, а с времето проектът се оскъпява, а ръжда започва да разяжда борда. Така общината е на път да се откаже от дарението, а подводничарите все още се надяват на решение чрез частен инвеститор, публично-частно партньорство или концесия.", "date": "2018.04.29", "title": "Последната ни подводница вероятно ще отиде за скрап"}
{"url": "https://www.24chasa.bg/novini/article/6838348", "text": "\"2 години ще се забави строителството на лот 3.1 на АМ \"Струма\", ако решим да преместим трасето заради откритото от археолози римско селище\", каза министърът на регионалното развитие Николай Нанков в Благоевград. Инициативен комитет от местни жители настоява за преместване на трасето и нов проект, защото   Хората искат то да остане в сегашния си вид като туристическа атракция. Министър Нанков каза, че ще се съобрази с мнението на експертите и тогава ще се реши дали да има препроектиране или пък ценните находки да бъдат експонирани в музея в Благоевград. Има и вариант те да бъдат пренесени в село Проковник и на площада да бъде оформена малка реплика на селището. В сряда след заседанието на Министерски съвет работна група от МРРБ и Министерство на културата ще обсъжда варианти. До края на седмицата се очаква становище.", "date": "2018.04.29", "title": "Нанков: 2 години ще се забави строителството на \"Струма\", ако преместим трасето"}
{"url": "https://www.24chasa.bg/novini/article/6838406", "text": "Шофьор на колата,  , е известният състезател по смесени бойни изкуства Станислав Недков-Стъки. Проверката показала, че той не е употребил алкохол. В кръвта му не били открити упойващи вещества,  Недков разказа, че излизал от Симеоновско шосе, движейки се със 70 км/ч, когато забелязал патрулката. Тя била с включена синя лампа, но не била на аварийки, затова той не е разбрал, че е спряла. Книжката му е временно отнета, докато си плати акта. Единият от пострадалите полицаи остава за лечение в болница след комоцио, информира МВР. Другият е освободен за домашно лечение.", "date": "2018.04.29", "title": "Станислав Недков - Стъки е шофьорът, блъснал полицейския патрул в София"}
{"url": "https://www.24chasa.bg/novini/article/6838496", "text": "\"Парите не достигат за ремонти и строежи на пътища. 8000 км са в трагично състояние. Без толсистемата сме обречени и след 2020 г. ще се чудим какво да правим. Аз съм оптимист обаче. Върви перфектно изпълнението на договора с австрийската компания. От 1 януари догодина - електронни винетки, а от май - тол такси\", каза министърът на регионалното развитие Николай Нанков в Благоевград. Допълни, че в момента върви тарифирането и ценообразуването. Ще се изгради инфраструктурата на тол системата върху 83% от републиканските пътища, малко над 16 хил. км. Ще се започне обаче с реалното таксуване на товарните автомобили там, където има добри пътища - около 11 хил. км - за 55-60% от републиканската мрежа. Поетапно ще се въвежда тол системата с рехабилитацията на пътищата, което е справедлив подход, допълни Нанков", "date": "2018.04.29", "title": "Министър Нанков: Толсистема първо за 60% от добрите пътища, после за останалите"}
{"url": "https://www.24chasa.bg/novini/article/6838500", "text": "\"Обичам високи скорости, но на пътя човек трябва да е съобразителен и възпитан, да уважава всички участници в движението. Когато мога, си позволявам високите скорости. Спазвам обаче закона за движение по пътищата. Имам златен талон, нямам нарушения, може да проверите, а често шофирам\", каза регионалният министър Николай Нанков, който награди победителите в ралито по планинско изкачване в Благоевград. Каза, че автомобилните състезатели са \"основен стожер и партньор в битката, която водим срещу войната по пътищата\". Любимите му български състезатели са Митко Илиев и Илия Царски. \"Митко Илиев е един от нашите основни партньори и експерти по темата за пътна безопасност и подготовка на водачи\", допълни Нанков. Той изгледа финалите на ралито и бурно аплодира Илия Царски. Пилотът пък бе поставил на автомобила си снимкана на починалия бизнесмен Лъчезар Цоцорков в знак на признателност и в негова памет. Нанков призна още, че от Формула 1 е фен на отбора на \"Ферари\" от \"време оно\". Били са му любими и пилотите на \"Ситроен\" и Себастиян Льоб.", "date": "2018.04.29", "title": "Нанков: Обичам високите скорости, но нямам нарушения по пътищата"}
{"url": "https://www.24chasa.bg/novini/article/6838508", "text": "Лидерите на Великобритания, Франция и Германия са единодушни, че споразумението за иранската ядрена програма е най-добрият начин да бъде спрян Техеран да се сдобие с ядрено оръжия. Това съобщи днес Даунинг стрийт, цитиран от Ройтерс и БТА. Британският премиер Тереза Мей е разговаряла по телефона с френския президент Еманюел Макрон и с германския канцлер Ангела Меркел. Тримата са постигнали единодушие, че може да се наложи разширяване на сделката, за да бъдат включени в обхвата й и други области като балистичните ракети, какво ще се случи след изтичането й, както и дестабилизиращата дейност на Иран в региона, се отбелязва в изявлението. Лидерите се ангажираха да продължат да работят в тясно сътрудничество и със САЩ в търсене на решение как да се справят с многобройните предизвикателства, поставяни от Иран, включително проблеми, които могат да бъдат обхванати от ново споразумение, допълва Даунинг стрийт.", "date": "2018.04.29", "title": "Меркел, Макрон и Мей подкрепят ядреното споразумение с Иран"}
{"url": "https://www.24chasa.bg/novini/article/6837605", "text": "“Ама ти си много запазена! Ууу, машала, да не ти е уроки!” Това каза Стоянка Мутафова на астралната си близначка Иванка Минчева, когато двете се срещнаха преди две седмици в Силистра. “Ами цял живот работа и на крака. Без работа не съм оставала”, отговаря Иванка. “То и аз така, ама с краката много пострадах. Но работата поддържа и аз не съм седяла”, продължава Мутафова. Преди повече от 30 години силистренката Иванка разбира, че е астрална близначка с популярната българска актриса. Тогава започва да мечтаe за деня, в който ще може да я прегърне. Една мечта, на която било писано да се сбъдне Двете жени се срещнаха на представянето на книгата “Добър вечер, столетие мое!”, написана от дъщерята на актрисата Мария Грубешлиева. Празнувайки рождения си ден преди години, Иванка Минчева чува в предаване от телевизията, че тя и Стоянка Мутафова са родени на една и съща дата, в една и съща година - 2 февруари 1922-а. Оттогава жената започнала да следи всички изяви на актрисата по радиото, телевизията и вестниците. Ражда се и мечтата ѝ да се срещнат. Живее с надеждата, че ще може да се видят двете сякаш са родни сестри. Когато поздравявали Стоянка Мутафова с рождения ѝ ден, баба Иванка чувствала, че сякаш и за нея са благопожеланията. “Като сестра те чувствам. Четири имах и починаха. Сега вече имам теб”, казва Иванка, когато двете се видяха преди дни. “Аз пък сестра не съм имала никога. Брат имах, но вече го няма”, отговори ѝ Мутафова. И докато животът на Стоянка Мутафова, родена на жълтите павета, преминава на сцената, Иванка Минчева се пенсионира в керамичната фабрика, където вадела горещите тухли от ринговите пещи. Родена е в Айдемир, били 5 дъщери в семейството. Днес е останала само тя. Дълги години е работила на нивата с мотиката. През 50-те се мести в града със семейството си. Започва работа в керамичната фабрика на позиция, за която едно време не е било разрешено жени да работят. Но назначават нея и още две работнички да се учат, че ако нещо се случи с мъжете, докато са на смяна, да могат да ги заместят. И така през ръцете ѝ за 20 г. минават хиляди тухли. Когато се пенсионира, разбира, че вместо да излезе в заслужена почивка с I категория труд, пенсионират я с трета категория, защото по закон жени нямали право да работят това, което тя е вършила 20 г. Допреди няколко години все още държала мотиката изправена и се грижела за градината в бащината си къща. Гледала и лозе от 2 дка. Днес вече я кара по-полека. Рецептата ѝ за дълголетие е работа и пак работа. Е, разбира се и генът си казва думата. Прабаба ѝ Неделя от село Сребърна починала на 103 г. Заканила се поне да я стигне, ако не може да я надмине. И именно от Сребърна по бащина линия идва и театралното ѝ потекло - втори братовчеди са с актьора Коста Цонев, чиито корени са от същото село. Двамата не се познавали лично, Иванка го знаела от театъра и филмите по телевизията. Този ѝ род идвал от Котленския край. Много години семейството ѝ отглеждало овце. Имали стадо от 150 животни. И въпреки различния живот на двете жени баба Иванка казва, че много си приличат. И при нея като у актрисата имало доста палавини на млади години. Тогава се е изявявала и на сцената като самодейка.   С отличие завършва 7-класното румънско училище по онова време. И днес няма проблем да говори и пише на румънски. Добре се справяла и с математиката. Сега се радва на син и дъщеря, които я дарили с 3 внучки. Има 4-ма правнуци и една правнучка. Оказа се, че голямата актриса Стоянка Мутафова пристигна в Силистра не за първи път. При срещата си с публиката заяви, че градът носи европейски дух. Усещала го е при всяко посещение Често в миналото е гостувала на силистренска сцена с Калоянчев и Парцалев. Преди години имали представление една вечер, но било изборен ден. Мутафова отишла в общината, издали ѝ документ и упражнила правото си на глас. В навечерието на своето столетие Стоянка Мутафова призна, че смисълът на живота ѝ е да играе на сцена. По време на срещата със силистренци тя не скри, че не мисли за нищо друго освен за театъра. “Живея заради театъра. Не ме вълнува ще ям ли утре, какво ще облека - ама никак! Вълнува ме дали ще се запазя да играя както трябва, да не се видиотя. Ама то пък, ако станеш идиот, вече нищо няма значение.” Срещата с астралната ѝ близначка бе трогателна изненада за Стоянка Мутафова, особено когато баба Иванка мълвеше как винаги я чувства много близка макар и от телевизионния екран. Обеща, когато има път към Силистра, отново да отиде на гости на баба Иванка. Къде на шега, къде наистина се прокрадна и идеята двете заедно да отбележат своя вековен юбилей.", "date": "2018.04.29", "title": "Астралната близначка  на Стоянка Мутафова - втора братовчедка на Коста Цонев"}
{"url": "https://www.24chasa.bg/novini/article/6838528", "text": "Самолет на авиокомпания Eс7 /S7/, изпълняващ полет до Тиват, е извършил извънредно кацане на летището в Подгорица заради неспуснати задкрилки, съобщи ТАСС, като се позовава на съобщение на авиокомпанията. При насочване към кацане в Тиват на самолета от полет GH925 задкрилките на крилата не са били спуснати в конфигурация за кацане. Отчитайки попътния вятър, дължината на пистата и георграфското положение на летището в Тиват, командирът на самолета е взел решение да се пренасочи към резервното летище в Подгорица, са посочили от авиокомпанията, информира БТА. От пресслужбата на авиокомпанията са уточнили, че от Подгорица пътниците ще бъдат транспортирани до Тиват с автобус.", "date": "2018.04.29", "title": "Самолет на руска авиокомпания кацна извънредно в Подгорица"}
{"url": "https://www.24chasa.bg/novini/article/6838494", "text": "След получен сигнал  за проявена агресия от водач на автомобил на ул. \"Магистрална\" във В. Търново, в полицейското управление са предприети необходимите. Водачът е установен и му е връчена призовка. В понеделник ще се яви в РУ - В. Търново, за да даде показания, съобщиха от пресцентъра на ОДМВР - Велико Търново. Установен е и авторът, заснел видеоклип със случката, публикуван в интернет. Утре той също ще даде показания в полицейското управление. Служителите работят по установяване на потърпевш и очевидци. По случая е образувана преписка. ", "date": "2018.04.29", "title": "Откриха шофьора от боя на \"Магистрална\", в понеделник дава показания във Велико Търново"}
{"url": "https://www.24chasa.bg/novini/article/6838541", "text": "Президентът Доналд Тръмп още не е взел решение за съдбата на ядреното споразумение с Иран, заяви неговият съветник по националната сигурност Джон Болтън, цитиран от Франс прес. \"Още няма решение по този въпрос\", каза Болтън в интервю за телевизия Фокс нюз. Тръмп трябва да обяви на 12 май дали ще \"скъса\" споразумението, подписано през юли 2015 г. след продължителни и трудни преговори. Президентът проучва предложението на френския му колега Еманюел Макрон за започване на преговори за ново споразумение с по-голям обхват, добави Болтън, цитиран от БТА. Програмата, с която Либия се отказа от ядрените си амбиции, трябва да послужи за модел за отказ на Северна Корея от ядреното оръжие, продължи съветникът по националната сигурност. Според нас е приложим либийският модел от 2003-2004 г. за обещания от севернокорейския лидер Ким Чен-ун отказ от ядреното оръжие, каза Болтън. През декември 2003 г. тогавашният либийски лидер Муамар Кадафи се отказа от програмата за разработване на ядрено оръжие, напомня АФП.", "date": "2018.04.29", "title": "Тръмп още не е взел решение за ядреното споразумение с Иран"}
{"url": "https://www.24chasa.bg/novini/article/6838333", "text": "Президентът на Южна Корея Мун Дже Ин е разказал на руския държавен глава Владимир Путин за срещата си със севернокорейския лидер Ким Чен Ун в телефонен разговор, съобщи днес Кремъл, цитиран от ТАСС и Ройтерс. Разговорът е бил по инициатива на южнокорейската страна. Двамата президенти са оценили положително договорките, постигнати на междукорейската среща на върха в петък и особено намерението за пълна денуклеаризация на Корейския полуостров, закрепено в заключителната декларация от срещата, предаде БТА. Путин е изразил готовността на Русия да съдейства за сътрудничеството между Северна и Южна Корея. Москва е готова да помогне с тристранни инфраструктурни и енергийни проекти на Корейския полуостров, е посочил руският президент.", "date": "2018.04.29", "title": "Путин: Русия е готова да съдейства за сътрудничеството между двете Кореи"}
{"url": "https://www.24chasa.bg/novini/article/6838274", "text": "Цяло чудо е, че при  . Това твърдят пред   очевидци на инцидента. Според тях, едната врата на автобуса не е функционирала и е трябвало за секунди около 50 пътници да излязат аварийно през единствения изход. Автобусът се подпалил на около стотина метра от бензиностанция и само бързата намеса на шофьора и на хора от близкия стопански двор предотвратили трагедията. Все още не е ясна причината за пожара.", "date": "2018.04.29", "title": "Само едната врата на подпалилия се автобус край град Ветрен работела"}
{"url": "https://www.24chasa.bg/novini/article/6838277", "text": "Държавният секретар на САЩ Майк Помпейо изтъкна днес необходимостта от единство в Залива, по време на кратко посещение в саудитската столица Рияд, съобщи Ройтерс. \"Единството /на държавите/ в района на Залива е необходимо и ние трябва да го постигнем, заяви Помпейо на пресконференция. Саудитска Арабия, Обединените арабски емирства, Бахрейн и Египет прекъснаха връзките си с Катар през юни м.г., обвинявайки малкото емирство в подкрепа на тероризма и в сближаване с шиитски Иран, големия регионален противник на сунитската Саудитска Арабия. Доха отхвърля обвиненията и твърди, че тези страни целят да ограничат катарския суверенитет, предава БТА. По-рано днес Помпейо, който пристигна снощи в Рияд, се срещна със саудитския крал Салман, предаде Асошиейтед прес.", "date": "2018.04.29", "title": "Майк Помпейо: Единството в района на Залива е необходимо"}
{"url": "https://www.24chasa.bg/novini/article/6838271", "text": "Клип с поредната агресия на пътя на светофар във Велико Търново взриви социалните мрежи. Нагъл шофьор налетя на бой на възрастен британец с мотор, осмелил се да му направи забележка. Случката се разиграла около обяд в неделя. \"Не успях да снимам целия бой, защото бях сама и ме беше страх... Но въпросният човек изложи всички движещи се по ул. \"Магистрална\" на опасност, движейки се с превишена скорост... Накрая човекът, който се осмели да му направи забележка, беше пребит от него\", пише авторката на видеото Мария Йотова. \"Този с джипа караше ужасно по \"Магистрална\", засече мен, една учебна кола и още много. Изпреварваше даже от вътрешната страна на платното и направи същото и с този човек с мотора(той се оказа англичанин), на светофара човекът от мотора слезе възмутен и започна да му вика... и тогава вече другия слезе от джипа и започна да го удря, най- гадното беше когато го свали на земята и го риташе\", обяснява младата жена, която учи в Италия. Тя споделя, че всички мъже от колите и служителите от близката бензиностанция са останали безучастни към грозната сцена.", "date": "2018.04.29", "title": "Шофьор преби британец във Велико Търново, осмелил се да му направи забележка"}
{"url": "https://www.24chasa.bg/novini/article/6838072", "text": "Не съм голям оптимист, но ще продължа да се боря, за да задържа британците в ЕС. Ако напуснем, сигурен съм, че след 10 години, ще чукаме на вратата и ще молим да се върнем обратно. Това коментира дългогодишният лидер на европейските либерали сър Греъм Уотсън пред  . „Преговорите не вървят добре, защото правителство в Лондон не е готово да напусне ЕС. Няма единодушие вътре в самото правителство за това какви са алтернативите на европейското членство”, коментира той и подчерта: „Великобритания географски, исторически и културно е част от Европейския съюз”.", "date": "2018.04.29", "title": "Бившият лидер на евролибералите: След 10 г. британците ще чукат на вратата на ЕС"}
{"url": "https://www.24chasa.bg/novini/article/6838076", "text": "11-годишният Денис Кадънков от Шумен е намерен, съобщиха от полицията. В 9,15 ч. тази сутрин момчето позвънило на майка си и ѝ казало, че е останало да пренощува при приятел.                                                                                                                                                                                                                                                                                                                       ", "date": "2018.04.29", "title": "Намериха 11-годишния Денис от Шумен, пренощувал в приятел"}
{"url": "https://www.24chasa.bg/novini/article/6838081", "text": "Просветното министерство публикува за обсъждане новите програми по литература за 11 и 12 клас. Както и досега ще се учат само български автори. Най-голямата промяна е, че тези автори ще се изучават не хронологично както досега, а тематично чрез съдържание като любов, смърт и природа, предаде  . Според учители по български език и литература, този начин на преподаване не е добър и ще затрудни учениците. От просветното министерство обясниха, че заради новия закон и новия втори гимназиален етап са решили да приложат нов подход при изучаването на литература в 11 и 12 клас - тематичен вместо досегашния хронологичен. Темите са - родното, природата, смъртта, властта, миналото, любовта, вярата, трудът, изборът. С новия подход учениците можели да влязат в дълбочина на емблематични произведения и да ги анализират. Според учители обаче, подходът ще ги затрудни.", "date": "2018.04.29", "title": "Публикуваха за обсъждане новите учебни програми по литература за 11-и и 12-и клас"}
{"url": "https://www.24chasa.bg/novini/article/6838088", "text": "До момента са подадени около 450 000, 50% от тях - онлайн. Всички фирми са подали декларациите си по интернет. Тази възможност съществуваше с години с електронен подпис и се ползваше от ограничен брой хора, предаде  . През 2015 г. обаче това изискване беше премахнато и все повече хора ПРАЩАТ декларацията си през компютър, а не по пощата. Приходите от физически лица са милиард и 3 милиона лева. За 2018 година е планирано НАП да събере малко над 20 милиарда.", "date": "2018.04.29", "title": "Утре е последният срок за подаване да данъчните декларации"}
{"url": "https://www.24chasa.bg/novini/article/6832320", "text": "За да е възможно във всеки момент от денонощието да си извикаш кола, която да е при теб за средно 3 минути, е нужна система, поддържаща фин баланс между хиляди хора, които искат да се срещнат във времето и пространството, казва техническият директор на една от най-успешните български стартап компании Тихомир Петков е роден е през 1985 г. Завършил е Американския университет в България с бакалавърска степен “Компютърни науки”. Има дългогодишен опит като софтуерен инженер в редица компании, сред които и Telerik. От 2012 г. е технически директор на TaxiMе. - Преди 6-7 години, когато с Ицо (Христо Чернев е изпълнителен директор на TaxiMe, б.р.) започнахме да осъзнаваме, че с Human Record - предишният ни стартъп, сме надценили потенциала на глобалния, но тясно нишов пазар за архивни и исторически изображения като стари карти и гравюри. Към онзи момент разглеждахме различни насоки в търсене на “по-зелени пасища”. Така след известно лутане решихме да заложим на набиращия сила глобален преход от уеб към мобилни интерфейси и все по-достъпните сензори, които всеки може да носи в джоба си - GPS, камера, микрофон. Зараждащите се чуждестранни бизнеси в транспортната индустрия, както и състоянието на родния пазар ни вдъхновиха да започнем работа по услугата, на която днес разчитат над 350 000 клиенти и 3500 партньори-шофьори. - Винаги сме се стремили да не се налага клиентите на TaxiMe да мислят за процеса на подбор и поръчка, а отваряйки приложението, “автомагически” да получават сигурна и комфортна кола с учтив шофьор. Всъщност зад подобна надеждност и комфорт стоят години труд и непрестанните усилия на много хора. За да е възможно във всеки един момент от денонощието да си извикаш кола, която да е при теб за средно 3 минути, е нужна система, поддържаща фин баланс между хиляди хора, които искат да се срещнат във времето и пространството. Системите на TaxiMe са в тази област – „Амазон”. За да доставяме надеждна услуга 24/7 и в същото време да запазим способността си да я развиваме с бързи темпове, ние използваме най-новите технологии с отворен код - Docker, Kubernetes, TensorFlow. Разработваме 3 мобилни приложения, с които покриваме 2-те най-използвани платформи Android и iOS. Процесите ни за постоянен мониторинг и контрол на качеството разчитат както на голям брой автоматизирани действия, така и на добре обучени хора, които при нужда се свързват с клиенти или партньори. Освен това TaxiMe разчита на самообучаващи се алгоритми за машинно учене, които позволяват на системите да се саморегулират в условията на динамичен трафик, търсене, предлагане и поведение на хилядите потребители. - Разликата е, че TaxiMe не разработва технология, която предоставя на трети страни, а те от своя страна предлагат услугата на крайни клиенти. На тази дребна наглед подробност се дължи и фундаменталната разлика в ценностите, отношението и стойността, която TaxiMe дава на хилядите си клиенти и партньори. Пътуването с такси в града е бързо, надеждно и удобно благодарение на добре смазан ансамбъл от технологии, който обаче не се е превърнал в бездушен механичен процес. Заради всекидневните грижи на екипа ни той Не на последно място, TaxiMe надгражда и подобрява добре позната услуга като таксито с, вярваме, благородни, инициативи като TaxiMeREADS, които правят стойностната литература по-достъпна в забързаното и вторачено в телефоните ни ежедневие. - Когато започвахме, липсваше достатъчно широка дигитална култура по отношение на всекидневната употреба на мобилни приложения за вършене на “истинска” работа - банкиране, плащания, поръчки на стоки и услуги. От наша страна непознаването в дълбочина на индустрията също беше затруднение, но пък и ни е помогнало да си я представим с нови очи, необременени от статуквото към онзи момент. Важно е да споменем също не толкова надеждната инфраструктура за пренос на данни на телекомите, както и по-неразвитите мобилни платформи. Сега предизвикателствата ни са свързани с поддържането и развитието на дистрибутирана система, която работи надеждно при голям мащаб и 24/7 натовареност. Запазването на гъвкавост и бързина на разработка, които ни позволяват продължителни иновации в среда на силна международна конкуренция, е друг аспект на усилията ни. Това е свързано и с, бих казал, изкуството да изградиш и разрастваш силен екип от мотивирани и способни хора. - На това, че TaxiMe успява да дава истинска стойност на клиентите и партньорите си. На амбициозния и сплотен екип. На новоизлюпената екосистема от предприемачи и инвеститори, обединени от амбицията да създават продукти и услуги на световно ниво в България. - Технологиите са важна част от ДНК-то на TaxiMe от ден първи. Използването на най-добрите нови технологии ни позволява да сме по-ефикасни в работата си, както и в услугите, които предоставяме. Това естествено не е безплатно и изисква непрестанните усилия на висококвалифицирани специалисти, но вярваме, че способността за иновации и скоростта, с която се реализират, са критично важни за всяка амбициозна компания. - Удовлетворението да създаваш. Моментът, в който след безсънни нощи и безброй вглъбени часове, виждаш как работата ти оживява студеното тяло на една машина. За мен това е тайнство. Философията настрана, възможността да бъда мост между световете на бизнес процесите и нулите и единиците, които са кръвоносните съдове на дигиталното ни настояще. - Не. - Ежедневието ми е дотолкова обсебено от нови технологии, че всъщност любимите ми “джаджи” са добър тефтер и химикалка.", "date": "2018.04.29", "title": "Тихомир Петков: Иновацията е в ДНК-то на TaxiMe"}
{"url": "https://www.24chasa.bg/novini/article/6838096", "text": "Японският премиер Шиндзо Абе отпътува днес на петдневна обиколка в Обединените арабски емирства, Йордания, Палестина и Израел, целяща укрепване на сътрудничеството с региона в енергетиката и мирния процес в Близкия изток, предаде агенция Киодо. \"Аз смятам да работя за мирния процес в Близкия изток, като разговарям конструктивно както с Израел, така и с Палестина\", заяви Абе пред журналисти на токийското летище Ханеда, преди да отпътува за Абу Даби, предаде БТА. Утре японският премиер ще участва в бизнес форум в ОАЕ, преди да се срещне с принца престолонаследник на Абу Даби, шейх Мохамед бин Заид Ал Нахаян. Очаква се двамата да потвърдят продължаването на сътрудничеството между Токио и Абу Даби за енергийните доставки за Япония.", "date": "2018.04.29", "title": "Шиндзо Абе започна петдневна обиколка в Близкия изток с акцент върху енергетиката и мирния процес в региона"}
{"url": "https://www.24chasa.bg/novini/article/6838131", "text": "В рамките на пазарна икономика държавата не може да направи много по отношение на цената, призна пред   председателят на Комисията за защита на потребителите Димитър Маргаритов. Той отбеляза, че обяснението може да е както в желанието на търговец и вносител да постигнат по-голяма печалба на гърба на потребителя, така и в наличието на по-популярни и евтини български аналози, промоции и други различия в пазарите по повод това, че част от храните, които ядем в България са с по-ниско качество и по-високи цени в сравнение с тези в Западна Европа, а при 42% - цената е по-висока в България. Регулация няма и за това, че 1 от 5 закупени продукта има едни съставки на Запад и други – у нас. Това обаче ще се промени и ЕС ще наложи на търговците при разминавания в етикета да не използват една и съща търговска марка. „Създават се предпоставки потребителят в държава като нашата да бъде заблуден, че купувайки един реномиран продукт, той ще притежава същото качество като в държава по на Запад от нас”, коментира Маргаритов.", "date": "2018.04.29", "title": "Маргаритов: 1 от 5 закупени продукта има едни съставки на Запад и други – у нас"}
{"url": "https://www.24chasa.bg/novini/article/6838137", "text": "Спиране на тока блокира временно работата на амстердамското летище \"Схипхол\", едно от най-натоварените в Европа, съобщи Ройтерс. Властите затвориха всички пътища до \"Схипхол\" и спряха железопътния трафик в района на летището в 03.00 часа по Гринуич, за да гарантират безопасността на пътуващите. Регистрирането на пътници и багажи стана невъзможно, а залите на летището се препълниха с чакащи пасажери, предаде БТА. Пътищата към летището бяха отново отворени към 04.30 по Гринуич, след като електрозахранването беше възстановено, но прекъсването на работата \"ще има сериозни последици за въздушния трафик през целия ден\", заяви говорителят на летището Яко Бартелс. Очаква се да бъдат засегнати също полети до Амстердам от други летища. \"Схипхол\" ще може да приема само по десет пристигащи самолета на час, тъй като се дава приоритет на големия брой чакащи за излитане полети.", "date": "2018.04.29", "title": "Амстердамското летище \"Схипхол\" временно беше затворено, някои полети ще бъдат засегнати"}
{"url": "https://www.24chasa.bg/novini/article/6838168", "text": "През изминалото денонощие на територията на страната са станали 16 катастрофи, четирима души са загинали, а 19 са пострадали, съобщи МВР. В София са регистрирани 45 леки и три тежки пътни инцидента, при които са ранени двама и един е загинал.                                                                                                                                                                                                                                                                                                                       ", "date": "2018.04.29", "title": "През денонощието в страната са станали 16 катастрофи, четирима са загинали"}
{"url": "https://www.24chasa.bg/novini/article/6838172", "text": "Българската православна църква дари скъп апарат за лечение на деца с онкологични заболявания на Клиниката по детска онкохематология в София. Жизненоважна апаратура за деца ще бъде дарена и на болница \"Пирогов\", съобщи ставрофорен иконом отец Ангел Ангелов пред  . Отец Ангел подчерта, че Българската православна църква ще продължи да дарява скъпа апаратура на детските болници. „Когато сме единни, когато лекар и духовник работят за това децата ни да бъдат здрави, то резултата винаги ще го има. Нося в себе си огромната вяра, че този център, който вярвам в най-скоро време ще бъде изграден, тук наистина ще пребивава винаги свещеник заедно с лекаря. Ще се достигне до това, което всички желаем, здраве за нашите деца.“, каза той.", "date": "2018.04.29", "title": "Българската православна църква дарява апаратура за лечение на болни деца"}
{"url": "https://www.24chasa.bg/novini/article/6838174", "text": "На 1 май в 11:00 ч. пред Народното събрание родители ще обявят война на държавата. Причината за всички тях са децата им. Трима родители споделиха пред   историите си и проблемите, които срещат заради държавата, по техни думи. Златина Хаджипанайотова е вдовица с три деца, които не могат да получат нито наследствена, нито персонална пенсия, защото, по думите ѝ, законите „са направени така, че децата на работещите хора да не могат да се възползват от т. нар. социални помощи и придобивки“. В случая на децата ѝ е отказана наследствена пенсия, защото съпругът ѝ е починал след 30-годишна възраст и макар да е работил в страни извън ЕС, няма изискуемия пет години стаж, който да му бъде признат у нас. Персоналната пенсия пък им е отказана, защото доходът не е под гарантирания минимален доход от 75 лв. Детето на Младен Алексиев е страда от болест, отключила се вследствие на ваксинация, а, по думите му, държавата му отказва лечение и помощ. Борислав Петров пък е вдовец и има право на персонална пенсия за детето си, но не я получава. Наследствената е отказана отново заради липса на трудов стаж, при положение, че съпругата му почива на 25 години, малко преди да се дипломира. Държавата просто я няма, каза той. „Ние, родителите на България, обявяваме код черно, обявяваме война срещу законите, война срещу институциите“, каза Златина. Тя призова всички родители да излязат на тази война и така да застанат зад децата си.", "date": "2018.04.29", "title": "Родители излизат на протест на 1 май срещу държавата заради децата си"}
{"url": "https://www.24chasa.bg/novini/article/6838183", "text": "Британският режисьор Майкъл Андерсън, станал известен с филма си \"Около света за 80 дни\", почина на 98-годишна възраст, предаде ДПА като цитира британски и американски медии. \"Роденият в Лондон Андерсън умря във Ванкувър\", заяви говорителка на семейството му пред Холивуд рипортър. \"Той ще ми липсва всеки ден - каза дъщеря му Лесли Холдън. - Баща ми бе най-милият човек, който съм срещала през живота си. Винаги ще съм му благодарна за насоките, които ми даде.\", предава БТА. \"Около света за 80 дни\", адаптиран по едноименната книга на Жул Верн и излязъл по екраните през 1956 г., спечели 5 награди \"Оскар\", включително за най-добър филм. По онова време Холивуд рипортър го нарече \"най-голямото шоу, представяно някога на театрална сцена или филмов екран\". Андерсън е заснел също филмите \"Операция \"Арбалет\" (1965) и \"Бягството на Логан\" (1976).", "date": "2018.04.29", "title": "Почина режисьорът Майкъл Андерсън"}
{"url": "https://www.24chasa.bg/novini/article/6838188", "text": "Клиенти на ЧЕЗ подадоха сигнали за измамници, които се представят за служители на компанията, съобщиха от пресцентъра на дружеството. Опитите за измами са извършени чрез съмнителни електронни писма, изпратени от адреси, които нямат общо с корпоративните имейли на компаниите от Групата ЧЕЗ в България, и касаят събиране на несъществуващи задължения. ЧЕЗ предупреждава своите клиенти, че не събира лични данни по телефон и че всички заплащания за услуги се извършват по установените за това начини и никога извън определените за целта места - клоновете на Български пощи, касите на \"Изипей\", \"ФастПей\", чрез електроните канали на \"Ипей\", \"Трансакарт\", \"Айкарт\", CASHTERMINAL, на ATM терминали и по банков път. Компанията призовава при всяко съмнение за злоупотреби, корупционни практики и други нередности, потребителите да се свързват с органите на МВР. Всеки служител на ЧЕЗ е длъжен при поискване да се легитимира със своята служебна карта, която съдържа трите имена, длъжността и снимка. На гърба й има телефонен номер, на който клиентите могат да проверят самоличността на служителя. При отказ да се предостави картата, потребителят има право да поиска съдействие от полицията, обясняват от дружеството.", "date": "2018.04.29", "title": "Измамници пращат фалшиви мейли от ЧЕЗ за несъществуващи задължения"}
{"url": "https://www.24chasa.bg/novini/article/6838195", "text": "Лидерът на \"Атака\" Волен Сидеров увери, че управляващата коалиция е стабилна. Убеден е, че посещението му в Крим, за което е информирал предварително премиера Бойко Борисов, не застрашава разбирателството в управлението, предаде  . Напомни, че при подписването на коалиционното споразумение с ГЕРБ, са се разбрали, че всяка партия си запазва правото да има свое виждане по определени въпроси. Каза, че не е притеснен от острата реакция на ДПС, приема я за нещо нормално. \"България в момента има уникален шанс да стане мост при подобряване на отношенията Русия-Запад\", допълни той. \"Няма как Европа да се развива добре без нормални икономически отношения с Русия. Тези санкции бяха измислени. С бойкот и санкции нищо не се постига. Те не работят. Русия от това нещо не отслабна, напротив тя укрепна като държава, придоби още самочувствие и се видя, че това просто не работи. Въпрос на време е да паднат\", заключи Содеров.", "date": "2018.04.29", "title": "Волен Сидеров: Управляващата коалиция е стабилна"}
{"url": "https://www.24chasa.bg/novini/article/6838199", "text": "Двама полицаи пострадаха, след като патрулната им кола е бил блъсната от лек автомобил на Симеоновско шосе в София. Инцидентът е станал през изминалата нощ, предаде  . Двамата служители на МВР са приети в болница. По-късно единият е освободен за домашно лечение, а другият остава под лекарско наблюдение. При проверката на водача, ударил патрулния автомобил на \"Пътна полиция\" с полицаите, пробите за алкохол и наркотици са били отрицателни. Най-вероятната причина за инцидента е невнимание от страна на шофьора. Още на място му е отнета и шофьорската книжка, но не е задържан, тъй като не става дума за тежък инцидент. Разследването по случая продължава.", "date": "2018.04.29", "title": "Кола се заби в полицейски патрул в София и вкара двама полицаи в болница"}
{"url": "https://www.24chasa.bg/novini/article/6838208", "text": "Мобилизация на всички нива е ключът за изпълнение на стратегията за повече жени в сектора на технологиите, е заявила еврокомисарят Мария Габриел. Тя е участвала в откриването на конференцията в София \"Овластяване на момичетата в дигиталната ера\", организирана от Международния съюз на телекомите с нейно съдействие. Това информират от представителството на ЕК у нас. Събитието е събрало близо 300 участници, сред които момичета и млади жени, политици, жени лидери в дигиталната сфера, предаде БТА. Участието на жените и момичетата в сектора на информационните и комуникационни технологии е от решаващо значение, за да гарантираме, че изграждаме една приобщаваща цифрова Европа, е посочила Габриел. Само 13 на сто от завършилите природо-математически и инженерни специалности в ЕС са жени. Заедно можем да се ангажираме със създаване на условия, които да вдъхновят и мотивират момичетата за образование и кариера в СТЕМ науките и в информационните и комуникационни технологии, е посочила Габриел. Според изнесените от българския еврокомисар данни, жените представляват едва 21,5 на сто от всички, заемащи цифрови работни места.", "date": "2018.04.29", "title": "Мария Габриел: Жените в сектора на технологиите са от решаващо значение"}
{"url": "https://www.24chasa.bg/novini/article/6838008", "text": "Руското министерство на външните работи съобщи днес, че е забранило редица литовски политици, депутати и политически анализатори да влизат в Русия, съобщи Ройтерс. Имената на хората в списъка не се съобщават, но Кремъл предупреждава, че той остава отворен, предава БТА. Министерството уточнява, че действията му са отговор на забраната на Литва десетки руски граждани да влизат в страната заради предполагаеми нарушения на човешките права и пране на пари.", "date": "2018.04.29", "title": "Русия забрани на политици от Литва да влизат в страната"}
{"url": "https://www.24chasa.bg/novini/article/6838010", "text": "Осем месеца след като заклейми Ким Чен Ун като \"маниак\", който може да разпали ядрена война, филипинският президент Родриго Дутерте сега нарече севернокорейския лидер свой \"идол\", предаде ДПА. \"Той стана мой идол\", каза Дутерте на пресконференция, след като се върна във Филипините от регионална среща на върха в Сингапур, предава БТА. \"С един майсторски удар той стана всеобщ герой\", заяви Дутерте след историческата среща между Ким и южнокорейския президент Мун Дже Ин вчера. Филипинският президент каза, че се надява да се види някой ден с Ким да го поздрави за срещата, на която двете страни си поставиха редица цели, включително безядрен Корейски полуостров и слагане на официален край на Корейската война. През август Дутерте бе на друго мнение за севернокорееца, когато каза, че \"този кучи син е маниак\" и го нарече \"глупак, играещ си с опасни играчки\".", "date": "2018.04.29", "title": "Филипинският президент Родриго Дутерте: Ким Чен Ун стана мой идол"}
{"url": "https://www.24chasa.bg/novini/article/6838012", "text": "Министрите на отбраната на САЩ Джеймс Матис и на Южна Корея Сон Йон-моо са обсъдили в телефонен разговор усилията за подобряване на връзките със Северна Корея и постигането на пълна денуклеаризация на Корейския полуостров, предаде ДПА. Двамата министри са разговаряли вчера след петъчната среща на върха между Северна и Южна Корея, предаде БТА. Те са заявили ангажимента си за намиране на дипломатическо решение, чрез което да се постигне пълна, достоверна и необратима денуклеаризация на Пхенян, се посочва в изявление на Пентагона. Матис е използвал разговора и за потвърди непоклатимия ангажимент на САЩ да защитават Южна Корея с всички сили.", "date": "2018.04.29", "title": "САЩ и Южна Корея обсъдиха денуклеаризацията на Корейския полуостров"}
{"url": "https://www.24chasa.bg/novini/article/6838015", "text": "Френският милиардер Венсан Болоре отхвърли днес обвиненията, че семейната му корпорация е подкупвала чуждестранни държавници, за да спечели концесии на пристанища в Западна Африка, предаде Ройтерс. В статия в седмичника \"Журнал дю диманш\" бизнесменът пише, че обвиненията са \"злонамерени\" и \"неверни\". Тя бе публикувана четири дни след като френски съдия нареди официално разследване срещу 66-годишния бизнесмен. Твърди се, че негова фирма за пиар и реклама е предоставяла услуги на африкански политици на занижени цени, в замяна на което друга негова компания е получавала договори за концесии на пристанища, предава БТА. Болоре казва в текста, че е жертва на \"лов на вещици\" и че разследването срещу него може да отслаби връзките между Франция и бившите й колонии на африканския континент. Той добавя че компанията му, която управлява 16 контейнерни терминала в Западна Африка, е инвестирала около 4 милиарда евро в региона през последните 30 години.", "date": "2018.04.29", "title": "Френският милиардер Венсан Болоре отрича да е подкупвал африкански политици"}
{"url": "https://www.24chasa.bg/novini/article/6838013", "text": "Валентин Захариев е съсобственик на терен в столичния квартал \"Младост\", който иска да построи 6-етажна сграда. Има разрешение за строеж, издадено от Столична община. То обаче не е подписано от Десислава Иванчева в продължение на 7 месеца, казва собственикът в ефира на  . Затова той депозирал молба до кмета на София Йорданка Фандъкова. Няколко пъти един от инвеститорите е търсел контакт с Иванчева, но тя е изпращала свой заместници. На г-н Захариев не са му искали пари за ускоряване на процедурата. Заради забавянето обаче може да се наложи да изплаща големи неустойки, защото в договора му с инвеститора ясно са посочени сроковете за строеж. Пиарът на община \"Младост\", обясни, че имотът на Захариев граничи с територията на парк „Въртопо“ и това е причината за забавянето. Захариев обаче твърдо казва, че до парка има общински земи, а не неговия имот. Арх. Здравко Здравков потвърди, че Десислава Иванчева е забавила 13 разрешения за строеж. „Когато сте платили огромна сума за такова разрешително, не може районния кмет, да го държи в чекмеджето си 6 месеца само защото иска да се види лично с вас“, казва Здравков.", "date": "2018.04.29", "title": "Собственик на земя в \"Младост\" чака 7 месеца Иванчева да подпише разрешителното му за строеж"}
{"url": "https://www.24chasa.bg/novini/article/6838017", "text": "Президентът на САЩ Доналд Тръмп каза, че възнамерява да се срещне с лидера на Северна Корея Ким Чен Ун в близките три-четири седмици, за да обсъдят денуклеаризацията на Корейския полуостров. Това заяви американският държавен глава вчера пред свои поддръжници в щата Мичиган, предадоха ТАСС и Ройтерс. \"Мисля, че срещата ни ще се състои до три-четири седмици. Това трябва да бъде много важна среща за денуклеаризацията на Корейския полуостров, Северна Корея. Да видим как ще мине\", каза той, предава БТА.", "date": "2018.04.29", "title": "Тръмп: Възнамерявам да се срещна с Ким Чен Ун в близките 3 - 4 седмици"}
{"url": "https://www.24chasa.bg/novini/article/6838021", "text": "Севернокорейският лидер Ким Чен Ун е готов да представи план, който ще допринесе за денуклеаризацията. Това заяви новият американски държавен секретар Майк Помпейо в интервю за телевизия Ей Би Си нюз, предаде Франс прес. Помпейо каза, че е научил това от \"хубав разговор\", който е имал с Ким по време на неотдавнашната си тайна визита в Пхенян. Телевизията показа извадки от интервюто с Помпейо, което ще бъде излъчено днес, предаде БТА. Американският президент Доналд Тръмп разговаря вчера по телефона с южнокорейския си колега Мун Дже Ин, съобщи президентството в Сеул, цитирано от Ройтерс. Тръмп оцени като добри новини за света, че двамата корейски лидери са заявили като цел пълната денуклеаризация на полуострова на срещата си на върха в петък. Двамата са обсъдили две или три възможни места, където да се проведат преговорите между Тръмп и Ким, които американският държавен глава каза по-рано, че ще се състоят до три-четири седмици. Те ще бъдат или в Монголия, или в Сингапур по данни на телевизия Си Би Ес, която се позова на двама осведомени източници от американската администрация, предаде ТАСС.", "date": "2018.04.29", "title": "Майк Помпейо: Ким Чен Ун е готов да представи план за денуклеаризация"}
{"url": "https://www.24chasa.bg/novini/article/6838027", "text": "Властите в Северна Корея окончателно ще закрият ядрения полигон \"Пхунгери\" през май, съобщи президентството в Сеул, цитирано от световните агенции. Пхенян ще покани скоро експерти и журналисти от Южна Корея и САЩ, за да осъществи по прозрачен начин процеса по демонтирането на съоръженията, използвани за ядрени опити, предаде БТА. Севернокорейският лидер Ким Чен Ун е дал това обещание на южнокорейския президент Мун Дже Ин по време на срещата им в петък, заяви говорител на президентството. Проучване на китайски сеизмолози, публикувано на 26 април показа, че полигонът може да е станал неизползваем заради частично срутване на планината, под която се намира. Там бяха извършени всички шест севернокорейски ядрени опита от 2006 до 2017 година. Шестият и най-мощен опит на 3 септември, за който Пхенян каза, че е изпробвал водородна бомба, предизвика земетресение с магнитуд 6,3. Според учените именно той може да е извадил обекта от строя. Ким е казал, че американският президент Доналд Тръмп ще научи, че не е човек, който ще тръгне да обстрелва САЩ с ракети. Освен това Северна Корея планира да уеднакви часовата си зона с тази на Юга. Двете Кореи използваха една и съща часова зона в продължение на десетилетия. През 2015 г. Пхенян въведе своя собствена часова зона, като върна стрелките с 30 минути назад спрямо Сеул. Той оправда решението си с желанието да скъса с наследството на японското колониално управление. Южна Корея и Япония са в една и съща часова зона - 9 часа напред от времето по Гринуич. Тя е въведена през японското управление на Корейския полуостров (1910-1945 г.). \"Въпреки моето противопоставяне срещу САЩ, хората ще разберат, че не съм човек, който ще нанесе ядрени удари по Южна Корея, Тихоокеанския регион или Америка\", е казал Ким по думите на южнокорейския говорител Юн. \"Ако организираме чести срещи, ако изградим доверие със САЩ и получим обещания за край на войната и за договор за ненападение, тогава защо да си усложняваме живота, като пазим ядрените си оръжия?\", е казал Ким според говорителя.", "date": "2018.04.29", "title": "Северна Корея закрива ядрения си полигон \n\"Пхунгери\" през май"}
{"url": "https://www.24chasa.bg/novini/article/6838023", "text": "Австралийското правителство съобщи днес, че ще похарчи 500 милиона австралийски долара (380 милиона щатски долара) през следващите години за възстановяване и опазване на Големия бариерен риф, предаде ДПА. Средствата ще бъдат използвани за възстановяване на кораловия риф, подобряване на качеството на водата, борба с вредители и увеличаване на устойчивостта на коралите към по-високи температури и ярка светлина, предава БТА. Най-голямата в света система от коралови рифове, с площ по-голяма от тази на Италия, е една от екосистемите с най-голямо биоразнообразие в света и дом на милиони морски форми на живот. През последните години тя страда от нашествие на вид морски звезди, известен с името \"трънен венец\", от окисление на океана и от явление, при което коралите се избелват в резултат от високите температури. \"Рифът поддържа 64 000 работни места, донася на икономиката над 6 милиарда долара и привлича над два милиона посетители годишно\", заяви днес в ефира на австралийската телевизия Ей Би Си министърът на околната среда Джош Фрайденбърг. \"Това е природна, национална и международна икона и именно затова сме решени да я запазим за бъдещите поколения\", добави той.", "date": "2018.04.29", "title": "Австралия дава 380 млн. долара, за да възстанови Големия бариерен риф"}
{"url": "https://www.24chasa.bg/novini/article/6838025", "text": "Верижна катастрофа с участието на най-малко 50 леки и тежкотоварни коли е станала вчера в щата Нуево Леон в североизточната част на Мексико. Това съобщи Управлението за гражданска защита в региона, цитирано от ТАСС. В катастрофата, станала на пътя между градовете Салтильо и Монтерей, са пострадали поне 15 души, петима от които са откарани в болница. Причина за произшествието е била лоша видимост. Помощ на пострадалите са оказали спасители, служители на федералната полиция и медици от Червения кръст, предава БТА.", "date": "2018.04.29", "title": "Верижна катастрофа с най-малко 50 коли в Мексико, 15 са пострадали"}
{"url": "https://www.24chasa.bg/novini/article/6838031", "text": "Американският президент Доналд Тръмп не присъства вчера на вечерята на кореспондентите в Белия дом и вместо това отиде на митинг на свои привърженици в градчето Вашингтон в щата Мичиган, съобщи ДПА. \"Може би сте чули, че бях поканен на друго събитие тази вечер - вечерята на кореспондентите в Белия дом - но предпочетох да дойда тук във Вашингтон, Мичиган\", каза Тръмп пред тълпата, предава БТА. За втора поредна година Тръмп, чието презрение към журналистите е добре известно, не участва в събитието в столицата, оставяйки асоциацията на репортерите, които отразяват изявите му, без обичайния си почетен гост. Повечето президенти отиват поне веднъж през мандата си на тази вечеря, на която стават обект на шегите на участниците. \"Защо да бъда затворен в зала с група либерали, които съобщават фалшиви новини и ме мразят\", написа по-рано през седмицата Тръмп на уебсайта на кампанията си.", "date": "2018.04.29", "title": "Тръмп отиде на митинг вместо вечерята на кореспондентите в Белия дом"}
{"url": "https://www.24chasa.bg/novini/article/6837998", "text": "Водач на пътнически микробус, причинил катастрофа с 2 жертви и 6 ранени, сред които и 8-годишно дете, се изправя в понеделник пред Апелативния съд във Велико Търново с искане за по-лека присъда. Кървавото меле се разиграло на 2 май 2014 г. край гр.Сливо поле. Микробусът пътувал от Русе към Силистра. По време на движение, пътничка, която седяла зад шофьора, се оплакала, че е много горещо и й станало лошо. Помолила го за свеж въздух. Обяснила, че не знае как да настрои климатика над седалката. Опитвайки се да помогне на жената, шофьорът погледнал назад. С ръка опитал да настрои климатика, но в този момент микробусът се отклонил, навлязъл в канавката и се преобърнал два пъти. При инцидента две от пътничките загинали на място, а останалите получили различни наранявания. В началото на октомври 2017 г. Русенският окръжен съд осъдил 52-годишният шофьор Петър С. на 3 години и 4 месеца затвор по съкратената процедура. Освен това той е лишен от право да управлява автомобил за 5 години. Трябва да заплати 6000 лева обезщетение на един от пострадалите и общо 7100 лева за съдебни разноски. Срещу присъдата има внесени жалби и от близки на пострадалите, които са частни обвинители.", "date": "2018.04.29", "title": "Шофьор, причинил катастрофа с 2 жертви\nи 6 ранени, жали 40 месеца затвор във Велико Търново"}
{"url": "https://www.24chasa.bg/novini/article/6838037", "text": "От Областната дирекция на МВР - Шумен издирват по молба на близките му 11-годишния Денис Мехмедеминов Кадънков от Шумен. Вчера момчето било на гости на свой съученик в района на III ОУ \"Димитър Благоев\", предаде  . Около 17 ч. тръгнало да се прибира и оттогава е в неизвестност. Денис е с права къса руса коса, с овално лице, сини очи, нисък, едър. Бил е облечен с тъмна тениска с къс ръкав с надпис отпред, обут със спортно долнище. Вчера, след получаване на сигнала, са предприети незабавни издирвателни действия. Разпитани са негови съученици и приятели. Претърсени са местата, които посещава - детски площадки и игрища, но не е намерен. Полицейски служители продължават да разпитват близки и познати на Денис, проверяват местата в града, които обичайно посещава, маршрутите, по които се придвижва. От полицията умоляват всички, които имат информация за местонахождението на момчето или са го забелязали след 17 ч. вчера, да подадат сигнал на телефон 112.", "date": "2018.04.29", "title": "Издирват 11-годишно момче от Шумен"}
{"url": "https://www.24chasa.bg/novini/article/6838040", "text": "Индексът на тържищните цени /ИТЦ/, който отразява цените на хранителните стоки на едро, падна тази седмица с 4,43 на сто до 1,444 пункта, сочат данните на Държавната комисия по стоковите борси и тържищата /ДКСБТ/. Базовото ниво на ИТЦ - 1,000 е от 2005 година. Доматите поевтиняха тази седмица с 23,8 на сто и се продават по 1,60 лева за килограм. Краставиците от внос поевтиняват с 14,5 на сто до 1,94 лева средно за килограм. Картофите поскъпват със 7,3 на сто и се търгуват по 0,59 лева за килограм на едро. Цената на морковите се качва с 5,8 на сто до 0,91 лева за килограм. Зелената салата поевтинява с 5,7 на сто до 0,66 лева за брой, предаде БТА. Ябълките поскъпват със 4,4 на сто и се продават по 1,42 лв./кг. Цената на лимоните се повиши с 1,9 процента, до 2,15 лева. Кравето сирене се търгува по 5,98 лв./кг; кашкавалът тип \"Витоша\" се купува по 10,31 лв./кг, а олиото по 1,90 лева за литър. Каймата поевтинява с 2,3 на сто и се търгува по 4,73 лева за килограм. Пакетче краве масло от 125 грама се търгува за 2,20 лева. Пилешкото замразено месо поскъпва с 3,0 на сто до 4,08 лева за килограм на едро. Захарта поевтинява с 3,5 на сто и се търгува по 1,11 лв./кг, а брашното тип \"500\" поскъпва с 5,3 на сто до 0,80 лева. Яйцата поевтиняват с две стотинки и се продават по 0,20 лева за брой на едро в края на седмицата.", "date": "2018.04.29", "title": "Индексът на тържищните цени, отразяващ цените на хранителните стоки на едро, падна с 4,43%"}
{"url": "https://www.24chasa.bg/novini/article/6838045", "text": "Севернокорейският лидер Ким Чен Ун изразил готовност за диалог с Япония по време на срещата си с южнокорейския президент Мун Дже Ин. Това съобщи днес кабинетът на южнокорейския президент, предаде агенция Киодо. След като Мун казал на Ким по време на срещата им в петък, че японският премиер Шиндзо Абе е готов да разговаря със Северна Корея, Ким отговорил, че страната му също е готова да стори това, се казва в съобщението, предаде БТА. По-рано днес Мун разговаря по телефона с Абе, за да го информира лично за преговорите си с Ким. Шиндзо Абе заяви на пресконференция в Токио, че Ким и Мун са обсъдили въпроса за отвлечените японски граждани от Северна Корея през 70-те и 80-те години. Японският премиер заяви също, че иска да благодари на Мун за това, че на преговорите с Ким е поставил въпроса за отвлечените японци, както бил обещал. Абе добави, че Мун предал на Ким предложенията му за решаване на въпроса, но не пожела да каже как е отговорил севернокорейският лидер. \"На този етап не мога да дам подробности\", заяви японският премиер. Решаването на въпроса за отвличанията е приоритет за неговото правителство, отбелязва Киодо.", "date": "2018.04.29", "title": "Ким Чен Ун изразил готовност за диалог с Токио по време на срещата си с Мун Дже Ин"}
{"url": "https://www.24chasa.bg/novini/article/6838020", "text": "В ефира на   Веселин Марешки каза, че преди изборите се е срещал с хора, които му казали, че ще подкрепят  формирането на правителство, защото очакват реализацията на сделка на стойност 50 милиона в сферата на недвижимите имоти в Русе. Лидерът на \"Воля\" твърди, че сделката е свързана с някой от лидерите на трите партии от формацията на патриотите. Към момента обаче сделката не е реализирана, затова и Марешки не е подал жалба. Когато обаче тя стане факт, лидерът на \"Воля\" ще разкрие корупцията. Марешки стана партньор на крайнодесните в европейския парламент. „Те ни потърсиха, защото ни припознаха като истинската патриотична организация в страната.“ Утре ще пътува до Ница за среща на крайнодесните. \"Аз ще вървя по моя път, но ако на следващите избори се окаже, че е по-добре да правиш коремни и да си връщаш по 300 лева от заплатата, аз ще си върна по 500 лева от заплатата и ще правя по 10 коремни. Ще си сложа един лост пред парламента и няма да запълвам дупки или да правя бензиностанции\", заяви той, като в същото време допълни, че не е ядосан на президента, а на \"тези, които опитват да измамят българския народ, че са алтернатива\". Лидерът на \"Воля\" обясни решението си собственоръчно да запълни дупка на улица във Варна с думите: \"Всеки гледа да направи магистрали, да изпълни големите проекти, в които има стотици милиони. А една дупка няма кой да запълни\".", "date": "2018.04.29", "title": "Марешки твърди, че знае за корупционна сделка в Русе, в която са замесени Патриотите"}
{"url": "https://www.24chasa.bg/novini/article/6838048", "text": "Теодора Маджарова е в тежко състояние в бразилска болница. След като е диагностицирана с рак на гърдата, се подлага на лечение, което се оказва неуспешно - лекарите откриват метастази в костите и мозъка й. Жената решава да се подожи на алтернативно лечение в Бразилия, което се провежда от медиума Жуан Дедеус. „Правили си операции, които не включват физически контакт“, казва съпругът й Александър в ефира на  . Кармен Лазарова е посредникът, който събрал парите и организира пътуването до Бразилия. Тя също твърди, че е медиум и лечител. Теодора се влошава след лечението на Дедеус и е отведена в болница. „Последните 8 дни спи през цялото време, само понякога отваря очи“, казва съпругът й. Той търси мозъчен хирург, който да помогне на жена му. Единственият начин е да се върне в България, но пътуването е опасно за Теодора. Затова семейството трябва да събере сумата от 55 000 евро. В България Теодора я чакат двете й деца – момче и момиче.", "date": "2018.04.29", "title": "Българка в тежко състояние в Бразилия след лечение на медиум"}
{"url": "https://www.24chasa.bg/novini/article/6838210", "text": "Турската полиция е задържала 10 предполагаеми членове на \"Ислямска държава\" при операция в Адана /Южна Турция/ рано тази сутрин, съобщава в.\"Миллиет\". Има сведения, че задържаните - шестима сирийци и четирима турци, са искали да извършат терористичен акт на 1 май - Деня на труда и международната работническа солидарност, предава БТА. В операцията, осъществена едновременно на 24 адреса в града, са участвали 250 полицаи, включително полицаи от специалните части.", "date": "2018.04.29", "title": "Задържаха 10 предполагаеми членове на \"Ислямска държава\" в Турция"}
{"url": "https://www.24chasa.bg/novini/article/6838226", "text": "Католическият свещеник Марк Вентура, известен с активистката си дейност против минните компании, беше застрелян днес след литургия в северната част на Филипините, предаде ДПА. Свещеникът беше прострелян с два куршума в обществения гимнастически салон в провинция Кагаян, където е отслужил литургията. 37-годишният свещеник благославял деца и разговарял с членовете на хора, когато извършителят го прострелял в гръб, предаде БТА. След това нападателят, носещ каска, избягал на мотоциклет, заедно с друг заподозрян, съобщи Родел Табулог, началник на полицията на град Гатаран, където е извършено убийството. Той уточни, че полицията проучва възможните мотиви и че свещеник Вентура се е ползвал с добра репутация сред местната общност. Никой друг не е пострадал при нападението. Конференцията на филипинските католически епископи подчерта, че Вентура е бил вторият свещеник, убит в страната за последните четири месеца. В съобщението на сайта й се отбелязва, че ръкоположеният преди седем години свещеник е бил известен с борбата си срещу минните компании и с помощта, която оказвал на коренните жители на провинцията.", "date": "2018.04.29", "title": "Застреляха филипински католически \nсвещеник след литургия"}
{"url": "https://www.24chasa.bg/novini/article/6838236", "text": "Хиляди никарагуанци участваха вчера в шествие под мотото \"за мир и справедливост\" в столицата Манагуа, предаде Франс прес. Акцията беше организирана по призива на католическата църква в страната. Демонстрантите призоваваха и за оттеглянето на президента Даниел Ортега и съпругата му Росарио Мурильо от властта, след като 43 души загинаха при протести в страната, предава БТА. Повечето от събралите се бяха облечени в синьо и бяло, цветовете на националното знаме. Те се разделиха на три потока в Манагуа, за да се съберат пред катедралата. Демонстрациите започнаха със студентски протест срещу реформа на пенсионното осигуряване, но бързо се превърнаха в обща мобилизация срещу концентрирането на властта в ръцете на Ортега. 72-годишният бивш бунтовник е изправен пред вълна на народно недоволство, която няма прецедент в 11-годишното му управление. Протестиращи поискаха оттеглянето на Ортега и Мурильо от властта, заявявайки, че не се страхуват и искат \"свободна Никарагуа\". \"Отидохме на поклонение като един народ, единни във вярата в нашия Господ Исус, братя в болката за толкова загубени животи\", заяви в проповед кардинал Леополдо Бренес. Той подчерта, че никарагуанците искат справедливост, мир и помирение. Бренес заяви от името на епископската конференция, че приема да бъде посредник в диалога, предложен от президента Ортега. Той обаче заяви, че в срок от един месец ще прецени дали има реален ангажимент за спазване на споразуменията. Преговорите трябва да имат за цел \"истината, справедливостта и свободата\", подчерта духовникът. \"Никарагуа иска мир, за да няма повече кръвопролития. Мъртвите и изчезналите трябва да получат справедливост\", заяви пред АФП Мария Флорес, 40-годишна адвокатка. По последните данни на Никарагуанския център за правата на човека, вчера броят на загиналите при сблъсъците между полицията и протестиращи е нараснал до 43, след като някои от ранените са починали в болницата. От понеделник насам не е имало сблъсъци с полицията. Вчера студентите поискаха създаването на независима комисия, която да разследва насилието. Те заявиха, че това е условие за участието им в евентуален диалог с властите.", "date": "2018.04.29", "title": "Хиляди никарагуанци протестираха с искания за мир и справедливост"}
{"url": "https://www.24chasa.bg/novini/article/6838260", "text": "Парламентът на Организацията за освобождение на Палестина ще се събере на заседание в Рамала утре за първи път от повече от 20 години, в момент, когато президентът Махмуд Абас се опитва да консолидира позициите си на фона на напрежението с Вашингтон, предаде Франс прес. Не се очаква заседанието на Палестинския национален съвет (ПНС) да доведе до големи политически промени, но на него трябва да бъдат избрани 18 членове на Изпълнителния съвет на Организацията за освобождение на Палестина, предава БТА. Над 100 от 740-те членове на ПНС обаче вече са съобщили, че ще бойкотират заседанието. Повечето от тях са съюзници на ислямистите от Хамас - най-голямата палестинска партия, след Фатах на Махмуд Абас. Вчера те поискаха от палестинския президент да отложи заседанието до сключване на споразумение за национално помирение между съперничещите си фракции. ПНС не се е събирал на редовно заседание от 1996 г., но през 2009 г. в Рамала се състоя извънредно заседание. Започващата утре пленарна сесия ще продължи три дни. Тя започва в момент, когато отношенията между Абас и правителството на президента на САЩ Доналд Тръмп достигнаха най-ниската си точка поради предстоящото преместване на американското посолство от Тел Авив в Ерусалим. Очаква се то да се състои на 14 май.", "date": "2018.04.29", "title": "Палестинският национален съвет се събира за пръв път от 1996 година"}
{"url": "https://www.24chasa.bg/novini/article/6838269", "text": "Масивен инфаркт е причинил   Сърцето му било изключително увредено, разкри съдебен лекар. Освен това мъжът бил със свърхтегло - наложило се полицаи и медици дружно да го измъкват от возилото. 62-годишният Емил Цонев работел във фирма \"Глория турс\" от около година, но имал дълъг стаж зад волана в други предприятия. В почивния ден натоварил пътниците на ловешката автогара и тръгнал по график в 14 часа към Троян. На около десетина километра от Ловеч, до разклона за с. Хлевене, усетил че му прилошава и свърнал вдясно извън платното. Захлупил се върху волана и издъхнал. Бусът се спрял в канавката, а пасажерите останали невредими, изживели само уплах от кончината на водача. Колеги на Емил и негови познати разказаха, че бил добър и тих човек - не влизал в конфликти, природно интелигентен със свежо чувство за хумор. Гордеел се с дъщеря си, която завършила висшето си образование и започнала работа в болницата. Наскоро прекарал бронхопневмония, но бързо се възстановил и отново подхванал шофьорлъка.", "date": "2018.04.29", "title": "Масивен инфаркт покосил шофьора на пътнически бус, пътуващ от Ловеч към Троян"}
{"url": "https://www.24chasa.bg/novini/article/6838307", "text": "Филипинският президент Родриго Дутерте забрани категорично на сънародниците си да отиват на работа в Кувейт, предаде Франс прес. Решението му задълбочава кризата, предизвикана от отношението към чуждестранните работници в арабската страна, отбелязва агенцията. \"Забраната е постоянна. Вече няма да се набират работници, особено за домашни прислужници\", заяви Дутерте пред медиите в град Давао. Около 262 000 филипинци работят в Кувейт, като 60 на сто от тях са домашни прислужници, според филипинското външно министерство. Общо над 2 милиона филипинци работят в страните от Персийския залив, предаде БТА. През февруари Дутерте забрани временно на филипинците да отиват да работят в Кувейт, след убийството на филипинската прислужница Джоана Демафелис. Тялото й беше открито във фризер със следи от изтезания. Днес Дутерте обеща, че ще помогне за репатрирането на домашните прислужници, станали жертви на злоупотреби, които вече работят в Кувейт. Той заяви, че разчита на патриотизма им, за да се върнат у дома. \"Бедни сме, но ще оцелеем. Икономиката върви добре и не ни достига работна ръка\", призова президентът. Кризата между двете страни се задълбочи тази седмица, след като Кувейт обяви филипинския посланик за персона нон грата и отзова посланика си от Манила. Решението беше взето след разпространяването на видеоклипове, показващи как екипи на филипинското посолство организират бягството на домашни прислужници от жилищата на кувейтски работодатели, за които се подозира, че ги малтретират. Двете страни водеха преговори за споразумение, което да позволи отмяната на временната забрана. След разпространяването на записите Манила се извини. Освен, че обяви филипинския посланик за персона нон грата, Кувейт е арестувал четирима филипинци, работещи за посолството и е издал заповеди за арест на трима филипински дипломати, съобщава филипинското правителство. Дутерте обяви ситуацията в Кувейт за катастрофална, отбелязва АФП. Общо около 10 милиона филипинци работят в чужбина в различни сектори. Парите, които те изпращат в родината, са важно перо в икономиката на страната, като през миналата година достигнаха над 28 милиарда долара.", "date": "2018.04.29", "title": "Филипинският президент забрани на сънародниците си да работят в Кувейт"}
{"url": "https://www.24chasa.bg/novini/article/6838314", "text": "Генералният секретар на НАТО Йенс Столтенберг заяви, че Турция има право да се бори срещу организаторите на опита за преврат от 2016 г., като добави, че страната разполага с професионална армия с отдадени на професията офицери, съобщава \"Хюриет дейли нюз\". \"Провалилият се опит за преврат беше брутално нападение срещу демократичните институции на Турция\", заяви Столтенберг, като напомни, че той е осъдил опита и е изразил солидарност с турското правителство през въпросната нощ, предаде БТА. Известно е, че някои офицери и елементи на турската армия са участвали в опита за преврат, при който изтребители Ф-16 бомбардираха парламента, а офицери отвлякоха началника на Генералния щаб ген. Хулуси Акар, напомни генералният секретар на НАТО. \"Същевременно обаче аз знам, че въпреки факта, че някои елементи са участвали в опита за преврат, Турция има професионална армия с професионални войници и самоотвержени офицери\", каза още той. На въпрос кой може да е организатор на пуча, Столтенберг заяви, че не е негова работа да обсъжда това, тъй като става дума за въпрос от съдебен характер. \"Турция има право да преследва онези, които стоят зад преврата въз основа на върховенство на закона и независимо правосъдие\", добави генералният секретар на НАТО.", "date": "2018.04.29", "title": "Столтенберг: Турция има право да се бори срещу организаторите на опита за преврат"}
{"url": "https://www.24chasa.bg/novini/article/6838323", "text": "Ненадейно към 3 и 19 часа в събота пламнал магазин за дрехи втора ръка в Берковица, съобщиха от полицията в Монтана. По данни от пресцентъра на ОД на МВР стоката е напълно изгоряла – близо тон дрехи. Загубите се изчисляват. Пламъците унищожили 50 квадратни метра площ, оборудване и вещи. Огнените езици бързо се разпрострели и засегнали и три витрини на съседен магазин. Наемател е фирма с управител 26- годишният Б.Н. от Берковица. Случаят се разследва.", "date": "2018.04.29", "title": "Изгоря магазин за дрехи втора употреба в Берковица"}
