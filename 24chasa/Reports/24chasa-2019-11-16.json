{"url": "https://www.24chasa.bg/novini/article/7878058", "text": "Микробус със сватбари катастрофира във вързан кон на мост преди сливенското село Градец и падна в река Луда Камчия. 7 души са ранени, а трима са в критично състояние след инцидента в събота вечерта. Всички жертви са от села до Търговище. Били на сватба в Истанбул и се връщали към родните си места. Шофирал 39-годишен мъж, който също е тежко ранен. На 50 м преди селото бусът се движел в своята лента, но изведнъж пред него изникнал конят. Водачът не успял да спре. Блъснал се в животното и го убил на място. След това бусът полетял в дерето. След сигнал на 112 към мястото тръгнали лекари, полицаи и пожарникари. Хората са откарани в болница. Четирима са настанени в реанимация с различни травми, а пети в хирургията. Има опасност за живота на една жена, съобщиха от болницата в Сливен. Конят е бил вързан за парапета на моста, показва огледът на мястото. Освен това двата му задни крака били омотани с въже на възел. По време на удара животното е било в дясното платно, по което се движел микробусът. Експертиза ще покаже с каква скорост, за да се прецени дали е можел да избегне удара. Служители на общинската ветеринарна служба са прибрали трупа на коня и ще хранят лешоядите до Котел с него. Проверка за микрочип показала, че такъв няма, което означава, че конят е отглеждан от собственика си нелегално. МВР издирва човека, който е вързал животното на моста. Предполага се, че е ром от селото. Това не е единственият инцидент с животно, оставено без контрол на пътя в Котел и околните села. Почти всеки месец там има катастрофи с коли и коне, магарета и биволи.", "date": "2019.11.16", "title": "Сватбари в болница след удар на микробус във вързан кон на мост (Обзор)"}
{"url": "https://www.24chasa.bg/novini/article/7878104", "text": "Новата ръководителка на Европейската централна банка Кристин Лагард публикува днес в Туитър тържествена снимка на новия си екип в Европейската централна банка (ЕЦБ), но вероятно не е очаквала какви реакции ще предизвика, съобщава в електронното си издание в. \"Фигаро\", цитирано от БТА. На снимката се вижда Лагард пред голяма кръгла маса, заобиколена от новия си екип, съставен от двайсетина мъже. \"Има повече жени на картините, закачени по стените, отколкото в самата зала\", коментира един от интернет потребителите. Под фотографията са публикувани неколкостотин коментара. Засега Кристин Лагард не е поместила свой коментар, отбелязва \"Фигаро\".", "date": "2019.11.16", "title": "Кристин Лагард представи екипа си в ЕЦБ, съставен само от мъже"}
{"url": "https://www.24chasa.bg/novini/article/7878123", "text": "Над 200 000 чехи се събраха днес в Прага, за да поискат оставката на премиера милиардер Андрей Бабиш, съобщи Франс прес, цитирана от БТА. Бабиш е обвиняван в корупция и срещу него се води разследване на Европейската комисия по подозрение в конфликт на интереси заради холдинга му \"Агроферт\". Председателят на правителството на Чехия отхвърля тези обвинения. Бабиш бе уличен и като агент на службите по времето на комунизма, показват тайни досиета на полицията от 80-те. Милиардерът отрича и това. Над 200 000 души участват в демонстрацията в парка \"Летна\", съобщи в \"Туитър\" чешката полиция. Протестът бе организиран в навечерието на 30-ата годишнина от Нежната революция, свалила от власт комунистите в бивша Чехословакия. Движението \"Милион и един моменти за демокрацията\", организатор на протеста, призова премиера да намери решение на конфликта на интереси или да подаде оставка.", "date": "2019.11.16", "title": "Над 200 000 протестираха в Прага срещу премиера Бабиш"}
{"url": "https://www.24chasa.bg/novini/article/7878181", "text": "\"Мая Манолова не представлява заплаха за ГЕРБ, тъй като една гражданска инициатива не може да бъде заплаха за политическа партия. Пожелавам успех на всеки, който иска да се впусне в полето на гражданските инициативи\". Това каза в предаването \"Офанзива\" на   вицепремиерът Томислав Дончев. \"Колкото повече идеи, колкото повече лидери на гражданско мнение, толкова по-добре. Пожелавам успех и на всеки, който иска да стартира политически проект, това е добре за демокрацията. Това означава повече конкуренция, повече идеи, повече шансове гражданите да избират, допълни той. Дончев коментира и колаборацията между \"Демократична България\" и БСП: \"Подобни тактически съюзи не почиват на ценностно сходство. Това е като да направиш сглобка, чийто детайли не съвпадат. Най-лошото в цялата работа е, че това е обединение против, а това не е кауза, по-скоро е липса на такава. \"Задачата на местните избори беше хората да си изберат най-добрите кметове и общински съветници. Благодаря на хората, че голяма част от техните избраници са представители на нашия отбор. Всички останали термини са излишно емоционални\", каза вицепремиерът. \"Анализ след изборите тече. Има отстъпление в няколко областни града, от друга страна пък имаме спечелени други, където преди това не сме имали позиции. Изводите са следните: Или на определени места съответния ръководен екип е свършил по-малко, отколкото хората са очаквали, или пък имаме и други случаи, при които свършеното е много и е очевидно, инвестирано е много, променен е обликът на града. Като пример мога да дам Плевен, Банско, Благоевград, но няма подкрепа. Това означава или поведение, което е несъвместимо с очакванията на хората или тежко комуникационни и политически дефицити. Политиката е особен занаят, там можеш да вършиш куп полезни и прагматични неща и въпреки всичко да не печелиш подкрепа\", каза Томислав Дончев.", "date": "2019.11.16", "title": "Дончев: Обединението между ДБ и БСП на изборите бе липса на кауза"}
{"url": "https://www.24chasa.bg/novini/article/7878214", "text": "Полицията за борба с безредиците и силите за сигурност влязоха в сблъсъци с демонстранти днес в Техеран и други ирански градове. Това съобщиха ирански информационни агенции, цитирани от Ройтерс, предаде БТА. Демонстрантите скандираха антиправителствени лозунги ден след като правителството повиши цената на бензина с 50 процента и въведе ограничения за количествата, с които всеки гражданин може да зареди автомобила си. Един човек загина и няколко бяха ранени вчера град Сирджан в провинция Керман, съобщи представител на местната власт, цитиран от ИСНА. По информация на ИРНА е било извършено нападение срещу горивен склад и е бил направен опит той да бъде запален. На видеозаписи, публикувани в социалните мрежи, се вижда как протестиращи подпалват сгради и влизат в сблъсъци с полицията. На други кадри протестиращи блокират пътища и палят огньове в Техеран и други градове. Някои скандират лозунги срещу висши държавници. Ройтерс отбелязва, че не може да потвърди автентичността на видеозаписите.", "date": "2019.11.16", "title": "Размирици избухнаха в Иран заради повишаването на цената на горивото"}
{"url": "https://www.24chasa.bg/novini/article/7878262", "text": "\"Очаквам управляващите да оттеглят предложението за първия ден от болничните. В противен случай, ще предприемем действия\", обяви президентът на КНСБ Пламен Димитров пред  .  Той заяви, че вярва, че това предложение ще отпадне. Не това е начинът да се справим с фалшивите болнични, посочи Димитров. И добави, че е нужна сериозна борба с кухите фирми, които източват НОИ. \"Апелирам към всички онези, които имат възможности да разследват, най-накрая да започнат да го правят. Ако има воля, държавната машина може да покаже, че това няма как да продължава\", заяви Димитров. ", "date": "2019.11.16", "title": "Лидерът на КНСБ: Ако властта не оттегли правилото за болничните, ще предприемем действия"}
{"url": "https://www.24chasa.bg/novini/article/7877874", "text": "Климатични активисти блокираха днес терминала за частни самолети на летището в Женева в знак на протест, съобщи Ройтерс, цитирана от БТА. Женева е място, където редовно кацат и излизат самолети на богатите и влиятелни хора, които живеят наблизо или пътуват до града заради банките, аукционните къщи, болниците и офисите на ООН. Десетки активисти седнаха пред малката сграда на терминала и се хванаха за ръце. Полицията отцепи района. \"Блокирахме терминала за частни самолети, за да защитим принципа на климатична и социална справедливост\", каза във \"Фейсбук\" движението \"Бунт срещу унищожението\". \"Това транспортно средство е напълно абсурдно\". Движението бе основано миналата година във Великобритания и извърши редица подривни действия по света. То призовава за намаляване на въглеродните емисии и възстановяване на чезнещите екосистеми.", "date": "2019.11.16", "title": "Климатични активисти блокираха терминал на летището в Женева"}
{"url": "https://www.24chasa.bg/novini/article/7877905", "text": "Недопустимо е \"терористите от Силите за защита на народа/Партията на демократичния съюз да бъдат наричани представители на кюрдите\", това е изключително неуважително, заяви днес турският президент Реджеп Тайип Ердоган, цитиран от Анадолската агенция, съобщи БТА. Става ясно, че нападките и несправедливият натиск върху Турция (по отношение на СЗН/ПДС) ще продължат още известно време, каза президентът. Всички обаче виждат истината. Турция не е страна, която може да се поддаде на натиск, посочи Ердоган. Според турските власти сирийските кюрдски милиции Сили за защита на народа са свързани с поставената извън закона Кюрдска работническа партия (ПКК). Силите за защита на народа са подкрепяни от Запада като съюзник в борбата срещу групировката \"Ислямска държава\".", "date": "2019.11.16", "title": "Ердоган настоява: Сирийските кюрдски милиции са терористи"}
{"url": "https://www.24chasa.bg/novini/article/7877930", "text": "В разгара на смога в индийската столица Делхи бар предлага на жителите глътка чист кислород, но срещу заплащане, предаде ДПА, цитирана от БТА. В заведението, наречено Oxy Pure (в превод Чист кислород), клиентите могат да дишат кислород. Той може да бъде примесен с етерични масла, като лавандула или лимонена трева. Това става с помощта на тръба, прикрепена към носа на клиента. Сеансът продължава 15 минути и струва 299 рупии (4 долара). Барът в действителност е отворен още през май, но към него интересът нарасна, след като замърсяването на въздуха в Делхи достигна такива размери, че прерасна в здравна криза и властите на два пъти обявиха извънредна спешна ситуация, при която училищата бяха затворени, а на децата и възрастните бе препоръчано да не излизат навън. Барът предлага и преносим кислород, \"запечатан в кенчета\", който хората могат да носят, където си поискат. Терапията в бара помага не само срещу лошия въздух, но и срещу безсъние, главоболие и депресия, разказва собственикът, 26-годишният Айвир Кумар. Много клиенти хвалят заведението, но други критикуват идеята и се питат за какво служат 15 минути чист кислород, при условие че замърсяването в града е такова, че е равносилно на пушенето на 30 цигари дневно. При нормални условия въздухът, който хората дишат, съдържа само около 20 процента от кислород. Изключително високите нива на кислород могат в действителност да бъдат вредни, включително да предизвикат увреждане на белия дроб. Ето защо сеансите в бара за кислород в Делхи са ограничени до 15 минути, за да се минимализира риска за клиентите.", "date": "2019.11.16", "title": "Бар за кислород предлага глътка спасение от смога в Делхи"}
{"url": "https://www.24chasa.bg/novini/article/7877960", "text": "50 на сто е била намалена мощността на единия реактор на АЕЦ \"Козлодуй\" заради авария, съобщи  . От атомната централна съобщиха, че малко след 9 часа тази сутрин системата за автоматично разтоварване на пети блок автоматично е понижила мощността след изключване на главна циркулационна помпа. Екипите на атомната централа извършват необходимите проверки на оборудването, другият блок продължава да работи на пълна мощност, съобщи Bulgaria ON AIR. Шести блок на АЕЦ “Козлодуй” работи с пълно натоварване на мощността.", "date": "2019.11.16", "title": "Заради авария намалиха с 50% мощността на реактор на АЕЦ \"Козлодуй\""}
{"url": "https://www.24chasa.bg/novini/article/7877993", "text": "Почернените родители на   описаха пред  лутането си в системата в опит да спасят детето си. Те помолили лицата им да останат скрити. Според родителите детето им е имало остра вирусна инфекция. Впоследствие и сепсис.  Първо отишли в столичната педиатрия, където казват, че в продължение на два часа не им обърнали внимание, след това в болница „Лозенец”, където ги върнали за домашно лечение. Детето обаче се влошило и се върнали в педиатрията. Там чакали близо 2 часа за хоспитализация. От лечебното заведение не приели детето, тъй като нямали свободни легла. „В приемния кабинет, на кушетката пред тях, моето дете умираше! Те това много добре го видяха. „Нямаме свободно легло”. Спешното легло в болницата било резервирано за някакъв човек, за 15 (ноември), който трябвало да дойде. Неколкократно ни помолиха да си тръгнем, защото детето не е в тежко състояние, можело да се придвижва”, разказаха родителите. Почти два часа продължават молбите към дежурната лекарка. „През сълзи я молех, само да видят какво му е на детето и да го вкарат някъде да видят какво му е”, разказва разплаканата майка. „Просто това забавяне доведе до смъртта на моето дете... Не знам как спи тази жена, след като направи това нещо, с нашия принц. Не може ти от една вирусна инфекция да починеш, ние в кой век живеем, това са глупости. Това е безмилостна жестокост, престъпление\", смятат почернените родители, които вярват, че шанс за детето им е имало. \"Искам да има наказани, искам да няма други такива случаи, нищо няма да върне моето дете, искам да има правда, защото това беше 3-годишен ангел”, категорична е майката. „Те ни убиха и нас”, заключва бащата. Позицията на педиатрията остава непроменена: Няма забавяне на лечението.", "date": "2019.11.16", "title": "Родителите на починалото дете: Виждаха, че умира, но не го взеха в болницата (Обновена)"}
{"url": "https://www.24chasa.bg/novini/article/7877991", "text": "Сръбският президент Александър Вучич, който снощи бе приет в болница заради сърдечно-съдови проблеми, съобщи, че от понеделник - 18 ноември, ще продължи да изпълнява задълженията си, предаде ТАСС, цитирана в БТА. Благодаря на лекарите и другите служители във Военномедицинската академия. Благодаря на всички, които се разтревожиха. Още от понеделник ще работя с пълна сила, написа днес президентът в Инстаграм. По-рано днес съветничката на президента Сузана Василевич съобщи, че състоянието на сръбския президент Вучич е стабилно, но като предпазна мярка остава в болницата.", "date": "2019.11.16", "title": "Вучич: От понеделник ще работя с пълна сила"}
{"url": "https://www.24chasa.bg/novini/article/7878025", "text": "Индия извърши днес изпитателно изстрелване на балистична ракета \"Агни-2\", която е способна да носи различни видове бойни глави, включително ядрена, съобщи ТАСС, позовавайки се на в. \"Дейли експрес\", предаде БТА. Според публикацията изпитанията са извършени на полигона в източния щат Одиша и са преминали успешно. Ракетата \"Агни-2\" е от семейството \"Агни\", което е основна част от парка с балистични ракети на индийските сили със специално предназначение, посочва ТАСС.", "date": "2019.11.16", "title": "Индия извърши изпитание с балистична ракета, способна да носи ядрен заряд"}
{"url": "https://www.24chasa.bg/novini/article/7878076", "text": "Преговорите за бюджета на ЕС за 2020 година попаднаха в задънена улица заради разногласия между страните членки и Европейския парламент и ще бъдат възобновени в понеделник, предаде Франс прес, цитирана от БТА. Двете страни преговаряха до късно през нощта, но прекратиха разговорите без споразумение, съобщи ЕП в комюнике. Въпреки че тези преговори изглеждат по-леки в сравнение с трудната материя по многогодишната финансова рамка за 2021-2027 година, те са показателни за позициите, които ще заемат страните членки. В бюджета за идната година страните искат да намалят разходите с 1,5 милиарда евро (1,65 милиарда долара), както и да заделят средства за справяне с евентуални сътресения, свързани например с Брекзит. От своя страна евродепутатите искат да увеличат средствата с 2,7 милиарда евро, за да се финансират нови приоритети като борбата с климатичните промени. Европейската комисия е предложила общи разходи на стойност 168 милиарда евро за 2020 година, което е малко повече от определените за тази година 166 милиарда евро. Ако до понеделник не бъде постигнато споразумение, комисията ще трябва да представи нов проектобюджет. Тази задача ще се падне на новия състав на Европейската комисия, ръководена от бившата германска министърка на отбраната Урсула фон дер Лайен.", "date": "2019.11.16", "title": "Преговорите за бюджет 2020 на ЕС в задънена улица, продължават в понеделник"}
{"url": "https://www.24chasa.bg/novini/article/7878089", "text": "Голям брой демонстранти, развяващи знамена и надуващи свирки, се събраха днес във Венецуела. Те са предвождани от опозиционера Хуан Гуайдо, който отправи призив за масов протест за сваляне на президента Николас Мадуро от власт, предаде Асошиейтед прес, цитирана от БТА. \"Победата ни днес се изразява в това, че се събрахме в тази борба и искаме свобода\", написа Гуайдо в \"Туитър\". Трийсет и шест годишният Гуайдо стана централна фигура във венецуелската политика, когато доминираният от опозицията парламент го избра за свой председател. На 23 януари той заяви, че преизбирането на Мадуро е било нелегитимно и заяви, че поема президентските функции до организирането на нови избори. Социалистическата партия на Мадуро от своя страна свика демонстрация в знак на солидарност с Ево Моралес, който се оттегли от президентския пост в Боливия и избяга в Мексико на 10 ноември. Моралес твърди, че срещу него е извършен преврат след масовите протести срещу преизбирането му на поста. Поддръжниците на Мадуро, облечени в червени тениски, се качиха на автобуси, от които звучеше салса. Те се отправиха към президентския дворец в центъра на столицата.", "date": "2019.11.16", "title": "Противници и поддръжници на Мадуро излязоха на демонстрации във Венецуела"}
{"url": "https://www.24chasa.bg/novini/article/7877279", "text": "Едната от сиамските близначки от Камерун, разделени успешно преди броени дни в болница в Лион, Франция, ще претърпи сърдечна операция, предаде Франс прес, позовавайки се на хуманитарната организация, която организира идването им. \"Момиченцата са добре, но по-слабичкото от тях има проблем със сърцето и се очаква да бъде оперирано през следващите дни\", заяви член на организацията, предава БТА. Проблемът не е бил диагностициран в Камерун, а по време на прегледите, извършени на близначките, които са се заразили с респираторен вирус след пристигането си във Франция. Родените на 6 ноември 2018 г. Биси и Айенга Мервей бяха разделени от специалисти от отделението по педиатрична хирургия на болницата \"Фам-мер-анфан-оспис сивил\" в Лион. Операцията продължи пет часа и мобилизира около двадесет души, припомня агенцията.", "date": "2019.11.16", "title": "Оперират сърцето на една от сиамските близначки, разделени във Франция"}
{"url": "https://www.24chasa.bg/novini/article/7877295", "text": "Два малки самолета се сблъскаха на международното летище в Сан Антонио, щата Тексас. Няма данни за пострадали. Според летищните власти единият самолет е трябвало да извърши аварийно приземяване заради изтичане на гориво, съобщава  . При кацането не е улучил пистата и се е приземил върху другия, който бил паркиран край нея. Инцидентът е причинил забавяне при някои от излитащите и кацащи полети.", "date": "2019.11.16", "title": "Два малки самолета се сблъскаха в Тексас (Видео)"}
{"url": "https://www.24chasa.bg/novini/article/7877330", "text": "Най-малко 18 мирни жители загинаха и 27 бяха ранени днес при експлозия на бомба в сирийския град Ал Баб близо до границата с Турция, предаде Анадолската агенция. По-рано днес министерството на отбраната на Турция съобщи за десет загинали и 15 ранени при експлозията, предава БТА. По данни на министерството на отбраната атентат с кола-бомба е бил извършен край автогара. Според турското военно министерство атентатът е дело на нелегалната Кюрдска работническа партия (ПКК).", "date": "2019.11.16", "title": "18 загинали и 27 ранени при експлозия на бомба в сирийския град Ал Баб"}
{"url": "https://www.24chasa.bg/novini/article/7877361", "text": "„Зографският манастир е един от най-светлите и значими духовни центрове за българския народ, не само заради съхранените безценни ръкописи, икони и артефакти, а защото повече от хилядолетие отстоява българската вяра, духовност, памет и език“. Това заяви днес президентът Румен Радев при посещението си в българската духовна и национална светиня православният манастир „Св. Великомъченик Георги Зограф“ в Света гора. Държавният глава участва заедно със стотици поклонници от страната ни и целия регион в тържественото отбелязване на празника на светата обител. Това съобщиха от прессекретариата на държавния глава.  Президентът припомни богатата история на Зографския манастир, в който през вековете следи са оставили Теодосий Търновски, патриарх Евтимий, Козма Зографски и много други. „Именно тук отец Паисий завършва святата за всеки българин „История Славянобългарска“, която разпали искрата на нашето Възраждане, за да се разгори в буйния огън на българското просвещение и борбите ни за национално освобождение, от които възкръсна България“, подчерта Румен Радев. Държавният глава удостои игумена на манастира архимандрит Амвросий с орден „Стара планина“ първа степен за неговите заслуги за укрепване на православното духовенство в Света гора и развитие на българо-гръцките отношения. Архимандрит Амвросий е игумен от 1997 г. и има огромен принос за запазване на българския характер на манастира „Св. Великомъченик Георги Зограф“, обновяване на манастирския комплекс, опазване на културно-историческото наследство, развитието на манастирската библиотека и привличането на поклонници. Манастирът има значима роля и за организирането, финансирането и обучението на българските деца в неделното училище в град Солун. В тържественото отбелязване на празника на Зографския манастир участваха и Негово високопреосвещенство Неврокопски митрополит Серафим, представителят на правителството на Република Гърция за Света гора губернаторът Костис Димчас и стотици поклонници.", "date": "2019.11.16", "title": "Радев: Повече от хилядолетие Зографският манастир отстоява българската вяра, духовност памет и език"}
{"url": "https://www.24chasa.bg/novini/article/7875489", "text": "“Ние сме древен народ с хилядолетна история. За съжаление, не ни познават от най-добрата ни страна. В Америка, ако питате, ще кажат - стреляли по папата”, заяви преди около месец премиерът Бойко Борисов по време на обиколка в Пловдив заедно с ръководството на фондация “Америка за България” и група американски журналисти. А това стана при представянето на Епископската базилика на Филипопол, чиито мозайки бяха реставрирани с подкрепата на “Америка за България”, дарила 13 млн. лв. Макар и да е малко известно, но смело може да твърдим, че в исторически план заслугата за самото съществуване на съвременна България е на водещата световна нация отвъд океана. И ако в наши дни за някого подобно твърдение може да прозвучи пресилено, единствената причина се крие в попадането на страната ни в орбитата на двата най-зловещи тоталитарни режима на ХХ век, които с враждебното си отношение към САЩ са се постарали да изтрият познанието за американските заслуги към нашия народ. По конюнктурни съображения и с позиции на правителства, свързани с наложени отвън и, за щастие, вече отречени идеологии, у нас незаслужено е забравено приятелството между двата народа. А преди стотина години специалното отношение на американците към нас е добре известно на всички българи. То е документирано и признато не само от всички наши възрожденци, а и от първите държавници на двата народа. През ХIХ и в началото на ХХ век американците са известни като българофили в такава степен, че останалите балкански народи дори ни завиждат за тази уникална подкрепа. Българската просвета и съвременната книжнина водят началото си и пряко, и косвено от американската мисионерска дейност. Като истински продължители на делото на Кирил и Методий идеалистично настроени американци се заемат, и то безкористно, да подкрепят Възраждането на изстрадалия под чуждо владичество български народ. На никоя друга държава освен може би на Русия България не дължи повече за своето културно възраждане и политическо освобождение. Всичко започва от дейността на американските мисионери, благодарение на чиято дейност днес България се радва на политическа и църковна независимост. През 1839 г. американският религиозен съвет на мисиите решава да изпрати първите протестантски мисионери в Османската империя, чието правителство им разрешава да проповядват сред християнското население. Ревностните проповедници много бързо откриват, че българите се отличават сред другите християнски народи като най-будни, ученолюбиви и трудолюбиви, и бързо спечелват симпатиите и съчувствието им. Въодушевен от тези добродетели, един от мисионерите - д-р Илаяс Ригз, бързо научава български и много скоро след това, през 1843 г., вече публикува първата граматика на български език, предназначена за чужденци. Веднага след това той се заема и с грандиозен труд - да преведе Свещеното писание на български. Така под негово ръководство и коректура са преведени Евангелието от Неофит Рилски през 1840 г. и цялата Библия, отпечатана в Цариград през 1871 г. Под председателството на същия д-р Ригз са работили по превода на Библията и д-р Албърт Лонг, Христо Сечанов, както и Петко Р. Славейков. Американецът Ригз е бил вдъхновител и съветник и на първия български журналист Константин Фотинов, който под влияние на мисионерите в тяхната “първа българска печатница” е издавал своя “Любословие” в Смирна (днешен Измир) още през 1844 г. С делото си д-р Ригз и д-р Лонг не само правят Библията достъпна за българите, но техният превод има два много важни резултата. Първият е културно-образователен, тъй като този превод фактически дава нормата на книжовния новобългарски език. Другият е духовно-образователен - преводът ляга в основата на всички наши синодални библейски издания – тоест от него се учат и духовниците, и миряните на Христовото учение. А когато княз Александър Батенберг награждава Уошбърн и Лонг от Робърт колеж, той се обръща към тях с думите: “Господа, не ви удостоявам с тези ордени, за да ви лаская, а за да изразя на вас и на вашите сътрудници моята благодарност за това, което сте направили за нашия народ. Ако не бяха американските мисионери, днес нямаше да има България, нямаше да има и български княз Искрената молитва, заради която Бог се смили над нас, възкресявайки сърцето на всеки българин, получи своя отговор чрез мисионерите от САЩ.” Още от 1864 г. мощно средство за просветителското дело на американските мисионери е и вестник “Зорница”, най-старото печатно издание у нас. Още от създаването му издателите на “Зорница” окуражават българските читатели, информират ги за пробуждането на общественото мнение в западния свят. Неоценима за освобождението ни от турско робство е и ролята на създадените от американци Робърт колеж и Женски колеж в Цариград, които също са плод на безкористна помощ от страна на американските мисионери. След Кримската война филантропът Кристофър Робърт решава да основе християнски колеж в османската столица. Създават се и американските училища в Пловдив и Стара Загора, после пренесени в Самоков и София, както и останалите училища на Балканския полуостров. Девическите училища в Ловеч, Стара Загора и Битоля също са играли важна роля в народната ни просвета. В годините преди 1878 г. и особено след това в националните училища в страната ни дълго време са използвани американски учебници, преведени от мисионерите. Възпитаници на Робърт колеж са били много бележити българи през първите десетилетия след Освобождението. Министри като д-р Константин Стоилов, Михаил Маджаров, Иван Славейков, Тодор Иванчев, Иван Пеев, Христо Тодоров, Александър Людсканов и др. Между тях няколко са били министър-председатели или водачи на силни партии. Дипломати като П. Димитров, П. М. Матеев, К. Калчев, Иван Ст. Гешов, Ст. Панаретов са възпитаници на Робърт колеж. Не без причина цар Фердинанд по-късно ще нарече американското учебно заведение в Цариград “люлка на българските държавници”.", "date": "2019.11.16", "title": "Защо Америка ни обича толкова, че другите балканци ни завиждат"}
{"url": "https://www.24chasa.bg/novini/article/7877584", "text": "Френската полиция използва водно оръжие и сълзотворен газ в опит за разпръсне протестиращи от движението на \"жълтите жилетки\" на площад \"Италия\" в Париж, предаде ТАСС, като се позова на френската телевизия Бе Еф Ем Те Ве, съобщи БТА. Обстановката на площада остава напрегната и властите решиха да анулират предвиденото протестно шествие, което трябваше да потегли оттам по-късно днес, съобщава телевизията. На площада има ожесточени сблъсъци между протестиращи и силите на реда. Индивиди с качулки и черни дрехи подпалват контейнери за боклук, тротинетки, рекламни пана, мотопеди и дори коли. Две от колите, една от които на парижката община, даже бяха преобърнати. Пожарникари се намесваха на няколко пъти, за да потушат пламъците. Протестиращите започнаха да замерят силите на реда с павета. Витрините на клон на банката Ейч Ес Би Си пък бяха изпотрошени. Търговски център, намиращ се наблизо, затвори врати още при първите прояви на насилие. Неговите витрини, както и тези на съседен хотел бяха също изпотрошени. До обяд силите на реда бяха задържали 41 души, като 11 от тях остават в предварителния арест. Според запознати източници след задържаните бил и Тиери Пол Валет, един от съоснователите на \"жълтите жилетки\".", "date": "2019.11.16", "title": "В Париж използваха водно оръдие в ожесточените сблъсъци с протестиращи"}
{"url": "https://www.24chasa.bg/novini/article/7875615", "text": "Официалните дипломатически отношения между България и САЩ датират от 19 септември 1903 г., когато Джон Б. Джексън, специален пратеник на САЩ и пълномощен министър в Гърция, Румъния и Сърбия, представя писмото си за акредитация от президента Теодор Рузвелт на княз Фердинанд. Не е за подценяване и българофилската роля на американците в Македония особено след освободителната война. Съществен принос за страната ни има и дейността на американския бизнесмен и филантроп Андрю Карнеги, който започва благотворителна кампания в световен мащаб. Карнеги защитава интересите на българите, като организира известната Карнегиева анкета, с която доказва, че населението на Тракия и Македония е българско и трябва да бъде включено в пределите на България. Инициативата за допитването, което установява разрушенията и жестокостите, причинени от армиите върху мирното население по време на двете балкански войни. Карнегиевата анкета известява на света за огромния геноцид, извършен над нашите сънародници през 1913 г. На базата на това изследване по време на преговорите за мирни договори след войните се създават условия да се присъединят поне част от българските земи, освободени от нашата войска през първата Балканска война. За съжаление, идват тежки години за двустранните връзки. Заради щедрите обещания стремящата се към национално обединение млада българска държава попада под влиянието на Германия и Австро-Унгария. Все пак в началото през 1914 г., когато и двете страни са неутрални, всичко върви нормално. На 22 декември 1914 г. Стефан Панаретов, бивш професор от Робърт колеж, връчва пълномощията си на президента Удроу Уилсън във Вашингтон и става първият български посланик в САЩ. Няколко месеца по-късно, през 1915 г., Доминик Мърфи става генерален консул в София - първият американски дипломат, пребиваващ постоянно в България. А когато през октомври България се включва в световния конфликт, премиерът Васил Радославов се среща със специално изпратения от Истанбул американски дипломат Луис Айнщайн и заявява, че искаме да запазим добрите си отношения със САЩ, а целта ни е само да си вземем несправедливо отнетите с Букурещкия договор територии. Забележително е, че американците, макар и подкрепящи другата страна, не са против нашите аспирации. Това личи и от последвалите събития. На 6 април 1917 г., когато заради германската политика на “неограничена подводна война” САЩ все пак са принудени да се включат в световния пожар, те не обявяват война на България. И затова заслугата пак е на мисионерското “българско лоби” в американския Конгрес. Така след проведено изслушване във върховния орган на американската власт президента Удроу Уилсън решава да обяви война на Австро-Унгария, но не и на България. Специалното добро отношение към нас проличава и след войната, когато Уилсън призовава за “отношенията на няколко балкански държави една към друга да бъдат определени от приятелски съвет по историческите установени граници на вяра и националност”. Българите виждат в тези декларации надежда, че САЩ ще продължат да им помагат за връщането на изконните територии. В противовес на съюзниците си от Антантата и прекомерните желания на балканските ни съседи, които искат дори ликвидирането на българската държава, воденият от идеалистични подбуди Уилсън назначава анкетна комисия, която да проучи възможната бъдеща карта на Балканите. Комисията стига до заключението: “че анексираната от Румъния в Добруджа територия е почти със сигурност българска и трябва да бъде върната; границата между България Турция да бъде възстановена до линията Мидия-Енос, както е договорено на конференцията в Лондон”. Когато се стига до окончателния мирен договор между съюзниците и България, президентът Уилсън вече се е завърнал в САЩ, където среща ожесточената съпротива на създадената по негова идея Лига на нациите. Делегацията на САЩ се изправя срещу обединената опозиция на Франция, Великобритания, Япония и Италия. Окончателният договор между съюзниците и България даде на Гърция бившите български територии по протежение на Егейско море в Тракия с обещанието, че България ще има свободен достъп до Беломорието през Солун и през турските проливи, а Македония става част от новата държава Югославия. Поставен на върхово изпитание в разгара на споровете около Версайския договор, българският благодетел Уилсън претърпява инсулт. Сенатът не приема предложенията му, а през март 1921 г. Уорън Хардинг става президент и САЩ се оттеглят в изолационизъм от европейските и балканските дела. Но в първите години след войната безценна помощ на победена и осъдена на мизерия България оказват американски благотворителни фондации. Първоначално по линия на Червения кръст, а впоследствие и самостоятелно те доставят безвъзмездно огромно количество помощи под формата на храни и дрехи за бедстващото население. Помагат и на хилядите бежанци от различни краища на страната, които заливат София и останалите големи градове. В началото на 40-те години на ХХ век световните събития отново застават на пътя на толкова обещаващите добри отношения между САЩ и България. Подмамено отново с “национално обединение”, на 14 декември 1941 г. правителството на Богдан Филов, явно под германско влияние, прави огромна глупост, като обявява война на САЩ - страната, от която сме видели само добрини. Макар и определяна отначало като “символична”, тя води до печални резултати - разрушителните бомбардировки над София и други градове. Забележително е, че САЩ не бързат и в отговор не обявяват веднага война на България, най-вероятно защото разбират, че безумното решение е взето под натиска на нацистите. Въпреки това има сигурни доказателства, че САЩ на няколко пъти се опитват да помогнат на България да излезе от войната и вероятно само преждевременната кончина на цар Борис ги осуетява. След 1944 г. плодотворните връзки с Америка отново са прекъснати. България е окупирана от Червената армия и за десетилетия напред попада зад желязната завеса. Американски помощи за страната ни пристигат и след края на Втората световна война. През 1947 г. на България е предложено и участие в плана “Маршал”, който помага на страните от Западна Европа след Втората световна война. Общият размер на помощта за всички страни е 13 милиарда долара, което според някои оценки се равнява днес на около 198 милиарда долара или около 113 млрд. евро. Но българските комунисти в лицето на правителството на Георги Димитров не само гордо го отхвърлят, а и правят всичко възможно за влошаването на отношенията със САЩ. Преследванията на невинни хора - представители на опозицията, религиозни дейци, селяни и всички инакомислещи, допълнително създават условия за конфронтация между София и Вашингтон. Чашата прелива във връзка с процеса срещу Трайчо Костов през декември 1949 г., когато по заповед от Москва в БКП се провежда чистка. Сталинският режим на Вълко Червенков обвинява пряко американската легация като шпионски център за свалянето на правителството му. По време на процеса за държавна измяна американският пълномощен министър Доналд Хийт често се споменава като контакт на Костов. В отговор на безпочвените обвинения на 22 февруари 1950 г. САЩ прекъсват дипломатическите отношения с България, а Хийт и 43-ма членове на американската легация се качват на “Ориент-експрес” и заминават за Турция. Впоследствие дълго време посолството на Полша във Вашингтон се грижи за българските интереси в САЩ, а посолството на Швейцария в София защитава американските интереси в България. През 1956 г. с идването на Тодор Живков на власт ситуацията започва донякъде да се променя. Крайната враждебност от страна на комунистическия режим се заменя с по-рафинирани средства. Дали под влияние на Никита Хрушчов, или защото разбира, че НРБ не може да не поддържа поне някакви отношения със САЩ, българският диктатор прави някои постъпки за подобряване на връзките между двете страни. През 1957 г. Живков дава интервю на кореспондента на New York Times Харисън Солсбъри и призовава за незабавно възобновяване на дипломатическите отношения със САЩ. В резултат през 1959 г. мисиите са отново открити и в двете страни. През септември 1960 г. Живков дори посещава САЩ за откриването на Общото събрание на ООН. В края на ноември 1966 г. САЩ и България повишават нивото на своите дипломатически мисии от легации до посолства с размяна на посланици. Икономическите, техническите, научните и културните контакти бавно се възобновяват. Шанс за истински добри взаимоотношения обаче се появява едва след промените през 1989 г. Оттогава, както и в забравеното минало, американците отново са сред най-активните ни и могъщи приятели и партньори.", "date": "2019.11.16", "title": "Разривът: обявяваме  война на САЩ и отказваме  плана “Маршал”"}
{"url": "https://www.24chasa.bg/novini/article/7877626", "text": "Туристите и жителите на Венеция днес получиха отново разрешение да обикалят централния площад Сан Марко, ден след като той отново беше затворен заради ново покачване на водното равнище, предаде Асошиейтед прес, цитирана от БТА. Днес по обед нивото на водата във Венеция се покачи до 110 сантиметра, като площад Сан Марко се оказа под 20 сантиметра вода. Това не попречи на туристите да джапат във водата из него със специални ботуши. Вчера водното ниво беше 154 сантиметра, а във вторник вечерта в пика на наводненията беше 187 сантиметра. Кметът на Венеция Луиджи Бруняро каза, че щетите от наводненията ще достигнат най-малко 1 милиарда евро, но финалната оценка за сумата ще бъде направена едва след като Венеция \"се изсъхне от високата вода\". Бруняро съобщи, че градът поставя началото на програми, които да помогнат на физически лица и на магазините и предприятията да се съвземат от случилото се. Физическите лица могат да получат 5000 евро помощ, а магазините и предприятията на 20 000 евро. Най-пострадалите физически и юридически лица могат дори да бъдат одобрени за помощ, която да покрие 70 процента от понесените от тях щети. В четвъртък италианското правителство обяви извънредно положение и одобри 20 милиона евро първоначална спешна помощ за подпомагане на възстановяването на Венеция. Вчера кметът на Венеция обяви, че се открива специална банкова сметка за всички, в Италия и чужбина, които искат да дарят суми за възстановяването на града. \"Благодарение на вашата помощ, Венеция, която е едно уникално място и наследство на целия свят, ще блесне отново\", каза Бруняро.", "date": "2019.11.16", "title": "Отвориха площад \"Сан Марко\" във Венеция, нивото на водата по-малко от очакваното"}
{"url": "https://www.24chasa.bg/novini/article/7877639", "text": "Македонското външно министерство не е било информирано за гръцкото намерение за изготвяне или представяне на търговска марка \"Macedonia the great\" завчера в Солун и смята, че това подкопава доверието между двете страни, предаде Радио Свободна Европа, цитирано от БТА. \"Министерството на външните работи на Република Северна Македония оценява, че такъв едностранен подход към решаване на въпроси, които съгласно Преспанския договор трябва да бъдат уреждани съвместно, не е най-адекватният подход към зачитане и прилагане на задълженията в договора. Оценяваме, че към такива въпроси трябва да се пристъпва чрез диалог и със съветническа и експертна помощ на Международната група експерти за търговските марки. Едностранният подход може да доведе до подкопаване на взаимното доверие и да има негативно влияние върху досегашните усилия и постигнатите резултати между двете държави, които представляват пример за справяне с двустранните предизвикателства. На подхода, приложен в Преспанския договор, от страна на международната общност се гледа като на потенциален модел за преодоляване на отворени въпроси между други държави\", казаха от МВнР на Северна Македония за Радио Свободна Европа.", "date": "2019.11.16", "title": "Скопие: Гръцката марка \"Macedonia the great\" подкопава доверието помежду ни"}
{"url": "https://www.24chasa.bg/novini/article/7877652", "text": "Американският президент Доналд Тръмп иска от Япония  да увеличи четири пъти сумата, която плаща, за разполагането на американски сили в страната, съобщава списание \"Форин полиси\", позовавайки се на сегашни и бивши американски официални представители. САЩ засилват натиска върху дългогодишните си съюзници да увеличат разходите си за отбрана, отбелязва Ройтерс. Вашингтон иска Токио да увеличи годишната вноска за разполагането на 54 000 американски военни в Япония до около 8 милиарда долара спрямо около 2 милиарда, пише \"Форин полиси\", позовавайки се на трима анонимни бивши представители от сектора на отбраната. Сегашното споразумение изтича през март 2021 г. Искането е отправено към японски представители, когато през юли регионът бе посетен от Джон Болтън, тогавашен съветник по националната сигурност на американския президент Доналд Тръмп, и Мат Потинджър, който тогава отговаря за Азия в Съвета за национална сигурност, отбелязва \"Форин полиси\". Говорител на японското външно министерство каза, че материалът в американското издание не е точен и че няма преговори по ново споразумение между САЩ и Япония. Много съюзници на САЩ са подложени на натиск от Вашингтон да харчат повече за отбрана. Тръмп също така настоя Сеул да поеме повече разходи за американското присъствие в Южна Корея и пусна идеята за изтегляне на американската армия от полуострова, съобщи Ройтерс по-рано.", "date": "2019.11.16", "title": "Тръмп иска от Япония 8 млрд. долара за оставането на US войници в страната"}
{"url": "https://www.24chasa.bg/novini/article/7875707", "text": "        Кукла бебе е любим подарък, който много малки момиченца получават за рожден ден или от Дядо Коледа. Едно вече пораснало дете обаче помни ясно своята първа такава кукла, защото я получава, докато се възстановява от трансплантация на черен дроб в реанимацията на Правителствена болница.  Годината е 2006-а, а Йоана Митова е само на 4 години. Още е малко бебе, когато лекарите ѝ откриват здравословен проблем, застрашаващ живота ѝ.  - билярна цироза, и единственият начин да продължи да живее, беше трансплантация”, спомня си майка ѝ Албена Митова. По това време обаче в България все още трансплантации на черен дроб не се правят. Вариантът е чужбина, за което обаче семейството трябва да събере 180 000 евро. Сумата е непосилна за тях и откриват дарителска сметка, с която успяват да съберат 50 000 лева.  Те обаче в крайна сметка отиват за дарения. Причината - Йоана е борец и с помощта на лекарите от “Пирогов” и специализираната детска болница “Проф. Иван Митев”, които успяват да стабилизират състоянието ѝ, осъществяването на жизненоважната трансплантация успява да се отложи известно време. “Беше началото на юни 2006 г., когато по време на сън Йоана се събуди и каза, че ѝ се повръща. Беше много притеснително, когато видях, че тя всъщност повръща кръв. В болницата след това разбрахме, че това се дължало на кръвонасядания, които са се образували по хранопровода вследствие на заболяването ѝ. Състоянието ѝ тогава се влоши сериозно и въпреки стабилизирането след това лекарите казаха, че може би вече нямаме време за чакане. Затова и взехме решение, че ако се появи подходящ донор, ще я трансплантираме”, разказва майка ѝ Албена. Към този момент у нас вече има направени няколко успешни трансплантации на черен дроб, първата от които е през 2004 г. на 7-месечната тогава Памела.  След престоя в болницата през юни чакането за семейството на Йоана започва. И приключва в късния следобед на 15 декември, когато получават очакваното обаждане, в което проф. Любомир Спасов, директорът на Правителствена болница, им съобщава, че се е появил подходящ донор. Йоана е трансплантирана на 16 декември, а самата трансплантация продължава 12 часа. “Това бяха най-тежките 12 часа. От една страна, защото трябваше да сме готови за всичко, а от друга, защото през цялото време вниманието ми беше насочено и към близките на донора, които осъзнавах колко много страдат”, спомня си Албена. Кой е донорът на Йоана, Албена и семейството ѝ разбират по време на кампания за донорството преди години. Първа крачка към тях прави Албена, която им изпраща писмо, в което благодари за стореното дело. “Чувах много усмихнат и лъчезарен човек отсреща. Чуваме се и до ден-днешен, но все още не сме се виждали. Нямам смелост за това. Изпитвам вина, защото осъзнавам тяхното нещастие, въпреки че сестрата на Митко никога не ме върна и за миг към трагедията им”, споделя Албена. За майка му обаче казва с много благодарност: “Смятам и нея за майка на Йоана, защото не е въпросът в това само да създадеш един живот. Тя е тази, която подари живот на Йоана. Тя е тази, благодарение на която детето ми е живо.” Днес Йоана е вече пораснала 17-годишна девойка. Тя е отлична ученичка, която обича българска литература, готви се да кандидатства криминалистика след 12-и клас и мечтае да посети Дисниленд. В списъка ѝ обаче са и места като Чернобил и Аушвиц. Въпреки че е малка, Йоана има спомени за деня на самата трансплантация, както и за времето, в което се възстановява след това. Казва, че не се е страхувала, но когато си спомня за този период, се натъжава - “от всичко, което се е случило, и от това как са го приемали другите около мен, най-вече мама”. А на семейството на донора си е повече от благодарна, защото знае колко ценен е животът.", "date": "2019.11.16", "title": "Жената, която  даде органите на сина си, е втората майка на дъщеря ми – подари й живот"}
{"url": "https://www.24chasa.bg/novini/article/7877678", "text": "Турските сили за сигурност са задържали 25 роднини на убития лидер на \"Ислямска държава\" (ИД) Абу Бакр ал Багдади, предаде Анадолската агенция, цитирана от ТАСС, съобщи БТА. По данни на турската агенция силите за сигурност са извършили редица антитерористични операции в няколко окръга в страната - Кършехир, Орду, Самсун и Шанлъурфа. Всички задържани са обвинени в извършване на терористична дейност. В последно време турските сили за сигурност задържаха десетки бойци от ИД. Действията срещу ИД се активизираха след съобщението на президента на САЩ Доналд Тръмп за ликвидирането на лидера на джихадистката групировка, посочва ТАСС.", "date": "2019.11.16", "title": "Турските сили за сигурност задържали 25 роднини на Багдади"}
{"url": "https://www.24chasa.bg/novini/article/7877692", "text": "Холандският Дядо Коледа - Синтерклас, пристигна днес в страната за традиционното детско парти, което за пореден път се превърна в повод за конфронтации между привърженици и противници на неговия помощник, Черния Пит, съобщават Асошиейтед прес и Ройтерс, цитирани от БТА. През последните години протестите в подкрепа и против Черния Пит се превърнаха в своеобразна традиция. Помощникът на холандския Дядо Коледа често се играе от бели хора с черен грим. Привържениците му го приемат като традиционен детски персонаж, а критиците му го смятат за расистки стереотип. Пристигането на Синтерклас в град Апелдорн в Централна Холандия, предавано по националната телевизия, премина под засилена охрана заради планираните протести. Появата на актьора, играещ Дядо Коледа, беше приветствана от хиляди деца и техните родители. Помощниците на Синтерклас раздаваха бонбони и поздравяваха присъстващите с \"дай пет\". За първи път по време на официалното пристигане нямаше сътрудници Черен Пит с изцяло черни лица. Вместо това лицата им бяха намазани така, че да пресъздават ефекта от сажди, полепнали по тях, докато се спускат в комините, за да доставят подаръци на децата. \"Саждите\" варираха от светли до тъмни тонове. Холандски медии съобщават, че лидерът за страната на антиимигрантското движение PEGIDA, облечен с костюм на Черен Пит и с начернено лице, е задържан от служители на реда в Апелдорн. От полицията съобщиха в Туитър, че редица хора са задържани заради отказ да отидат на места, определени за демонстранти. На няколко места в страната се очакваха протести на привърженици и противници на Черния Пит. Някои холандски градове, сред които столицата Амстердам и Ротердам, са спрели да използват черен грим в традиционните паради и са започнали да прибягват до \"сажди\".", "date": "2019.11.16", "title": "Дядо Коледа пак раздели Холандия заради помощника си Черния Пит"}
{"url": "https://www.24chasa.bg/novini/article/7877705", "text": "Полицията във Велико Търново блокира района около кооперативния пазар в града, съобщи   Причината е подаден сигнал за изоставен малък куфар в междублоковото пространство на булевард \"България\" в близост до пазара. Изчаква се да приститне специализиран екип от София или Варна, който да провери и обезвреди изоставения багаж.", "date": "2019.11.16", "title": "Блокираха пазара във Велико Търново заради изоставен багаж"}
{"url": "https://www.24chasa.bg/novini/article/7877742", "text": "Чехи се събраха днес по случай 30-ата годишнина от Нежната революция, сложила край на управлението на комунистите в страната, да поискат оставката на премиера Андрей Бабиш, съобщи Асошиейтед прес, цитирана от БТА. Демонстрантите се събраха в парка \"Летна\", място на масови демонстрации, допринесли до голяма степен за падането на комунизма през 1989 г. Те дават на Бабиш краен срок до 31 декември да се откаже от бизнесите си и медийната си империя или да подаде оставка. Бабиш отрича да е извършил нещо нередно и казва, че няма причина да подава оставка.", "date": "2019.11.16", "title": "Чехи искат оставката на Бабиш навръх 30-ата годишнина от Нежната революция"}
{"url": "https://www.24chasa.bg/novini/article/7877755", "text": "Десетки протестиращи се събраха днес на главната железопътна гара в Барселона, съобщи Ройтерс, цитирана от БТА. Някои устроиха седяща стачка, а други влязоха в схватка с полицията. Протестиращите се отзоваха на отправен в социалните мрежи призив на сепаратистка организация за блокиране на девет гари в Барселона. Полицията каза, че е имало протест само на една от гарите и че демонстрантите са били изгонени след около час. Пред сградата на гарата се бе събрало множество хора, развяващи каталунски знамена. Няма извършени арести, нито някакви проблеми с движението на влаковете. Регионалната столица на Каталуния от седмици е разтърсвана от протести, откакто Върховният съд на Испания осъди девет регионални лидери на до 13 години затвор заради ролята им в неуспешния опит за отцепване от Испания през 2017 г.", "date": "2019.11.16", "title": "Протестиращи се биха с полицията на централната жп гара в Барселона"}
{"url": "https://www.24chasa.bg/novini/article/7876560", "text": "Протести избухнаха днес в няколко големи града в Иран, включително в консервативния бастион Машхад, заради намаляване на държавните субсидии за бензина и повишаване на цената му с 50 процента, предаде Асошиейтед прес. Тази сутрин държавната осведомителна агенция ИРНА съобщи, че в Машхад собственици на автомобили са блокирали пътища, като са изоставили автомобилите си посред трафика, за да протестират. ИРНА допълва, че протестът приключил, след като се намесила полицията, предава БТА. От Машхад в края на 2017 г. тръгнаха протести с икономически искания, обхванали цял Иран, припомня Асошиейтед прес. В Сирджан, град на около 800 км югоизточно от Техеран, се е стигнало до насилие. Според ИРНА \"протестиращите са опитали да подпалят нефтохранилище, но били спрени от полицията\". Иранската агенция не дава подробности, но в интернет се появиха видеозаписи, за които се твърди, че показват пожар в хранилището на фона на виещи сирени. На друг видеозапис голяма тълпа скандира: \"Рохани, засрами се! Остави страната на мира!\" Тук се има предвид президентът Хасан Рохани. В интернет циркулираха и видеозаписи, за които се твърдеше, че показват полицията да използва сълзотворен газ срещу тълпи в богатата на петрол провинция Хузестан. Иранските власти обявиха орязването на субсидиите в полунощ вчера без никакво предупреждение. Това стана, след като месеци наред имаше спекулации за възможно въвеждане на бензинови дажби. Според иранските власти спестените средства от субсидиите ще бъдат използвани за финансово подпомагане на семействата с ниски доходи. За ден цените на литър бензин скочиха с 50 процента до минимум 15 000 риала за литър. Това се равнява на 13 щатски цента за литър. Иранските власти са въвели ограничение от 60 л на месец за всеки личен автомобил, като до тази граница цената е около 13 цента за литър, а когато тази квота бъде надхвърлена, цената за литър вече става 26 цента, според иранските държавни медии. Преди на шофьорите се полагаха до 250 л за 8 цента на литър, което прави 10 000 риала. Иран има четвъртите най-големи в света запаси на суров петрол.", "date": "2019.11.16", "title": "Протести в Иран заради повишаване в цените на бензина"}
{"url": "https://www.24chasa.bg/novini/article/7876573", "text": "Израелската армия започна да нанася удари тази сутрин по обекти на палестинското движение Хамас в ивицата Газа, предадоха агенциите. \"В момента нанасяме удари по обекти от терористичната инфраструктура на Хамас в ивицата Газа\", се казва в съобщение на армейската пресслужба в Туитър. Данни какво точно е подложено на атака, не се посочват, предава БТА. Тази нощ от Газа към град Бер Шева в Южен Израел бяха изстреляни две ракети, прехванати от системата за противовъздушна отбрана \"Железен купол\".", "date": "2019.11.16", "title": "Израелската армия нанася удари по обекти на Хамас в Газа"}
{"url": "https://www.24chasa.bg/novini/article/7876586", "text": "Филантропът Джордж Сорос заяви, че частният университет, основан от него, ще получи сериозно увеличение на финансирането и ще влезе във връзка с други прогресивни институции по света, предаде Асошиейтед прес. В реч във Виена вчера при откриването на кампуса на Централноевропейския университет (ЦЕУ) в австрийската столица американският милиардер от унгарски произход каза, че благотворителната му фондация ще предостави 750 милиона евро за ЦЕУ. Университетът наскоро премести от Будапеща във Виена програмите си за американски дипломи, защото унгарското правителство отказа да подпише споразумение, позволяващо му да остане, предава БТА. Според копие от речта му Сорос е заявил, че ЦЕУ се чувства \"морално задължен\" да запази присъствието си в Унгария, за да подкрепя академичната свобода там. Той добави, че новата Университетска мрежа на \"Отворено общество\", създадена заедно с намиращия се в САЩ колеж \"Бард\", ще бъде отворена за единомислещи институции от целия свят.", "date": "2019.11.16", "title": "Сорос увеличава финансирането за Централноевропейския университет"}
{"url": "https://www.24chasa.bg/novini/article/7875051", "text": " е най-големият частен университет в Европа и един от най-престижните за обучение по икономика, бизнес науки и международни отношения в Италия. , представители на елитната школа ще направят презентация с фокус върху разнообразието от бакалавърски и магистърски специалности, достъпни както на италиански, така и на английски език!  разполага с 4 кампуса в Италия, в които се обучават над   от цял свят. Учебното заведение са завършили  , сред които бившият председател на Европейската комисия -  , бившият главен изпълнителен директор на „Дукати”   и основателят на италианската петролна компания „ЕНИ”  . През годините университетът е възпитал   на Италия, както и   – Анджело Калоя. Cattolica заема   в Италия и се нарежда сред   Учебното заведение предлага над   в различни научни сфери–  Таксите за обучение в Италия се определят на база семейни доходи. Редовните такси в Universita Cattolica del Sacro Cuore варират между  , като повечето български студенти заплащат минималната сума. Държавата също осигурява  , които могат да покрият не само таксата за обучение, но и част от разходите за настаняване и издръжка. Присъствието на информационната среща е безплатно! Запазете своето място ", "date": "2019.11.16", "title": "Най-големият частен университет в Европа с презентация в София"}
{"url": "https://www.24chasa.bg/novini/article/7876599", "text": "Значително по-малко хора са кандидатствали за убежище в Германия през първите десет месеца на 2019 г. в сравнение със същия период на миналата година. Това сочат публикувани вчера данни, цитирани от ДПА. Министерството на вътрешните работи в Берлин заяви, че от началото на годината до края на октомври са регистрирани 122 225 заявления за убежище - спад на годишна база от 11,8 процента, предава БТА. Сред кандидатстващите за убежище, 21,9 на сто са деца на възраст под 1 година, които са родени, след като родителите им са пристигнали в Германия. Спадът в броя на новодошлите кандидати за убежище донякъде се отдава на това, че по-малко хора са бягали от конфликтите в Сирия и Ирак. ", "date": "2019.11.16", "title": "Все по-малко са кандидатите за убежище в Германия"}
{"url": "https://www.24chasa.bg/novini/article/7876623", "text": "Този паметник се налага, крайно време беше хората от Плевен, чиито деди са загивали за обединението на България да получат един достоен паметник. Това е една композиция от 5 фигури. Този паметник е едно признание за нашите предшественици, които загиват за общобългарския национален идеал. Това каза министърът на отбраната Красимир Каракачанов преди откриването на паметник в Плевен, посветен на една от най-големите победи на българската армия през Първата световна война - при Дойран. \"Паметникът стана възможност заради един инициативен комитет преди година и половина. Аз предложих всички плевенски народни представители да дадат по една заплата, аз преведох една цяла заплата – около 5200 лева. Този паметник вече е факт. Нека да бъде един пример за други райони на България, паметникът не е толкова скъп – около 220 хил. лева. На въпрос кой предложи първия ден от болничните да се плаща от работниците Каракачанов отговори: Има общо 4 предложения – първо минималната пенсия да се увеличи на 250 лева, това засяга 800 хил. български граждани и то по-възрастни с най-ниски доходи. Второ - 3 години ще се отделят по 70 мил. лева за нови детски градини. Трето - детските градини от 4-годишни ще стават безплатни за хората с ниски и средни доходи. Това е важното, а не кой го предложи. Не съм персонално аз направил предложението за болничните, каза Каракачанов. Менда Стоянова каза, че Обединени патриоти са го предложили, каза водещата. Ще бъда деликатен и ще кажа, че тя се е объркала, коментира Каракачанов. Може би не е разбрала, добави той. Мярката няма да касае родители, които гледат деца или хора претърпели катастрофа или трудова злополука. 3 пъти повече болнични има в двата дни преди Великден. Искате да отречете, че се сливат болнични с празници, попита Каракачанов.  \"2013 година всички болнични дни, които са издадени са над 8 млн. , а 2018 година са над 18 милиона. Кажете ми при намаляващо население дали пък сме два пъти и половина по-болни? Видно е, че тук има злоупотреба.  Факт е, че това се обсъжда със статистиката, практиката всички я знаем. Чудим се за какво да се заядем, но има злоупотреби. Тези болнични слети с празниците някой ги плаща\", каза Каракачанов. \"За втори път се случва с Фалкона подобно нещо. Правителствен самолет отдавна трябваше да се купи\", каза Каракачанов за инцидента със самолета, който кацна със затруднение с премиера Бойко Борисов на борда.", "date": "2019.11.16", "title": "Каракачанов: Два пъти и половина по-болни ли сме станали?"}
{"url": "https://www.24chasa.bg/novini/article/7876618", "text": "Детето е отишло още сутринта в педиатрия. Тогава възниква първият проблем. Важно е да се установи причината защо детето още тогава не е прегледано. Според мен възможностите са 2 - бездействие на медицинския екип или не е имало кой да прегледа детето. Това каза за bTV адвокат Христина Николова. \"Важното е да не се допуска повече това да се случва, този случай да се изясни. Много е важно на проверката да присъства представител на родителите, за да може да няма нищо потулено, да се видят всички документи\", добави тя. \"Хората си търсят все повече правата, време е лекари, директори на лечебни заведения да започнат да говорят с родителите, да променят отношението си към тях и когато има проблем да се реши извънсъдебно този проблем\", каза адвокат Николова.", "date": "2019.11.16", "title": "Адвокат за починалото дете: Важно е този случай да се изясни, за да не се повтори"}
{"url": "https://www.24chasa.bg/novini/article/7876648", "text": "Бюджетът на Оперативната програма в момента е около 241 милиона лева. Като усвояване и управление програмата е на първо място в ЕС. Няма риск от загуба на средства. Прогнозата е около 500 милиона лева да е програма за следващия програмен период, предава БТА. Индивидуални хранителни пакети ще могат да получават хората, които са в пенсионна възраст и над 70 години, с доходи под прага на бедност. В момента са подпомагани хората, които са обект на социално подпомагане, с предложението групата ще се разшири и ще стигне 600 000 души. В момента се подпомагат 500 000 души с хранителни пакети. Ще има и по-силен акцент и в дистрибуцията на храна по домовете. Услугата топла храна отново ще се предоставя на хора, обект на социално подпомагане, хора с увреждания, с ниски доходи, бездомни. Предвижда се да се раздават допълнителни пакети от хигиенни материали - прах за пране, почистващи препарати, превързочни материали, които ще са за хората, които получават топъл обяд, защото по думите на Зорница Русинова, те имат нужда и от такъв тип подкрепа. Ние не можем сериозно да увеличим пенсиите с ежегодното актуализиране, но този вид подпомагане ще бъдат в полза на възрастните, допълни заместник -министърът. Ще има индивидуална подкрепа и за самотните майки и майки от семейства с доходи под прага на бедност. На тях ще се предоставя допълнителен пакет памперси, стоки от първа необходимост, козметични продукти, мъничка кошарка. Според Русинова това ще е допълнителен демографски стимул за повече деца в семействата. Общините са предложили да се подпомагат семейства с деца до три години с ниски доходи да получават храна от млечна кухня. Около 19 процента от децата в България не могат да се хранят ежедневно с месо и пресни плодове, сочат анализите. Топлият обяд в момента не е профилиран да осигурява и детско хранене. В началото за топлия обяд са се доверили само 86 общини за около 6000 потребители, но след това са се облекчили условията за проекти и в момента 211 общини предоставят топъл обяд в 278 трапезарии за повече от 50 000 човека. Те ежедневно получават супа, основно ястие, хляб и десерт. В момента е определена ценова ставка от 2,50 лева на човек за обяд. В зависимост от цената в следващия програмен период ще се определя бройката на подпомаганите, но във всички случаи поне 50 000 ще е минималния индикатор на хора, които да са обхванати с топлия обяд. Пакети храни се раздават едновременно на територията на цялата страна в еднакво количество и в еднакъв обем за всички подпомагани. БЧК партнира при доставката им, доброволците достигат и до най-отдалечените места. До 18 месеца ще се покрива субсидирана заетост на младежи, завършили \"Социални дейности\", ако започнат работа в социални услуги. Възнаграждението ще е средна брутна работна заплата по икономическа дейност \"Хуманно здравеопазване и социална работа\" - 1200 лева, каза още Русинова. Това ще се случи с допълнения в Процедура \"Работа\" по ОПРЧР. Предстои програмата да се допълни и промени с нов компонент с бюджет от 10 млн. лв за подкрепа на социалните услуги в България. Ресурсът ще стигне за 500 младежи от цялата страна. Министерството на труда и социалната политика, АСП, АЗ и университетите ще стартират още през следващия месец кампания, насочена към млади хора, които завършват \"Социални дейности\". Вече има споразумения с университетите в Русе, Пловдив, София, Стара Загора, Благоевград. Това са градовете с добри факултети по социални дейности. Традиционно АЗ прави и кариерни форуми в тези университети. Идеята е младежите да започнат стажове и работа в социалните услуги. Прогнозите са, че в социалната сфера ще има сериозен недостиг на социални работници през следващите 10-15 години, каза Русинова. Според нея програмата ще е добър стимул да се привлекат млади хора да работят в системата. Ако механизмът работи, ще бъде заложен по-сериозно в следващия програмен период. По думите на Русинова това е първият подобен опит в социалната сфера. Общините досега по-често кандидатстват за по-нископлатени дейности, за да могат да компенсират част от комуналните си дейности. Тя посочи, че тепърва в социалната сфера предстои сериозно предизвикателство с влизането в сила на новия Закон за социалните услуги. 2021 година ще бъде приета картата на новите услуги. В момента се прави анализ какви са критериите, които да се заложат за разкриването на новите услуги без това да компрометира съществуването на сегашните. Ще има нужда да се надгражда и това е амбицията за следващия програмен период, тъй като недостигът на домовете за възрастни е доста сериозен, каза Русинова. Около 5000 човека чакат за домове за възрастни, близо 2000 са чакащите за домове за хора с психични разстройства.", "date": "2019.11.16", "title": "Самотни майки и бедни семейства ще бъдат подпомагани със стоки от първа необходимост"}
{"url": "https://www.24chasa.bg/novini/article/7876675", "text": "Сръбският президент Александър Вучич е бил приет във Военномедицинската академия в Белград снощи заради сърдечно-съдови проблеми, съобщи неговата пресслужба, цитирана от Асошиейтед прес. Засега не се дават други подробности за състоянието му. По-рано сръбски медии са съобщавали, че 49-годишният Вучич страда от високо кръвно налягане, предава БТА. Състоянието на сръбския президент Александър Вучич е стабилно, но като предпазна мярка остава в болницата, съобщи на Танюг съветничката на президента Сузана Василевич.", "date": "2019.11.16", "title": "Сръбският президент Вучич със сърдечни проблеми, в болница е"}
{"url": "https://www.24chasa.bg/novini/article/7876688", "text": "През първите девет месеца на годината 3200 деца са останали без надбавки, защото не са посещавали задължителна предучилищна група повече от три дни. За този период общо 659 хил. семейства са получили месечни помощи за деца. Доходните критерии ще бъдат отново два. За да получат пълен размер на детските семействата трябва да са с доходи до 400 лв.на човек. Така на семействата с едно дете се дават 40 лв. На тези с две - 90 лв., а за семейства с три деца - 135 лв. Тези с доходи от 400,01 до 500 лв. на човек пък получават 80% от пълния размер на помощта. Например семейство с едно дете взема 32 лв., а с две - 72 лв. Досега детските се спираха за месец при натрупани 5 неизвинени отсъствия. А от тази учебна година санкциите ще са по-сериозни и ако ученик направи 5 неизвинени отсъствия от час за месец, то семейството му да не получава детски цяла година. Ако детето пък е в предучилищна група, санкцията ще се прилага, ако не е ходило на детска градина 3 дни без уважителни причини. Помощта от 250 лв. за първокласници ще се изплаща на два пъти, като половината ще се дава, ако детето продължава да ходи на училище и през втория срок. През първите девет месеца на годината общо 31 844 първокласници са я получили.", "date": "2019.11.16", "title": "Спряха детските на 28 хил. ученици заради неизвинени отсъствия (Обновена)"}
{"url": "https://www.24chasa.bg/novini/article/7876722", "text": "Определен е изпълнителят на 13,2 км от АМ \"Струма\" през Кресненското дефиле, това е ДЗЗД \"АПП ЛОТ 3.2.1\", съобщават от пресцентъра на Агенция \"Пътна инфраструктура\" /АПИ/. Председателят на Управителния съвет на Агенция \"Пътна инфраструктура\" Георги Терзийски е подписал решението за класиране на участниците в процедурата за определянето на изпълнител в обществената поръчка за избор на изпълнител за проектиране и строителство на отсечка от автомагистралата в участъка между Кресна и Крупник. Това е платното в посока Кулата - София, което ще преминава източно от Кресненското дефиле по ново трасе. В лот 3.2.1 е участъкът от км 375-ти до 389-ти км и прилежащите пътни връзки. В него ще бъдат построени 3 тунела - \"Симитли\" /211 м/, \"Ракитна\" /1 135 м/ и \"Стара Кресна\" /1 052 м/. Съоръженията ще бъдат със системи за пожароизвестяване, вентилация, електроснабдяване, осветление, управление на движението и т. н. Ще бъдат изградени 10 виадукта с обща дължина 3,5 км, както и 3 надлеза и подлеза. Достъпът до трасето ще бъде осигурено чрез 3 пътни възела: Пътен възел \"Полето\" при 379-ти км, който ще осигурява достъпа от посока Кулата до селата Брежани и Полето, както и включване в автомагистралата в посока София. Пътен възел \"Мечкул\" при 384-ти км, който ще осигурява достъпа от посока Кулата до селата Мечкул и Брежани, както и включване в автомагистралата в посока София. Пътен възел \"Стара Кресна\" при км 387-ми км, който ще осигурява достъпа от посока Кулата до селата Стара Кресна, Ощава, както и включване в автомагистралата в посока София. Срокът за изпълнение на обществената поръчка е 1556 дни и включва времето за проектиране и строителство. Проектът за изграждане на участъка от АМ \"Струма\" през Кресненското дефиле се планира да се съфинансира от Кохезионния фонд на Европейския съюз и националния бюджет чрез ОП \"Транспорт и транспортна инфраструктура\".", "date": "2019.11.16", "title": "Определен е изпълнителят на 13,2 км от АМ \"Струма\" през Кресненското дефиле"}
{"url": "https://www.24chasa.bg/novini/article/7876734", "text": "Съоснователят на Майкрософт (Microsoft) Бил Гейтс за първи път от над две години оглави индекса на Блумбърг на милиардерите, изпреварвайки ръководителя на най-голямата компания за онлайн търговия Амазон (Amazon) Джеф Безос, съобщи агенция Блумбърг. Състоянието на Гейтс се оценява на около 110 милиарда долара, а на Безос - на 109 милиарда долара. Тройката на най-богатите хора в индекса на милиардерите на Блумбърг оформя ръководителят на френския гигант за луксозните стоки Луи Вюитон Моет Хенеси (Louis Vuitton Moet Hennessy) Бернар Арно с богатство на стойност 102,7 милиарда долара, предава БТА. Блумбърг отбелязва, че за растежа на доходите на Гейтс може да е повлияло решението на министерството на отбраната на САЩ да даде на Майкрософт, а не на Амазон, договор на стойност 10 милиарда долара за облачни услуги. След обявяването на решението на Пентагона на 25 октомври, акциите на компанията на Безос поевтиняха с 2 процента, а на Майкрософт поскъпнаха с 4 на сто. Индексът на милиардерите на Блумбърг е рейтинг, който се обновява всеки ден от агенция Блумбърг. Той прави оценка на личното състояние на 500-те най-богати хора в света по няколко показателя, включително пазарни котировки на активите, които притежават. Акциите на Майкрософт поскъпнаха с 48 процента тази година, увеличавайки стойността на 1 процент, който притежава Гейтс. Останалата част от богатството му идва от продажба на акции и инвестиции. Джеф Безос щеше да е много по-богат, ако не се беше развел със съпругата си Макензи Безос. Двойката обяви, че се разделя през януари, като Макензи получи една четвърт от общата им собственост в Амазон през юли. Нейното чисто богатство спадна до 35 милиарда долара в петък. Гейтс пък можеше никога да не отстъпи първото място в класацията на най-богатите, ако не беше неговата филантропска дейност. Той е дарил над 35 милиарда долара на фондацията \"Бил и Мелинда Гейтс\" от 1994 година.", "date": "2019.11.16", "title": "Бил Гейтс измести Джеф Безос и отново е най-богат в света"}
{"url": "https://www.24chasa.bg/novini/article/7876749", "text": "\"Когато се задават въпроси към местната власт, трябва съответно местната власт да отговори на това, което направихме и което според мен беше много сериозен пробив за пръв път в екологично законодателство, в закона за числата ние променихме в момента стимулите и респективно санкциите към местната власт, не те да изпълняват програмите си. Досега беше санкционирано, ако не се изпълняват програмите, сега ние санкционираме, ако няма резултат, т.е. за първи път фокусът е насочен към постигане на резултат, което в края на краищата е важно, защото ако вие изпълнявате една програма без резултат, значи тази програма не е добра\", каза още той По думите му управляващата коалиция като цяло се е представила много добре. На местните избори ВМРО удвои общинските си съветници от 120 на 240, от около 30 кмета досега, над 60 в момента, така че това е за ГЕРБ много сериозната подкрепа, която се получи, т.е. запазва коалицията си, подкрепата, която има, така че това е първият извод, каза Димов. \"Вторият извод се видя най-ясно в София - че старите комунисти направиха коалиция с новите комунисти. На практика тук под комунизъм аз имам предвид начин на мислене\", каза още Димов. ", "date": "2019.11.16", "title": "Нено Димов: Има над 700 млн. лева за решаване на проблема с мръсния въздух"}
{"url": "https://www.24chasa.bg/novini/article/7875409", "text": "“Аз снимка до камината в Белия дом си имам.” Така премиерът Бойко Борисов опитваше да неглижира упреците преди година, че нарочно е решил той да води делегацията на България за годишната сесия на ООН в Ню Йорк вместо президента Румен Радев. Намеците бяха, че го е направил само защото Радев има снимка с американския президент Доналд Тръмп, а пък Борисов си нямал. Борисов вече участва в панел с Тръмп, посветен на борбата с трафика на хора и наркотиците, и в края с такова желание се здрависа с него, че само засили подигравките в България. След по-малко от 10 дни премиерът отново ще е в САЩ, този път на официално посещение в Белия дом. И ще има снимка пред камината и с Тръмп, след като пази такава от 2012 г. с предишния президент Барак Обама. Борисов от дълго време настоява да се види на четири очи с Тръмп. Но и двамата искали срещата в Белия дом да може да бъде напълнена със съдържание. Твърди се, че са изчаквали да бъде подписан договорът, с който България купи осем нови американски бойни самолета Ф-16 за 2,1 млрд. лв. За подготвяна среща на премиера с Тръмп се заговори още през есента на миналата година от български дипломати. Твърди се, че за нея е лобирал пред високопоставени членове на Републиканската партия и бившият втори в ГЕРБ Цветан Цветанов, който е изключително добре приет в САЩ. Срещата е станала сигурна едва след разкриването на руски шпиони в България, твърдят хора, които са участвали в подготовката. Неслучайно и в официалното съобщение на Белия дом се говори за сигурността в района на Черно море и за противодействие на зловредни влияния върху националната сигурност на България. Борбата с руските хибридни атаки в региона със сигурност ще е част от разговорите на Борисов и Тръмп. Още повече че с разкриването на руския шпионин, опитвал да вербува български високопоставени военни, като че ли България вече има основание да поиска и да ни бъдат подарени американски триизмерни радари за противовъздушната отбрана. Искане, което военни отправят отдавна, но винаги отговорът е бил, че е прекалено опасно руснаците да не получат през България достъп до тази технология. Пред Борисов ще бъде поставено искането да се откаже от вижданията си за Черно море като пълно само с яхти и туристи и да допусне по-голямо военно присъствие на кораби на НАТО във водите му. Отделна голяма тема ще са доставките на американски втечнен газ за България, които започнаха от миналото лято, както и проектът за АЕЦ “Белене”. И двете теми реално имат отношение към силата на Русия на Балканите. Каквито и да са причините, довели до среща на Борисов и Тръмп във Вашингтон, с това си посещение Борисов изпълнява американската мечта на всеки български политик от 10 ноември 1989 г. насам. Отношенията между България и САЩ са още от 1909 г., когато САЩ признават независимостта на България. Следват двукратни прекъсвания на отношенията по време на комунизма, а истинският разцвет настъпва през 1989 г. Тогава САЩ одобряват и специален Закон за подкрепа на източноевропейските демокрации, по който се предоставя финансова помощ за развитието на демократичните институции, политическия плурализъм и икономики на свободния пазар в региона на Балканите. През 2007 г. след приемането ѝ в ЕС България е вече на равнище да излезе от тази програма, като от 1990 до 2007 г. страната е получила 600 милиона долара помощ. Желю Желев, първият демократично избран президент на България, е първият български държавник, приет в Белия дом. Срещата с президента Джордж Буш-старши е организирана само за 3 дни, спомня си бившият външен министър Соломон Паси. На 25 септември 1990 г., докато е в САЩ, Желев споделя с държавния секретар Лорънс Игълбъргър, че иска да включи България в международната коалиция за освобождаване на Кувейт от Саддам Хюсеин. На 28 септември Желев вече е приет от Буш и обявява открито своето решение. А според Паси България е била готова да се включи в операция “Пустинна буря” дори с контингент. През 1992 г. Буш приема и тогавашния премиер Филип Димитров. Все още обаче в България се водят спорове дали страната не трябва да обяви неутралитет и да се опита да се превърне в някаква утопична Швейцария на Балканите. И макар и САЩ да са приети като нов “голям брат” на мястото на СССР, отношенията между двете държави трудно могат да се определят като изключително близки. Повратът настъпва през 1997 г., когато президент става Петър Стоянов, а министър-председател Иван Костов. Влизането на България в НАТО и ЕС пък се превръща в национална цел №1. И логично пътят за изпълнението ѝ минава през Вашингтон, където президент вече е Бил Клинтън. А заради позицията на България към войната в Косово се стига и до първото историческо посещение на американски президент в София. На 21 ноември 1999 г., само 4 месеца след като войната в Косово е приключила, а България изиграва решаваща роля в нея, като не допуска прелитането на руски войски, които да окупират летището в Прищина, в София каца “Еър Форс 1” с Бил Клинтън на борда И до днес това посещение се смята за един от върховете на българската дипломация наравно с визитата на папа Йоан Павел Втори, с която реално оневини България от спекулациите за атентата срещу него. След Клинтън на посещение в София пристига и Джордж Буш-младши през 2007 г. При Борисов като държавен секретар идва Хилари Клинтън през 2012 г. Тези визити са свързани с геополитически цели на САЩ - това на Буш е отплата за участието на България във войните в Афганистан и Ирак, а Хилари идва в момента, в който Русия започва да възстановява имперските си амбиции на Балканите. Георги Първанов е при Буш през октомври 2005 г. Два са основните акценти от срещите - Ирак и делото срещу българските сестри в Либия България получава уверения, че САЩ уважават решението за изтеглянето на военния ни контингент от Ирак и оценяват волята на страната ни за по-нататъшно участие в коалицията и ангажименти под друга форма. Дипломатично, но недвусмислено става ясно, че не можем да се надяваме да ни се реши въпросът с иракския дълг. Тогава започва и договарянето за изграждане на съвместни военни съоръжения, Първанов обещава да се търсят законодателни решения за това. Буш се обявява за освобождаването на българските медици, но в същото време говори и за заразените със СПИН либийски деца. Другият управлявал социалист с визита в САЩ е премиерът Сергей Станишев през 2008 г. Той отива в приповдигнато настроение, след като при посещението си у нас година по-рано президентът Буш го нарече Мистър Клийн Визитата му приключва с публична лекция пред студенти в Харвард, но тогава темата за борбата с корупцията вече няма така симпатичния ореол като от рекламата на почистващ препарат - български студент задава след лекцията неудобни въпроси на премиера по темата, а Станишев уверява, че кабинетът се бори с този порок. И преди 11 г. членството на Македония в НАТО също се коментира, София изразява недоволство от отказа да се отправи покана към Скопие. При кабинета “Станишев” е подписано споразумението за стратегическо партньорство със САЩ в отбраната Енергетиката е другата константна тема във всички разговори на върха между София и Вашингтон. Обявяването на решението на МС за спиране на проекта за АЕЦ “Белене” през пролетта на 2012 г. пък става малко след посещението у нас на държавния сектретар Хилари Клинтън. А като тънка червена нишка през най-новата история на българо-американските отношения минават специалните връзки между първите български държавни мъже и влиятелния Американски еврейски комитет. Срещите с неговите ръководители са неизменна част както при размяната на визити, така и регулярни през останалото време. Предстоящата визита на премиера Борисов ще е втора за него за 10-те години, откакто е на власт.", "date": "2019.11.16", "title": "Американската мечта на BG политиците"}
{"url": "https://www.24chasa.bg/novini/article/7876770", "text": "Неизвестни откриха огън по колона автобуси с избиратели от мюсюлманската общност, отиващи да гласуват на днешните президентски избори в Шри Ланка. Това съобщи Асошиейтед прес. Този сериозен инцидент е \"координиран опит да не бъдат допускани мюсюлманските избиратели до урните за гласуване\", каза членът на Избирателната комисия на островната страна Ратнаджеван Хуле пред АП. Всичко се случи в северозападната част на острова няколко часа, преди да започне изборният ден. Нападателите устроили засада на колоната от над сто превозни средства, като били поставили самоделни прегради на пътя. Те също така били запалили гуми на пътя и замеряли автобусите с камъни, предава БТА. Отбелязва се, че в резултат на атаката са повредени два автобуса. Засега няма данни за жертви и пострадали. Полицията разследва случая, каза Манджула Гаджанайке, говорител на базирания в столицата Коломбо Център за мониторинг на електоралното насилие. Засега не е ясно дали някой от нападателите е арестуван. Днес в 7 ч местно време избирателните секции в Шри Ланка отвориха врати. За гарантиране на сигурността са разположени допълнителни полицейски сили и са повишени мерките за сигурност. За поста държавен глава се състезават рекорден брой - 35 представители на политически партии и независими кандидати. Право на глас имат 16 милиона избиратели. Президентът на Шри Ланка се избира за петгодишен мандат. Досегашният президент Маитхрипала Сирисена, избран пред 2015 г., не се кандидатира за втори мандат. Предизборната кампания за седмите президентски избори в Шри Ланка бе доминирана от опасения за националната сигурност след серията от кървави бомбени нападения, дело на ислямски джихадисти, по Великден т.г., когато загинаха 269 души. Това отново поради страхове сред двете главни етнически общности в страната - тамили и мюсюлмани, от завръщане на власт на смятания за фаворит в предизборната кампания Готабая Раджапакса - бивш високопоставен служител в министерството на отбраната при президентството на неговия брат Махинда Раджапакса. Братята Раджапакса са почитани от будисткото малцинство на синхалите в Шри Ланка заради приноса им за разгрома на бунта на \"Тамилските тигри\" пред 2009 г. Поради управлението им с желязна ръка по време на и след гражданската война с тамилите, някои малцинства се страхуват от завръщането им, отбелязва АП. Хуле каза, че е призовал за арест на бивш бунтовнически командир на Тамилските тигри в източната част на страната, който сега е в съюз с Раджапакса, заради подстрекателски изявления в предизборната кампания, но призивът му не е бил чут. Въпросният командир - Винаягамурти Муралитаран, се отцепи от Тамилските тигри през 2004 г. и помогна на правителството да разбие тяхната организация и да сложи край на 26-годишния сепаратистки бунт. Хуле каза, че във видео, пуснато по социалните мрежи, Винаягамурти , известен още като Каруна Аман - е говорил за нуждата да бъде потиснат мюсюлманският вот, за да се подкопае растящото влияние на мюсюлманите в източната провинция на Шри Ланка. Първоначалните очаквания бяха Раджапакса да победи убедително кандидата на управляващата партия - министъра на жилищното строителство Саджитх Премадаса. Но с приближаването на изборите разликата между тях постепенно се стопи и сега нещата изглеждат на кантар. След кървавите атентати през април, организирани от мюсюлманските екстремисти, 71-годишният Раджапакса се представя като единствен кандидат, способен да защити шриланкийците от такива терористични атаки. Той е обвиняван в преследвания срещу критиците си и че стои зад т.нар. \"отряди на белите камионетки\", които отвличат журналисти, активисти и цивилни тамили, заподозрени във връзка с бунтовническата групировка на Тамилските тигри. Някои от тях са били измъчвани, преди да бъдат освободени, а други изобщо изчезнаха. Братята Раджапакса са обект и на обвинения, че поощряват изнасилвания и извънсъдебни екзекуции и че преднамерено са атакували цивилни граждани и болници по време на гражданската война, посочва АП. В изборния ден Раджапакса пристигна в будистки храм, използван като избирателна секция, в предградие на Коломбо със солидна полицейска охрана и бе бурно приветстван от свои привърженици. Той каза пред АП, че е \"твърдо уверен\" в победата си. \"Народът на Шри Ланка ще има по-добро бъдеще при моето президентство\", подчерта той. Неговият главен съперник Премадаса, който е син на бивш президент, убит при самоубийствен бомбен атентат на Тамилските тигри, засили подкрепата си през последните седмици, като обеща да разшири социалните програми и да върне недоволни партийни активисти обратно в партията. Той и поддръжниците му предупредиха, че шриланкийците могат да изгубят свободите си, ако братята се завърнат на власт. Именно със същата риторика една коалиция от доскорошни политически противници начело със Сирисена успя да победи Махинда Раджапакса на предишните избори през 2015 г.", "date": "2019.11.16", "title": "Неизвестни откриха огън по мюсюлмани, докато гласуват в Шри Ланка"}
{"url": "https://www.24chasa.bg/novini/article/7875857", "text": "Новата визия на пл. “Св. Неделя” в София ще е ясна на 29 ноември. Тогава международно жури ще определи победителя сред 7-те архитектурни бюра, които участват в конкурса, обявен от Столичната община. Всички 7 студиа, които стигнаха до втория етап на конкурса, вече са подали проектите си. Те са от Италия, Франция, Русия и България. Това са консорциумът OW/MA/CL, студиата “Паола Вигано”, “Конкурент-90” ЕООД, “Вилмот”; “Фуксас” и обединенията AI Architects LLD с CLAB Architettura, и “ДжиТиЕрЕф & Студио Морфе”. На 28 и 29 ноември международното жури, в което ще оцени проектите. Столичната община даде парична награда на победителя и ще му възложи изработването на работен проект. Конкурсът за нова визия на площада, която трябва да предложи как да се експонират останките от древна Сердика, стартира през февруари. Явиха се 14 архитектурни бюра, като журито допусна до втория етап половината от тях. Междувременно Съюзът на архитектите в България въпреки че САБ има представител в журито на другия. В алтернативния конкурс засега участват 15 проекта, а крайният срок е 25 ноември. Победителят ще бъде обявен на 30 ноември. Предвидени са изложба и обществено обсъждане. Причина за обявяването на алтернативния конкурс са ограничените възможности за участие на български архитекти в общинския, обясниха членове на САБ.", "date": "2019.11.16", "title": "Показват визията на световни студиа за “Св. Неделя” на 29-и, после BG архитекти вадят своя"}
{"url": "https://www.24chasa.bg/novini/article/7875680", "text": "Стефан Данаилов е излязъл от медикаментозната кома и е в съзнание. Добрата новина съобщи синът му Росен Цанков. Легендата на българското кино и театър обаче остава на апаратно дишане в реанимацията на Военномедицинска академия, стана ясно от думите на Росен пред bTV. Данаилов беше поставен в медикаментозна кома в началото на месеца, когато бе приет по спешност във ВМА, защото събираше вода в белите дробове. По-рано - на 9 октомври, той вече бе постъпил за лечение във военна болница след усложнения от вирус. Впоследствие разви дихателна недостатъчност, бе интубиран и се наложи да бъде поставен в медикаментозна кома и да се изтегли събраната вода в дробовете му. Цялата сага на Ламбо с болниците тази година започна през август. Тогава Мастера, както с любов го наричат всичките му студенти, си счупи крака по време на ваканцията си в Приморско. Паднал лошо в апартамента си там, в който кара летата от години. Беше откаран в болница “Бургасмед” и след консултации с проф. Андрей Йотов и ортопедите от Бургас му бе направена операция на място съвместно от двата екипа. След смяната на шийката на тазобедрената става Ламбо дори се върна сцената с пиесата “Актрисата”, в която си партнира с Аня Пенчева. После мина допълнителни изследвания в болница “Софиямед” и му беше назначена рехабилитация във военния санаториум в Хисаря. Но както “24 часа” разказа преди седмица, истинският проблем на големия актьор е онкологичното му заболяване. Стефан Данаилов има голяма метастаза в белия дроб от лимфома. Това коварно онкозаболяване се изразява с поява на туморна маса в лимфните възли. Данаилов страда от тежката болест от 2013 г. Преди 6 години засегнатият лимфен възел на Ламбо е в областта на корема, после беше в ремисия. Сега обаче е установено много голямо образувание в лимфен възел в областта на белия дроб, което именно затруднява дишането. 75-годишният актьор има и много придружаващи заболявания на възрастта - паркинсонизъм, ставни проблеми, високо кръвно плюс скорошното счупване. Голямата българска актриса Стоянка Мутафова е била преместена в реанимацията на Военномедицинска академия в четвъртък през нощта. От близо 4 седмици тя лежеше в Университетска болница “Лозенец”, известна още като бившата Правителствена. От ВМА потвърдиха пред “24 часа” и лаконично коментираха, че правят всичко възможно за лечението ѝ. 97-годишната актриса беше оперирана след възпаление на жлъчката в болница “Лозенец”. Болната жлъчка бе отстранена, но Мутафова развила животозастрашаващ сепсис. Тя поддържаше висока температура. С много усилия от страна на екипа на болницата и подходящите атибиотици кризисната ситуация бе овладяна. Дъщеря ѝ Мария Грубешлиева-Муки е постоянно около нея и също потвърди, че Мутафова е в реанимацията на ВМА, но не пожела да коментира състоянието на легендарната актриса към този момент. Операцията по отстраняване на жлъчката, която легендата претърпя на 21 октомври, продължила 3 часа. “След операцията беше много адекватна. Говореше и първото, което ми каза, беше: “Обичам те!”, разказа в края на октомври за “24 часа” дъщеря ѝ Мария. Не след дълго обаче състоянието на актрисата се влошава. Свързват я към дихателен апарат и вдига температура, която в продължение на 10 дни не спада под 38 градуса. Това е третото влизане в болница за 97-годишната актриса за тази година. В началото на юни тя премина през лека операция за поставяне на пейсмейкър, който многократно подобрява състоянието ѝ. Преди това пък се наложи пак да мине през Правителствена заради оплаквания от силни болки в кръста.", "date": "2019.11.16", "title": "Стефан Данаилов излязъл от комата. Стоянка Мутафова вече във ВМА - при Ламбо"}
{"url": "https://www.24chasa.bg/novini/article/7870706", "text": "Сайтът на \"24 часа\" ( ) вече е най-големият интернет портал в България, показват данните на метричната система Gemius за октомври. До миналия месец десктоп версията на сайта и мобилната му версия също бяха номер едно, но в категорията \"Новини\". Сега 24chasa.bg вече е по-голям от всички сайтове в България, включително от пощата abv.bg, от \"българския ютюб\" - vbox7, както и от най-голямата платформа за електронна търговия - olx.bg. 16,82% ръст на уникалните посетители има десктоп сайтът на \"24 часа\" през октомври, а на годишна база ръстът е 26,03%, показват данните на Gemius. При мобилния   ръстът е съответно 7.82% за октомври и 58.01% за годината. Нито един от тези проценти не е резултат от купен трафик, за което  Готови сме да докажем с пълни статистики откъде идва трафикът към сайта ни от самото му създаване преди над 10 години - и досега, и предлагаме и конкурентите ни да го направят. Качествената и модерна журналистика е запазена марка на най-влиятелния всекидневник в страната, затова читателите му продължават да го харесват и предпочитат.   още в началото на 2018 г. превърнаха онлайн изданието www.24chasa.bg  Сайтът също е много силен канал за достоверна информация,    Всички сайтове на Медийна група България са регистрирали значителен ръст през октомври, показват пълните данни на Gemius. 24chasa.bg е имал 1 652 836  уникални посетители през периода. 382 322 са чели онлайн \"24 часа\" на своите настолни компютри, а  над 1 541 956 - от своите мобилни устройства. За периода са отчетени 22 967 365 импресии - важен резултат за рекламодателите. Реално  , защото Gemius измерва само българския трафик, а всеки пети в 24chasa.bg, както и в мобилния   , влиза от чужбина. Gemius oтчита и по-новата аудитория на \"24 часа\" - от новинарската платформа AMP, която създадохме с Google, където вече четат средно 40 000 уникални потребители всеки ден, които в пикови дни надминават 135 000. 168chasa.bg - 4.69% за октомври и 115.19% на годишна база.  Bgdnes.bg - 8.10% на месечна база, на годишна - 30.25 m.bgdnes.bg - 2.65% на годишна база, bgfermer.bg - 31.47% на годишна база, m.bgfermer.bg - 63.09% на годишна база, dot.bg - 77.14% за октомври и 120.62% на годишна база, m.dotbg.bg - 49.04% на месечна база и 145.07% на  годишна, mila.bg - 1.36% на месечна и 14.58% на годишна база, mama24.bg - 63.79% на годишна база,  24zdrave.bg - 9.50% на месечна база и 21.83% на годишна, m.24zdrave.bg - 14.32% на месечна база и 41.10% на годишна база. Сериозен ръст от 41.56% за октомври има и най-новият сайт от групата -  . В края на 2017 г. - иновативна новинарска платформа за създаване и монетаризиране на съдържание. \"24 часа\" спечели финансирането от Google в конкуренция с 685 проекта от 29 държави. Проектът   приключи в края на 2018 г. и продуктът в момента се тества. Най-много  медийни канали  има брандът „24 часа” – общо 10, между които десктоп и мобилни сайтове, фейсбук, вайбър и туитър канали, както и други мултимедийни платформи.   Висши мениджъри , студенти и преподаватели от колежи и университети, компютърни ентусиасти и хора, които обичат да пътуват и да се забавляват са водещата аудитория на сайта на \"24 часа\". Освен лидер на пазара на печатните издания, „24 часа” е медията с най-стабилна онлайн аудитория, основната част от които са млади, образовани специалисти, висши мениджъри, студенти, любители на компютри и всякаква техника, хора, които обичат да ходят на културни събития, да пътуват и да се забавляват.", "date": "2019.11.16", "title": "Сайтът на \"24 часа\" вече е най-големият в България"}
{"url": "https://www.24chasa.bg/novini/article/7876407", "text": "Предаваните по телевизията изслушвания, започнали тази седмица в Камарата на представителите на САЩ, не изглежда да са повлияли на нагласите на американците към президента Доналд Тръмп. Обществената подкрепа за импийчмънта му остава, каквато беше преди и след показанията на първите изслушани американски дипломати, предаде Ройтерс. Според проучването на Ройтерс/Ипсос, което е направено онлайн от четвъртък до петък сутринта, 44 процента от пълнолетните американци смятат, че трябва да има импийчмънт на Тръмп, а 40 на сто, че не трябва. При подобно изследване по-рано през седмицата на това мнение бяха 45 процента, а 42 на сто бяха против, предава БТА. Според проучването на Ройтерс/Ипсос около 68 на сто от американците казват, че следят изслушванията. От тях 28 процента казват, че гледат или слушат преките им излъчвания. Около 25 на сто не обръщат никакво внимание на процедурата по импийчмънт в Конгреса. Сред обръщащите внимание, 41 процента заявяват, че в резултат на излушванията сега \"подкрепят в по-голяма степен\" импийчмънта на Тръмп, а 25 на сто казват, че в резултат на изслушванията сега \"подкрепят в по-малка степен\" импийчмънта. Тези констатации в съчетание с наблюдаваната като цяло липса на промяна в общественото мнение по въпроса подсказват, че досега изслушванията по-скоро са дали аргумент на хората да затвърдят мнението си за или против импийчмънта.", "date": "2019.11.16", "title": "Подкрепата за импийчмънт на Тръмп\nбез промяна след началото на изслушванията"}
{"url": "https://www.24chasa.bg/novini/article/7876420", "text": "Джак Ма, основател на китайския гигант за електронна търговия „Алибаба\", обеща тази седмица да популяризира инклузивната дигитална икономика в Африка, съобщава \" \". На среща с вицепрезидента на Нигерия Йеми Осинбаджо в Абуджа, Джак Ма каза, че той и неговият екип ще подкрепят местни предприемачи и съдействат за ефикасността на цифровата икономика в Африка. „Искаме да превърнем предприемачите в героите на Африканския континент\", каза Ма на срещата, на която присъстваха и други официални лица от нигерийска страна. Той обеща да представи в Нигерия ползите от идеята си за „Четирите е-та\", а именно е-инфраструктура, е-предприемачество, е-правителство и е-образование. Преди да напусне страната, Ма участва във Форум на върха за дигиталната икономика в Нигерия, където се запозна с местни стартъпи и предприемачи в сектора. Той се очаква да посети Гана и Того, където също да промоцира инициативата си за дигитална икономика.", "date": "2019.11.16", "title": "Джак Ма обещава да насърчи инклузивната дигитална икономика в Африка"}
{"url": "https://www.24chasa.bg/novini/article/7876472", "text": "Най-малко пет души загинаха, а най-малко 50 бяха ранени вчера при сблъсъци в покрайнините на боливийския град Кочабамба. Според вестник \"Расон\" военнослужещи и полицейски служители не са пуснали в града привърженици на Ево Моралес от средите на производителите на кока, предаде ТАСС. По думите на Хайме Сурита, полицейски началник, от демонстрантите са иззети огнестрелно оръжие, самоделни гранатомети и взривни вещества, предава БТА. \"До края водихме преговори, но тогава, когато ситуацията излиза извън контрол, полицията трябва да се намеси и да възстанови обществения ред\", каза той.  Новоизбраният президент на Аржентина Алберто Фернандес обяви вчера, че не възнамерява да води диалог с временния президент на Боливия Жанин Анес, защото не я смята за представител на страната й, предаде ТАСС. \"Няма да говоря с тези, които не представляват Боливия\", каза той пред журналисти. Преди това Фернандес заяви, че смята случилото се в съседната страна за държавен преврат.", "date": "2019.11.16", "title": "Петима загинали и десетки ранени\nпри сблъсъци в Боливия (Снимки)"}
{"url": "https://www.24chasa.bg/novini/article/7876527", "text": "Земетресение от 5,3 по Рихтер бе регистрирано до крайбрежието на Япония на 176 км от град Кацуура, префектура Тиба, съобщи Геологическата служба на САЩ, предаде  . Земетресението е станало в 05.51 българско време. Огнището му е било на дълбочина 10 километра. Не е постъпвала информация за жертви, пострадали, разрушения или заплаха от цунами.", "date": "2019.11.16", "title": "Земетресение край Япония"}
{"url": "https://www.24chasa.bg/novini/article/7876541", "text": "Във Венеция очакват ново влошаване на времето, което ще стане вероятно още тази вечер. Нови дъждове и силни ветрове може да утежнят допълнително и без това критичната ситуация там, съобщава  .", "date": "2019.11.16", "title": "Очакват нови дъждове във Венеция тази вечер"}
{"url": "https://www.24chasa.bg/novini/article/7876806", "text": "Оказа се, че част от българите, които ще получат първите си допълнителни пенсии от 2021 г., няма да имат право на пожизнена месечна пенсия. Причината е недостатъчно натрупани средства по своите индивидуални партиди. „Вноските, които постъпват в задължителните фондове, са налице. През всички години от 2002 г. до момента, те са управлявани от пенсионноосигурителните дружества. Има реализиран доход от инвестиции към парите, които са получени от НОИ и НАП като вноски. Управляваните активи в момента са 15 млрд. лв.”, каза пред  Даниела Петкова, главен изпълнителен директор на ПОК „Доверие”.   Какви са плюсовете на допълнителното осигуряване коментира бившият социален министър Иван Нейков. „Може би трябва да започнем от голямата разлика между двата стълба. В първия стълб хората нямат пари, те получават обещание. Те правят вноските от техните доходи, за 40 години и имат едно обещание. Във втория стълб има твои пари, там работодателят ти и ти правите вноска със свои, лични пари. Те се управляват, докато в НОИ това не се случва. Ако ти или твоят работодател не сте правили вноски в универсалния фонд, тоест, когато нямаш твой капитал, няма как от 1000 лв. направени вноски да се получи голяма пенсия”, посочи Нейков. Причините да няма средства по сметките на осигурителите са от различно естество. „Най-общо казано липсите на месечни вноски през всички тези 18 години се дължат на няколко причини. Понякога работодателят не е внасял вноски, човекът не е на работа и не иска да работи или човекът е емигрирал. Затова казваме, че средните величини в капиталовите стълбове са много вредни”, добави Петкова. „В българското общество има едно неразбиране каква е функцията на пенсионните фондове. Това не са договорни фондове. Те работят под много тежка регулация. Поради тази причина основната функция на тези фондове е да запазят покупателната способност на осигурените”, коментира икономистът Никола Филипов.", "date": "2019.11.16", "title": "Експерт за втората пенсия: Управляваните активи в момента са 15 млрд. лева"}
{"url": "https://www.24chasa.bg/novini/article/7876819", "text": "\"Не е логично която и да е страна да купува такива системи, само за да ги държи настрани\", каза Демир и добави, че турски и американски представители ще работят за решаването на този проблем, предава БТА. Той каза също, че в Турция няма да идва руски персонал, за да управлява системите С-400. Президентите Реджеп Тайип Ердоган и Доналд Тръмп разговаряха в сряда във Вашингтон за преодоляване на все по-големите разногласия между съюзниците в НАТО във връзка с купуването на руско оръжие, както и за политиката по отношение на Сирия.", "date": "2019.11.16", "title": "Исмаил Демир: Турция е купила системи С-400, за да ги използва"}
{"url": "https://www.24chasa.bg/novini/article/7876832", "text": "Френските власти наредиха да бъде ограничена работата на обществения транспорт в Париж заради очакваните днес демонстрации на \"жълтите жилетки\", съобщи Парижкото автономно управление по транспорта, цитирано от ТАСС. Ограниченията са въведени от 7 ч местно време тази сутрин. Според данните, публикувани на сайта на управлението, ограниченията ще засегнат 16 линии на метрото. По-конкретно, ще бъдат закрити станциите в района на централния район около \"Шанз Елизе\" и разположения в съседство Елисейски дворец - седалището на френския президент, площад \"Шарл де Гол\" (около Триумфалната арка), в кварталите около Сената, Националното събрание, Матиньонския дворец (резиденцията на френския премиер) и катедралата \"Нотр дам\". Освен метрото, ограничения се въвеждат и за над 60 автобусни маршрута, като някои от тях се спират или променят. Ограниченията ще действат и утре, предава БТА. Както съобщи телевизия БФМ, направила свои сметки, само в Париж ще бъдат мобилизирани не по-малко от 2500 жандармеристи и полицаи от специализираните подразделения и няколко хиляди общински полицаи. Вътрешното министерство, както и в предишните месеци, отказва да съобщава каквито и да било числа, за да не разкрива с това плановете си за противодействие на протестиращите. По данни на телевизионния канал, в Париж и района са спрени отпуските и почивните дни на всички полицаи, а към столицата се прехвърлят допълнителни сили от други региони. Префектурата на полицията в Париж обяви, че в централната част на града се обособяват няколко зони, в които демонстрациите са категорично забранени. Според Франс прес полицията очаква, че през този уикенд - юбилейната първа годишнина от протестното движение на \"жълтите жилетки\", в столицата могат да пристигнат 200-300 радикали, плюс още 100-200 души от крайно леви групировки. Намерение да участват в протестните акции на \"Шанз Елизе\" в социалните мрежи за изразили над 5000 души. Още около 7000 смятат да участват в днешния ден на протеста в столицата. Като цяло във Франция днес се очакват протестни акции в редица големи градове - Бордо, Лил, Лион, Марсилия, Нант и Тулуза.", "date": "2019.11.16", "title": "Ограничение в транспорта в Париж заради протестите на \"жълтите жилетки\""}
{"url": "https://www.24chasa.bg/novini/article/7876862", "text": "Петима души пострадаха при сблъсък между микробус и кон преди разклона за котленското село Градец. Това съобщиха от пресцентъра на МВР. Инцидентът е станал след 20.30 снощи. В превозното средство са пътували общо седем души. Директорът на областната болница д-р Васислав Петров обяви състоянието на приетите за лечение пострадали. \"В болницата са приети пет човека, четири от които са в реанимация и един - в хирургия. Всички са в добро състояния, освен една от пациентките в реанимация, която е в тежко общо състояние, все още с опасност за живота\", съощава  . При сблъсъка с коня, бусът е паднал от моста в реката и това е наложило предприемане на спасителна операция. Два пожарни автомобила са се включили в животоспасяващата акция, съобщи директортът на областната противопожарна служба комисар Владимир Демирев. \"Не се е наложило използване на специални хидравлични инструменти, за да бъдат извадени от микробуса, някои сами са успели да излязат на пътя\". Според полицията вероятно става дума за несъобразена скорост. По информация на bTV пострадалите са се връщали от сватба в Истанбул и са пътували към Търговище.", "date": "2019.11.16", "title": "5 са пострадалите при сблъсъка на микробус и кон край Котел, жена е с опасност за живота"}
{"url": "https://www.24chasa.bg/novini/article/7876889", "text": "Данните са от 9 ч местно време тази сутрин. Най-засегнати от липсата на електричество са департаментите Дром, Изер, Ардеш, Рона и Лоара. Над 2200 служители на компанията работят в трудни условия за възстановяване на електроподаването, се казва в съобщението. Силните снеговалежи в югоизточните райони на Франция започнаха на 14 ноември и доведоха до сериозни трудности в транспорта, както и до скъсвания на далекопроводи. На 15 ноември без ток бяха 300 домакинства, което означава, че в момента положението все пак се е подобрило, предава БТА. Снеговалежите доведоха до тежки проблеми с електроснабдяването и транспорта и в северна Италия. Според агенция АНСА, цитирана от ТАСС, 13 души са без ток в североизточната алпийска провинция Трентино Алто Адидже. През изминалата нощ заради лошото време без ток останаха 60 000 потребители. В района на алпийския град Болцано са затворени почти 70 пътя, прекъснати са регионални железопътни линии поради падане на лавини. По на юг, над централната провинция Тоскана и в южните области Пулия и Калабрия се изсипаха проливни дъждове и възникна опасност от свличания на земни маси. Особено тежко остава положението във Венеция заради продължаващата \"висока вода\" в резултат на рекордното от половин век повишение на нивото на Адриатическо море. След рекордния пик от 187 см във вторник, нивото на водата вчера по обед достигна 154 сантиметра, но шест часа по-късно спадна с около 60 сантиметра. Прогнозите за близките часове и дни обаче все още са неясни. В града затворени остават училищата, значително е ограничено движението на водните \"трамваи\" - единствения транспорт в централна Венеция. Под вода остава историческият площад \"Сан Марко\". Закрити са много ресторанти, барове и магазини. По-рано правителството обяви извънредно положение и отпусна 20 млрд. евро за ликвидиране на последствията от наводнението. Щетите обаче още растат и по много изчисления вече надхвърлят 1 млрд. евро. Властите на града и различни учреждения започнаха да събират волни пожертвования.", "date": "2019.11.16", "title": "Снеговалежи и наводнения създадоха проблеми във Франция и Италия (Видео)"}
{"url": "https://www.24chasa.bg/novini/article/7876909", "text": "Скандалът за предполагаемо сексуално насилие във ватиканската младежка семинария се разраства, след като още бивши помощници в служенето при папските литургии съобщиха за непристойно поведение зад стените на Ватикана, предаде Асошиейтед прес. Италианското телевизионно разследващо предаване \"Ле Иене\" планира да излъчи обвиненията утре, но е предоставило материала на Асошиейтед прес предварително. Ватиканът обяви през септември, че негов прокурор работи по повдигането на обвинение срещу бивш старши семинарист и тогавашния ректор на семинарията \"Свети Пий Х\" за сексуално малтретиране, предава БТА. Преди две години телевизионното предаване за първи път представи бивши семинаристи, които твърдят, че старшият семинарист, който сега е свещеник, е притеснявал тийнейджърите, които са живеели във Ватикана и са служели като помощници по време на папските литургии в базиликата \"Свети Петър\". Според свидетелствата поредица свещеници, епископи и дори кардинал са укривали случая с години. В новото предаване няколко бивши помощници в литургиите, които тогава са били момчета - т.нар. министранти, заявяват, че най-малко двама свещеници, свързани със семинарията, са целували и галили три други момчета през 90-те години. В съобщение преди предаването, предоставено на АП, пресслужбата на Ватикана посочва, че съвсем скоро ще има решение дали да се повдигнат обвинения по първоначалния случай. В съобщението се отбелязва, че всички нови елементи или доказателства за други престъпления, които се появят, ще бъдат разгледани от ватиканските прокурори в ново разследване.", "date": "2019.11.16", "title": "Нови твърдения за сексуален тормоз във ватиканската младежка семинария"}
{"url": "https://www.24chasa.bg/novini/article/7876929", "text": "Германка, обвинена, че се е присъединила към \"Ислямска държава\" в Сирия и се омъжила за боец от тази групировка, бе арестувана при пристигането си в Германия, предаде Асошиейтед прес. Федералната прокуратура уточни, че жената, представена като Насим А., е арестувана в петък вечерта. Властите отбелязват, че тя е била задържана от кюрдските сили по-рано тази година и е била държана в лагер в североизточна Сирия, предава БТА. Прокуратурата посочва, че тя е заминала за Сирия в края на 2014 година и се омъжила за боец от \"Ислямска държава\". Твърди се, че двойката се преместила в иракския град Тал Афар в къща, превзета от групировката. Жената се занимавала с домакинството, като месечно получавала по 100 долара от Ислямска държава, а мъжът й се биел за групировката. Прокуратурата не уточнява обстоятелствата на завръщането на жената в Германия. Турция в момента депортира членове на \"Ислямска държава\".", "date": "2019.11.16", "title": "Германия арестува жена, обвинена в\nприсъединяване към \"Ислямска държава\""}
{"url": "https://www.24chasa.bg/novini/article/7876972", "text": "Tежко остава състоянието на актрисата Стоянка Мутафова. Тя беше приета в реанимацията на Военномедицинска академия и е на апаратно дишане. Мутафова е със сериозни здравословни проблеми през последните 5 месеца, съобщава  . . Той е в реанимацията, но е изведен от изкуствената кома. Ламбо е в болница заради проблеми с белите дробове.", "date": "2019.11.16", "title": "Състоянието на Стоянка Мутафова остава тежко, Ламбо още е в реанимацията"}
{"url": "https://www.24chasa.bg/novini/article/7877000", "text": "\"Солидарност и интернационализъм – това е ДНК-то на левицата. Те са основната наша сила сега. Всички се притесняват от ръста на крайния национализъм и на популизма, които експлоатират страховете на хората и чувството на несигурност. Но причините за тази несигурност не могат да бъдат решени на национално ниво, дори да затворим границите. Каква може да бъде преградата пред екологичните катастрофи и замърсяванията на въздуха и водата, пред растящите социални неравенства, пред бежанските вълни? Никоя държава не може да се справи сама, трябват международни политически отговори. Това съобщиха от пресцентъра на Станишев. Нашата отговорност днес - да предложим работещи решения за страховете. \"Да\" на зеления преход, но със социална защита и буфери; международен политически отговор и регулация срещу избягването на данъците от корпорациите и технологичните гиганти; социална защита на работещите в интернет платформите и новите високотехнологични услуги.\" Това заяви в речта си пред леви лидери от целия свят в Стокхолм Сергей Станишев. На срещата на Прогресивния алианс, в който членуват над 100 леви, социалистически и прогресивни партии от Швеция до ЮАР и от Бразилия до Филипините, президентът на ПЕС очерта отговорите на левицата на глобалните предизвикателства. Форумът преизбра Станишев в Бюрото заедно с премиера на Швеция Щефан Льовен, премиера на Португалия Антони Коща, премиера на Испания Педро Санчес, лидера на Групата на социалистите и демократите в Европейския парламент Ираче Гарсия и други лидери на партии от семейството. Председателят на ПЕС Сергей Станишев връчи награда за политическа смелост (Political Courage Award) на опозиционния турски лидер Селахатин Демирташ в Стокхолм. Демирташ, който е в затвора в Турция вече 3 години заради опозиционните си възгледи към президента Ердоган, задочно получи международното признание по време на годишното заседание на Прогресивния алианс в шведската столица. Сергей Станишев, в присъствието на премиера на Швеция – Стефан Льовен, премиера на Португалия – Антонио Коща, вицеканцлера на Германия – Олаф Шолц, премиерите на Република Северна Македония Зоран Заев и на Палестина – Мохамед Щайех, първия зам.-председател на Европейската комисия Франс Тимерманс и леви лидери от пет континента, връчи наградата на съпругата на Селахатин Демирташ – Башак Демирташ. Президентът на ПЕС застана начело на международната подкрепа зад лидера на Демократичната партия на народите след като турският опозиционер беше арестуван през 2016 г. През 2017 г. Станишев заедно със социалисти от Европейския парламент и журналисти отиде лично пред затвора в Турция, за да протестира срещу задържането на Демриташ. В Стокхолм президентът на ПЕС проведе и редица двустранни срещи, сред които с председателя на лявата опозиционна партия във Филипините – сенатор Риса Хонтиверос, флагман на борбата срещу 71-годишния националист и популист Родриго Дутерте, който авторитарно управлява страната от 2016 г. насам. Станишев разговаря и с част от присъстващите лидери от ПЕС – премиерите на Швеция - Стефан Льовен и на Португалия - Антонио Коща. В двустранна среща с министър-председателя на Палестина Мохамед Щайех, лидерът на евросоциалистите обсъди мисия на ПЕС в региона за стартиране на инициативи за мирния процес. Станишев и Зоран Заев коментираха поредица от събития и инициативи като знак за еднозначната подкрепа на ПЕС за СДСМ - про-европейската партия в страната, на предстоящите парламентарни избори в Северна Македония. Станишев подчерта още веднъж ролята на Франс Тимерманс за борбата с климатичните промени и на Никола Шмит - новият комисар на труда и социалното развитие, с който Европа ще има още един силен глас в битката за социалната справедливост.", "date": "2019.11.16", "title": "Станишев в Стокхолм: Солидарността и интернационализмът са ДНК-то на левицата"}
{"url": "https://www.24chasa.bg/novini/article/7877079", "text": "Полицията задържа 24 участници в днешните протести на \"жълтите жилетки\" в Париж до обяд, съобщи Асошиейтед прес. Силите на реда са използвали и сълзотворен газ срещу демонстрантите. По-рано днес няколко десетки участници в протестите на движението \"жълтите жилетки\" се опитаха да блокират парижко околовръстно шосе на северозапад от столицата. За няколко минути движението напълно бе спряно. След това полицията разгони протестиращите, отбелязва ТАСС. Няколко десетки демонстранти участваха в акция на площад \"Италия\" в 13-и парижки район, където изградиха малка барикада от отпадъци и парчета от метална ограда, след което я подпалиха, предава БТА. Някои протестиращи днес в Париж бяха с традиционните жълти жилетки, които задължително трябва да присъстват в автомобилите, други бяха изцяло в черно с противогази. В Париж днес се провежда 53-ят общонационален ден на протест на движението \"жълти жилетки\". Преди година на 17-и ноември се състоя първата мащабна протестна акция на \"жълтите жилетки\". Тогава в протестите се включиха 282 000 души в цяла Франция. Първоначално протестите на жълтите жилетки бяха срещу повишаването на цената на автомобилното гориво. Сега списъкът с исканията на участниците включва не само социално-икономически, но и политически претенции към властите.", "date": "2019.11.16", "title": "Задържаха 24-ма на протестите на \"жълтите жилетки\" в Париж (На живо)"}
{"url": "https://www.24chasa.bg/novini/article/7877142", "text": "15 на сто увеличение на заплатите на социалните работници за 2020 г. иска Министерството на труда и социалната политика, за да спрат протестите. Това съобщи министър Бисер Петков в Елена. Работещите в социалните дирекции в страната започнаха символични протестни действия с искане за 1000 лв. заплати. \"Специално за агенция \"Социално подпомагане\" ние сме предложили увеличението да бъде с 15%, за да се стимулират хората да продължат да работят, да остават в системата, защото сега определено има текучество. То е свързано с относително ниските възнаграждения и с голямото натоварване\", коментира Петков. Той допълни, че АСП в материално отношение вече е много по-добре осигурена. Т.г. са осигурени 3.5 млн. лв. за извършване на ремонти в 102 дирекции. Относно предложението на управляващата коалиция първият ден от болничния да е за сметка на работника, Бисер Пектов коментира, че такава практика има в доста държави от ЕС. \"Предложението породи доста разнопосочни реакции. Мисля, че то ще подлежи отново на обсъждане - дали това е наистина адекватната мярка, която да реши този проблем, който всички сме съгласни, че съществува, а именно злоупотреба с права от част от хората, които ползват това обезщетение за временна нетрудоспособност\", каза Петков. Според него има възможности да се търси решение с намаляване на броя дни, за които личните лекари могат да издават болничен, от 14 на 7 дни. \"Социалното министерство смята, че това е възможно решение, но трябва да се търсят и други варианти за решаване на този проблем чрез засилване на контрола, чрез други мерки, които не биха засегнали правата на осигурените\", каза социалният министър. Той участва в 8-мия Празник на еленския бут, който събра в балканския град десетки хиляди посетители.", "date": "2019.11.16", "title": "Бисер Петков: Искаме 15% увеличение\nна заплатите за социалните работници"}
{"url": "https://www.24chasa.bg/novini/article/7877159", "text": "Трима души от едно семейство бяха убити и един бе ранен днес, след като въоръжен мъж откри стрелба в истанбулския квартал Пендик, съобщи турската телевизия НТВ. Мъжът първоначално е нахлул в магазин на приземен етаж на жилищен блок в квартала и е открил огън с винтовка по хората в магазина. При стрелбата е бил ранен един човек. След това нападателят се е качил на първия етаж в блока, като е нахлул в един апартамент и открил стрелба по хората в жилището, при което са били убити трима души от едно семейство, предава БТА. Съседи и роднини, които са чули стрелбата, са се събрали пред блока и са опитали да линчуват нападателя. Той е бил задържан от силите за сигурност. Раненият в магазина човек е приет в болница. Според някои информации, че нападателят е имал конфликт с убитите хора.", "date": "2019.11.16", "title": "Трима убити след стрелба в Истанбул"}
{"url": "https://www.24chasa.bg/novini/article/7877173", "text": "Сътрудничеството между България и САЩ и в областта на енергетиката беше сред акцентите на разговора в Министерския съвет, като помощник държавният секретар Кристофър Форд отбеляза, че тази област е жизненоважна за общите ни стратегически интереси и национална сигурност. Премиерът Борисов изтъкна потенциала на страната ни да осигури диверсификация на енергийните източници и маршрути не само на наша територия, но и в региона. Българският министър-председател заяви, че за България е от стратегическо значение да запази ключовата си роля на газовата карта на Европа и специално акцентира върху реализацията на газовата връзка с Гърция. Борисов напомни, че през настоящата година са реализирани и първите доставки на втечнен природен газ с произход САЩ за страната. Премиерът Борисов подчерта, че като държава членка на ЕС България стриктно спазва изискванията за диверсификация на доставките на свежо ядрено гориво. В този контекст министър-председател отбеляза успешното партньорство между българската страна и „Уестингхаус“ през последните 15 години, включително и в търсенето на възможност за изпълнение на европейските изисквания за диверсификация на свежото ядрено гориво. Потенциалната реализация на проекта АЕЦ „Белене“ също беше обсъдена в рамките на срещата. Премиерът Борисов посочи, че общо тринадесет компании са подали заявления в процедурата за избор на стратегически инвеститор. Сред тях е и американската компания \"Дженерал електрик\". Помощник държавният секретар Форд изрази отново виждането на САЩ за този проект и двете страни се договориха за скорошно изпращане на екип от американски технически експерти до България, за да бъдат проучени възможностите за засилване на българо-американското стратегическо партньорство в енергийния сектор. Министър-председателят Борисов и Кристофър Форд дискутираха също българо-американските отношения в гражданската атомна енергетика, установени в споразумението САЩ – Евратом 123. В рамките на срещата беше отбелязано доброто сътрудничество между България и САЩ и в редица други сфери като сигурността и отбраната, борбата с тероризма, образованието и връзките между народите.", "date": "2019.11.16", "title": "Помощник държавен секретар на САЩ пред Борисов: Енергетиката е жизненоважна за общите ни интереси"}
{"url": "https://www.24chasa.bg/novini/article/7877200", "text": "Паметник на Капитан Петко войвода откри вицепрезидентът Илияна Йотова на едноименния гранично контролно-пропускателен пункт. Инициативата за поставянето на монумента е на Съюза на тракийските дружества в България със съдействието на Община Свиленград и е по повод 175 години от рождението на легендарния войвода. Паметникът е дело на скулптора Стою Тодоров. Това съобщиха от прессекретариата на държавния глава.  „Всеки, който минава през граничния пункт, ще отправя взор към внушителната фигура на Капитан Петко войвода и ще се пита – достоен ли съм за този герой. Верният отговор ще бъде и отговорът за бъдещето ни“, посочи в приветствието си вицепрезидентът. Илияна Йотова се обърна към множеството присъстващи на церемонията с думите на войводата: „На мен не ми трябва царство, още везирство. На мен ми стига царството, дето ме тачи народът, гладни сиромаси, вдовици с дребни дечица“. „Тези няколко думи най-точно казват всичко за един от най-големите герои в дългата и славна българска история. Малцина са онези, които могат днес да се подпишат под тези думи“, подчерта вицепрезидентът. Илияна Йотова припомни героичните подвизи на Капитан Петко войвода по дългия път на борбата за освобождение, с които той е заслужил уважението дори на поробителя. „1878 година донесе свободата, но раздели изстрадалия български народ. В очите на Капитан Петко войвода са вашите сълзи, уважаеми тракийци, на бежанците, оставили дом и близки, за да тръгнат назад по пътя към родината. В тези очи е и силният блян за обединението на българския народ. Днес всички ние повече от всякога имаме нужда от единение помежду ни“, посочи вицепрезидентът. „Изоставен и от своите, до края на живота си Капитан Петко войвода остана верен на родината. Любовта към отечеството, свободата, уважението, единението – в тези негови добродетели трябва да възпитаме децата си “, подчерта Илияна Йотова. Вицепрезидентът благодари на Съюза на тракийските дружества в България, които предават на поколенията спомена както за подвизите на героя на Тракия, така и за тежката съдба на тракийците. „Още няма справедливост за тракийците. Българската държава е в дълг към вас, всячески трябва да подкрепя дейността на Съюза на тракийските бежанци. Каузата ви е достойна за уважение от всички българи. В лицето на президентската институция имате верен съюзник“, увери Илияна Йотова присъстващите.", "date": "2019.11.16", "title": "Йотова откри паметник на Капитан Петко войвода на българо-гръцката граница (Снимки)"}
{"url": "https://www.24chasa.bg/novini/article/7875582", "text": "Американци помагат за възхода на България и след Освобождението. Сравнително малко известно е, че преподавателите от Робърт колеж събират лични средства за възстановяването на разрушенията, причинени от Априлското въстание и последвалата война. А вече в началото на ХХ век икономическа и финансова подкрепа на България оказват множество американски организации, пряко или косвено свързани с мисионерите и тяхната дейност у нас. По данни на Джеймс Кларк, автора на книгата “Американците откриват българите 1834–1878 г.”, само до края на ХIХ век, или за периода, който авторът изследва, американците са разпределили в България около 8 млн. долара, като в тази цифра не влизат сумите, дарявани от емигранти, или парите, събирани за македонските бежанци. Тази благотворителност е сравнително слабо позната не само заради по-късно наложени табута, а и заради пословичната им скромност. Така например при потушаването на Априлското въстание класното училище в Панагюрище е изгорено от турците, но след Освобождението е изградено наново със средства на американския мисионер д-р Албърт Лонг. Самият д-р Лонг по този повод ясно заявява: “Аз не желая да правя протестанти. С моята просветителска работа искам да заинтересувам гражданите от Божието слово и те да започнат да прилагат в живота си Христовите принципи на правда и истина.” Успехите на малка България като “ученичка на Америка” в първите десетилетия след Освобождението са посрещнати с възторг от другата страна на океана. В една своя реч американският президент Теодор Рузвелт заявява: “Няма народ, който през последните 35 г. да е напреднал толкова много и тъй бързо както българския. Американците имат причина да се гордеят, че Робърт колеж е дал на немалко челни български граждани образование, та с това са играли една особена роля в издигането на българския народ... Издигането на самата Япония дори не е било повече бележито и неочаквано от издигането на България.” Осъществявайки своя девиз “Добруване на човечеството в целия свят”, създадената през 1913 г. в САЩ от петролния магнат Джон Д. Рокфелер филантропска организация, включва България в своите програми в началото на 20-те г. на ХХ век. С американски средства се въвеждат модерни методи в промишлеността и се повишава продуктивността на селското стопанство. Благодарение на това през 20-те години България отново е в икономически подем и търговията със САЩ започва да се увеличава. През 1922 г. българското финансово министерство сключва споразумение за отпечатване на голямо количество българска валута. Американски фирми изграждат пристанищни съоръжения във Варна, а през 1928 г. България е най-големият износител на розово масло и тютюн за САЩ. И при всяка беда американците са първите, които ни се притичват на помощ. През 1928 г. предоставят хуманитарна помощ след голямото земетресение в Южна България, нанесло огромни щети главно в Чирпан, Садово и Пловдив. Финансират голяма кампания за ликвидиране на маларията. А фондацията на Рокфелер не само строи образователни институции у нас, но и дава пари за строежа на Националния здравен институт, известен днес като Национален център за заразни и паразитни болести на столичния булевард “Янко Сакъзов”.", "date": "2019.11.16", "title": "Филантропи от САЩ помагат срещу мизерията, маларията и последиците от  Чирпанското земетресение"}
{"url": "https://www.24chasa.bg/novini/article/7877249", "text": "Полицията в Лондон съобщи, че разследва обвинения, според които на кандидати на Партията на Брекзит на еврофоба Найджъл Фараж са предлагани работа и благороднически титли, ако се съгласят да не се кандидатират в избирателни окръзи срещу кандидати на Консервативната партия на изборите идния месец, предаде Асошиейтед прес. Кандидатката Ан Уидком каза пред Би Би Си, че й е била предложена роля в следващия етап от преговорите за Брекзит, ако се съгласи да се оттегли от изборната надпревара. Лидерът на нейната партия Фараж твърди, че хора, работещи за управляващата Консервативна партия на премиера Борис Джонсън, са казали на високопоставени членове на Партията на Брекзита, че могат да получат благороднически титли, ако успеят да убедят Фараж да изтегли повече свои кандидати, предава БТА. Консерваторите искат кандидатите на Партията на Брекзита да се оттеглят от изборното състезание, за да не разцепват електората, подкрепящ Брекзит. Полицията каза днес, че разследва \"две обвинения за изборна измама и порочни практики\".", "date": "2019.11.16", "title": "Торите предлагали работа на хората на Фараж, за да не конкурират техни кандидати"}
{"url": "https://www.24chasa.bg/novini/article/7877262", "text": "Космическият телескоп TESS, който е предназначен за търсене на екзопланети чрез транзитния метод, може да е наблюдавал мистериозната девета планета, известна също като планетата Х, в Слънчевата система, съобщи Сайънс алърт, позовавайки се на учени от САЩ и Унгария. Специалистите потвърждават, че TESS може да се използва за проследяване на транснептунови обекти, т.е. небесни тела отвъд орбитата на Нептун. Бе изяснено, че в случая може да става дума за три небесни тела - Седна с видима звездна величина 20,5-20,8, кандидата за планета джудже 2015 BP519 с видима звездна величина 21,5 и обекта 2015 BM518 с видима звездна величина 21,6. Оказало се, че изображенията на трите обекта са размити, но разпознаваеми, предава БТА. Резултатите от моделирането показали, че планетата Х ще е различима като обект с видима звездна величина 19-24. Това означава, че съществува хипотетичната възможност TESS да \"разгледа\" планетата Х. Специалистите предполагат, че космическият телескоп вече я е наблюдавал, но ще мине много време до анализирането на получените данни. Телескопът открива екзопланети, когато те преминават на фона на диска на звездата си. Това намалява видимия блясък на светилото. Деветата планета в Слънчевата система обаче никога не преминава между TESS и Слънцето. Откриването й все пак е възможно, защото телескопът дълго време наблюдава определени участъци от небето, създавайки множество изображения. Сумирането им позволява да се усили яркостта на далечни обекти.", "date": "2019.11.16", "title": "Астрономи: Възможно е да е била наблюдавана тайнствената девета планета"}
{"url": "https://www.24chasa.bg/novini/article/7877267", "text": "Гръцкият премиер Кириакос Мицотакис представил на срещата на високо равнище в Солун марката \"Macedonia the great\", съобщават македонските медии. Мицотакис казал, че гръцките производители били изправени пред нелоялна конкуренция, тъй като Северна Македония изнасяла под името Македония, но обяви, че проблемът ще бъде решен, защото стоките, произведени в северната част на Гърция ще се изнасят под името \"Macedonia the great\", предава БТА. Съгласие за името на търговските марки трябва да даде и Северна Македония. Премиерът на Северна Македония Зоран Заев и вицепремиерът Кочо Ангушев казаха, че за търговските марки ще се преговаря и ще се намери общо решение, с което никой няма да бъде ощетен. Посланик Георги Филипов, който е координатор на Международната група експерти от двете страни за търговските марки каза, че досега не е регистрирана търговска марка под името \"\"Macedonia the great\", което значи, че не е могла да бъде предмет на обсъждане. Преспанският договор предвижда въпросът за търговските марки, които съдържат думите Македония или македонски, да бъде решен до лятото на 2022 г.", "date": "2019.11.16", "title": "Гръцкият премиер представи търговската марка \"Macedonia the great\""}
{"url": "https://www.24chasa.bg/novini/article/7877836", "text": "Полицията във Велико Търново вдигна блокадата около кооперативния пазар в града.  Специализиран отряд провери изоставен малък черен куфар в междублоковото пространство на булевард \"България\" в близост до пазара и партийния офис на ГЕРБ в старата столица. Подозрителният изоставен багаж е предизвикал притеснението на гражданите, които подали сигнал на телефон 112. Часове наред в района имаше засилено полицейско присъствие. При проверката взривно устройство не е намерено. „Куфарът се оказа празен и най-вероятно е бил изхвърлен от някой съсед или забравен от клошар“, коментираха полицаи.", "date": "2019.11.16", "title": "Блокадата около пазара във Велико Търново бе вдигната след повече от 4 часа"}
{"url": "https://www.24chasa.bg/novini/article/7877845", "text": "Комисията за защита на конкуренцията (КЗК) остави без уважение четирите жалби срещу концесията на летище \"София\",  съобщава  . Транспортното министерство избра през следващите 35 години столичната аерогара да се управлява от консорциума \"Соф кънект\", който се състои от обединението между фонда Maridiam и строителя Strabag, а техен партньор е операторът на летище \"Мюнхен\". Според антимопонолния орган, който е взел решението си днес след заседание вчера, претенциите срещу концесията са неоснователни. Решението обаче може да се обжалва в 14-дневен срок пред Върховния административен съд. Победителят беше класиран на първо място, като предложи най-ниската оферта на база размер на инвестицията и третата по сила на база размер на концесионното предложение на година. Според жалбите държавата не си е свършила добре работата по оценяването на предложенията, но според КЗК претенциите са неоснователни. Мотивите са описани в 284 страници. От публикуваното решение се разбира, че жалбоподателите са изразили нови възражения срещу офертите и оценките на участниците в концесионната процедура. Те обаче са били оставени без разглеждане, защото КЗК имала право да се произнася само по отношение на предявените претенции за нарушения в подадените в началото жалби.", "date": "2019.11.16", "title": "КЗК потвърди избора на концесионер на летище София"}
{"url": "https://www.24chasa.bg/novini/article/7877856", "text": "Полицията в Париж задържа най-малко 105 по време на протестните акции, организирани в поредната събота на демонстрации на движението на \"жълтите жилетки\" и в навечерието на първата годишнина от първата му такава акция, съобщава френската телевизия Бе Еф Ем Те Ве, цитирана от ТАСС, предаде БТА. В протестните акции, прераснали в палежи и сблъсъци с полицията, са се включили 300 радикални елемента. Най-напрегната беше ситуацията на площад \"Италия\", където протестиращи подпалиха и преобърнаха дори коли и изпотрошиха стъкла на банка, хотел и търговски център. Заради напрежението там силите на реда анулираха шествие, което трябваше да потегли от площада за центъра на града. Площадът сега се изпразва от протестиращите и движението започва да се възстановява малко по-малко.", "date": "2019.11.16", "title": "Задържаха най-малко 105 по време на протестите на \"жълтите жилетки\""}
