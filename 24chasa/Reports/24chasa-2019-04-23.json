{"url": "https://www.24chasa.bg/novini/article/7418221", "text": "Израелският премиер Бенямин Нетаняху иска да кръсти на президента Доналд Тръмп някое ново еврейско селище на Голанските възвишения в знак на благодарност, че Белият дом призна израелския суверенитет над тази територия миналия месец, предадоха Асошиейтед прес и ДПА. Израелците бяха дълбоко развълнувани от решението на Тръмп да признае суверенитета на Израел над Голанските възвишения, заяви Нетаняху. \"След празника Пасха възнамерявам да внеса в правителството резолюция, в която се призовава някое ново селище на Голанските възвишения да бъде кръстено на президента Доналд Тръмп\", каза Нетаняху по време на обиколка на тази територия, която Израел отне от Сирия по време на войната от 1967 г. и анексира през 1981 г., предаде БТА. Анексирането на Голанските възвишения от Израел не се признава от по-голямата част от международната общност, която смята за незаконни намиращите се там селища с около 20 000 евреи.", "date": "2019.04.23", "title": "Нетаняху иска да кръсти на Тръмп някое еврейско селище на Голанските възвишения"}
{"url": "https://www.24chasa.bg/novini/article/7418150", "text": "Мунира Абдула от Обединените арабски емирства се е възстановила от 27 годишна кома, в която изпаднала след пътно произшествие, съобщи Би Би Си. Жената била на 32 години, когато автомобилът, с който пътувала, се блъснал в автобус през 1991 г. Тя била на задната седалка и държала 4-годишния си син Омар в ръцете си. Той получил само драскотини, защото майката го защитила от удара, но тя била с тежка мозъчна травма. Мунира Абдула била прехвърляна в различни болници в ОАЕ и в чужбина. През април 2017 година семейството получило субсидия за лечение в Германия. Жената била оперирана и непрестанно трябвало да бъде на физиотерапия, за да не атрофират мускулите й. През юни 2018 година, седмица преди изписването, тя се раздвижила. Това изглежда било предизвикано от скандал в стаята й, в който участвал синът й. Изглежда Мунира Абдула усетила, че той е застрашен и започнала да издава неясни звуци. След три дни извикала сина си по име, а после казала имената и на своите братя и сестри. Когато се събудила, тя с трудност отговаряла на въпросите на лекарите и казала стихове от Корана. С времето Мунира Абдула станала по-комуникативна. Сега отново е преместена в болница за физиотерапия и рехабилитация в страната си. В доклад на болницата от миналия месец се казва, че \"тя може да общува, особено в познати ситуации\". \"Причината, поради която споделих тази история с хората, е никога да не губят надежда по отношение на близките си, не мислете, че са мъртви, когато се намират в такова състояние,\" каза Омар пред в. \"Нешънъл\", който се издава в ОАЕ.", "date": "2019.04.23", "title": "Жена се е събуди след 27-годишна кома"}
{"url": "https://www.24chasa.bg/novini/article/7418156", "text": "Реформите в Турция са важни за нас. Под инструкциите и ръководството на нашия президент реформите са приорите на Турция, заяви турският външен министър Мевлют Чавушоглу на съвества пресконференция в Анкара с белгийския министър на външните работи Дидие Рейндерс, съобщи турският телевизионен канал НТВ. Чавушоглу каза, че се осъществява работа в рамките на съдебна реформа в Турция и това се споделя със Съвета на Европа и ЕС. Чавушоглу посочи, че по време на разговорите с белгийския му колега, са били разгледани двустранните отношения и е било изразено единодушно мнение, че трябва да се осъществят посещения на високо равнище между двете страни, предаде БТА. Чавушоглу каза още, че в най-скоро време трябва да се проведе заседание на съвместната икономическа и търговска комисия, като изтъкна важността от обсъждане на редица двустранни въпроси от икономиката до търговията и консулските въпроси. Турският външен министър отбеляза, че търговският стокообмен между двете страни постепенно се увеличава, както и размерът и броят на инвестициите, но добави, че резултатите са под потенциала. Той подчерта, че наред с разнообразяване на стоките в двустранната търговия и насърчаване на инвестициите, може да се постигне сътрудничество между фирми от двете страни в трети страни и на първо място в страни от Африка, а също и в Ирак. Чавушоглу добави, че може да се повиши също равнището на търговския стокообмен.", "date": "2019.04.23", "title": "Чавушоглу: Реформите са приоритет на Турция"}
{"url": "https://www.24chasa.bg/novini/article/7418179", "text": "Вицепремиерът и министър на външните работи Екатерина Захариева откри ритуалната седерна вечеря - началото на еврейския празник Песах, на която външният ни министър е домакин за втора поредна година, съобщиха от пресцентъра на Министерство на външните работи. „В години, когато за съжаление виждаме растящ национализъм, прояви на ксенофобия и език на омразата, имаме нужда от повече подобни инициативи“, посочи Екатерина Захариева в обръщението си към гостите – десетки представители на българската общественост и дипломатическия корпус. Министър Захариева изрази радостта си от налагането на традицията за подобна вечеря, организирана от МВнР, и направи равносметка на начинанието. „Година след като се събрахме за пръв път отново всички заедно, България вече е пълноправен член на Международния алианс за възпоменание на Холокоста. Това показва, че нашето правителство, народ и общество избраха да се наредят сред онези страни, които се опълчват на омразата, расизма и ксенофобията“, каза тя. „Ние сме решени да учим децата си на история, за да може черните страници в нея никога да не се повторят“, подчерта министър Захариева. „Нека помним, не забравяме и бъдем толерантни“, пожела в заключение Екатерина Захариева. В обръщението си към гостите председателят на Организацията на евреите в България „Шалом“ Александър Оскар благодари на министерството на външните работи, лично на министър Захариева и на заместник-министър Георг Георгиев, който е национален координатор за борбата с антисемитизма. „Ако досега борбата с езика на омразата и антисемитизма беше дело само на еврейската общност, днес МВнР, министър Захариева, Георг Георгиев, българската дипломация и държавата обединиха усилията си“, каза Оскар и призова „да отстояваме своите демократични ценности“. Инициативата на министъра на външните работи събра на ритуалната трапеза представители на еврейската общност у нас, главния мюфтия на България, представител на Католическата църква, посланици на държави членки в Международния алианс за възпоменание на Холокоста, български дипломати, членове на законодателната власт и представители на еврейските общности от западнобалкански държави.", "date": "2019.04.23", "title": "Захариева: България и българите се опълчиха на омразата, расизма и ксенофобията"}
{"url": "https://www.24chasa.bg/novini/article/7418159", "text": "Духовният глава на Руската православна църква, Московският патриарх Кирил, поздрави Володимир Зеленски по случай избирането му за президент на Украйна, предаде ДПА. В изявление патриарх Кирил изрази надеждата, че Зеленски ще прекрати \"дискриминацията над украинските православни християни\", чиято църква продължава да е лоялна към Московската патриаршия. Досегашният украински президент Петро Порошенко благоприятства създаването на независима Украинска православна църква чрез обединяване на отделни църкви с цел да сложи край на над 350 години руски религиозен контрол, отбелязва ДПА. Това решение на украинските власти обаче беше бойкотирано от най-голямата православна църква в Украйна, предаде БТА. Посланието на Кирил е първото руско официално поздравление към актьора Зеленски, който е от еврейски произход. Руски политици все още не са коментирали изборната му победа. Председателят на Европейския съвет Доналд Туск проведе първия си телефонен разговор с избрания за президент на Украйна Володимир Зеленски и обяви намерението си да се срещне с него през юли в Брюксел, предаде ТАСС. \"Първият полезен телефонен разговор с избрания за президент на Украйна Володимир Зеленски се състоя. Аз го уверих в твърдата подкрепа за Украйна. Очаквам плодотворно сътрудничество на предстоящата среща на върха между ЕС и Украйна през юли\", написа Туск в \"Туитър\". Той проведе и последен телефонен разговор с досегашния президент Петро Порошенко и му благодари за работата му за благото на демокрацията. \"След пет години ползотворно сътрудничество разговарях и с Петро Порошенко. Оспорваните, честни и справедливи избори и мирното предаване на властта са най-доброто доказателство за напредъка на Украйна към демокрацията\", похвали той досегашния президент. Зеленски е събрал 73,22 процента от гласовете на втория тур на президентските избори в Украйна. Тези данни бяха обявени днес от Централната избирателна комисия след обработването на 100 процента от електронните протоколи на районните избирателни комисии. Според предоставената информация противникът му - досегашният президент Петро Порошенко - е спечелил 24,45 на от гласовете. Според ЦИК над 13,5 милиона души са гласували за Зеленски и повече от 4,5 милиона за Порошенко. Вторият тур на президентските избори в Украйна се проведе на 21 април. Встъпването в длъжност на новоизбрания президент трябва да е не по-късно от 31 май. Германският канцлер Ангела Меркел проведе също телефонен разговор със Зеленски, съобщи говорителката на германското правителство Улрике Демер. \"Канцлерът подчерта, че в бъдеще федералното правителство активно ще подпомага Украйна по пътя на реформите и ще подкрепя правото й на суверенитет и на териториална цялост\", каза Демер.", "date": "2019.04.23", "title": "Московският патриарх Кирил поздрави новия украински президент Володимир Зеленски"}
{"url": "https://www.24chasa.bg/novini/article/7418062", "text": "Учителите ще възпитават децата на патриотизъм, доброволчество, благотворителност и толерантност. Това са част от 16-те цели, които Министерството на образованието и науката е заложило в проекта за стратегия за възпитателната работа в образователните институции (2019 - 2030 г.). С документа експертите искат да постигнат формиране на личностни качества, ценности, нагласи и мотиви, които да подпомогнат пълноценното развитие на детето. Проектът беше представен пред началниците на регионалните управления на образованието, учители, директори, неправителствени, професионални организации и родители в Центъра за подготовка на ученици за олимпиади вчера. Сред целите е формиране на национална идентичност чрез уважение на историята, традициите и обичаите ни. Идеята е децата да изпитват национално самочувствие и гордост. Учениците трябва да придобият качества, които да им помогнат да си изберат професия. Според експертите от МОН полезно за децата е също да стават доброволци, да се включват в дейности, свързани с екологията. Задължително е да проявяват толерантност и уважение към правата на хората с увреждания. Важно за подрастващите е също да придобият умения за разрешаване на конфликти по ефективен и неагресивен начин, или т.нар. soft skills. Учениците трябва да усетят европейската си идентичност, както и да изпитват уважение към националните, европейските и световните културни ценности и традиции. Те трябва да са дисциплинирани на улицата и да изпитват нетолерантност към корупцията в обществото, предвижда още документът. Според авторите ключово условие за осъществяване на успешна работа в училище е ефективното взаимодействие със семейството. За целта са необходими взаимно уважение и доверие между тях. Родителите могат да влизат в часа на класа и да присъстват на извънкласни занимания, празници, състезания, конкурси и каузи. Когато родителите нямат достатъчно време, учителите ще оказват по-голяма подкрепа. Имаме нужда да говорим за възпитанието. Имаме нужда да говорим за бъдещето на нашите деца, каза на представянето министърът на образованието Красимир Вълчев. Той припомни, че в началото на годината проучване показва, че над 2/3 от българите очакват от училището, освен да образова, и да възпитава. “Всички гледаме чуждестранни филми, в които местната общност се събира в училището, местната общност подкрепя училището си Това, което се случва в по-малките населени места, е точно това. Големият проблем е, че урбанизираната среда допълнително ограничава възможностите на училището да влияе върху публичната и медийната среда”. Това каза доц. Антоний Гълъбов от департамент “Политически науки” на Нов български университет, който модерира дискусията. Не може една страна да бъде просперираща, ако няма силна образователна система, каза Асим Адемов, евродепутат от ГЕРБ. Според него не е достатъчно ученикът да е научил, че 2+2=4 и Еверест е най-високият връх на Земята. Ние трябва да ги възпитаваме в общочовешки ценности като толерантност, уважение, в дух на родолюбие, в дух на уважение към нашите традиции, каза още Адемов. Самият той е инициатор на четири кампании, които имат за цел да приобщят родителите към училището. Призна, че по-лесно това се случва в малките населени места. “Трябва да повишаваме педагогическия капацитет на семейството - да създава най-добра, позитивна среда за развитието на детето. Това е сериозен проблем, който затруднява училището в компенсирането на възпитателните мерки”, каза Радостина Новакова, шеф на дирекция “Квалификация и кариерно развитие”, която представи проекта на стратегия. “Имаме един завършен документ. Възпитанието е най-важно, с което трябва първо да започнем. Може да обърнем парадигмата. Добродетелта в душата и сърцето трябва да се възпитава, за да излезе навън. които дава образователната система”, коментира лидерът на Синдиката на българските учители към КНСБ Янка Такева. Според нея възпитанието е първа основа за мотивация на младия човек. “Когато има проблем, човек, който не може да пророни една сълза, какво искаме от този човек?!”, попита Янка Такева, която допълни, че синдикатът на учителите е ревностен защитник на новата стратегия. Имаме нужда от стратегията, от различни теми и партньорство. Длъжни сме да положим усилия и да успеем, каза в края на дискусията образователният министър. “Ако влезем в спиралата на конфронтация, никога няма да постигнем съгласие.” Участниците в дискусията се обединиха, че стратегия е нужна. Откроиха и няколко ключови момента - работа на учителите с родителите, участие на родителите в училищния живот. С тази стратегия искаме да провокираме разговор относно възпитателната функция, разговор относно партньорството между образователните институции и семейството. Имаме нужда от усилване на възпитателната функция, имаме нужда от такова партньорство. Основно следствие от стратегията ще бъде да провокираме такъв разговор на местно ниво. Имаме нужда от относително съгласие по отношение на това в какво трябва да възпитаваме децата си, но това съгласие не трябва да бъде наложено. То трябва да бъде постигнато в училищните общности. Фокусираме вниманието върху възпитателната функция. Търсим най-подходящите инструменти. Имаме относителен консенсус по отношение на целите на възпитателната функция, за това в какво трябва да възпитаме децата си. Сега фокусът е върху взаимодействието най-вече между родителите и учителите и върху инструментите, с които може да усилим тази функция. С учителите и родителите имаме обща мисия - да направим децата по-добри, по-можещи, по-образовани, и трябва да намерим начин да положим усилия и двете страни да го направим. Инструментът за възпитателната компонента в образованието е самият учител. Задачата на училището е да насити образователната среда със сполучливи образци на зрели възрастни хора, сред които учениците да изберат на кого искат да приличат. Това не е въпрос на електронна платформа, на показалка или на учебник, а е въпрос на това да присъстваш с идентичността си на знаещ човек сред младите и да се противопоставиш на всички останали образци, които доста агресивно ни предлага развлекателната индустрия като например раппевец. В този смисъл има голям напредък, защото преди 20 години беше напълно невъзможно да се противопостави идеята за образован човек на идеята за мутрата, докато сега нещата са се развили много и че реално цивилизацията започна да си връща територия в образованието. Това е процес, който сигурно ще бъде подкрепен политически. Политиката в момента през министерството ангажира училището с възпитателна задача.", "date": "2019.04.23", "title": "Училището ще възпитава децата на 16 ценности, нагласи и умения"}
{"url": "https://www.24chasa.bg/novini/article/7418176", "text": "Бившият американски вицепрезидент Джо Байдън планира да обяви в четвъртък, че се включва в надпреварата за президентската номинация на Демократическата партия на САЩ за изборите догодина, предадоха световните агенции, като се позоваха на Си Ен Ен и Ен Би Си Нюз. Байдън, който е дългогодишен сенатор и беше осем години вицепрезидент на Барак Обама, ще се присъедини към близо 20 кандидати за демократическата президентска номинация. От месеци имаше спекулации, че той ще се включи в надпреварата, предаде БТА. Идният понеделник Байдън ще се срещне със синдикални работници в Питсбърг, ключов район за изборите в щата Пенсилвания, който подкрепи Тръмп през 2016 г., съобщава репортер на Ен Би Си. В идните седмици Байдън ще посети и четири щата, в които се провеждат най-напред първичните избори - Айова, Ню Хемпшър, Южна Каролина и Невада.", "date": "2019.04.23", "title": "Си Ен Ен: Байдън обявява в четвъртък, че се включва в кандидат-президентската надпревара"}
{"url": "https://www.24chasa.bg/novini/article/7418192", "text": "Археолози откриха гробница от гръко-римската епоха, изсечена в скали в египетския град Асуан, съобщи ДПА. Йероглифният текст на дървения ковчег в гробницата разкри името на човека, погребан в нея - Тидж, каза генералният секретар на Висшия съвет за античните ценности Мустафа Уазири. Стълбите в гробницата водят към камера, в която в скалата е изсечено легло за ковчега. В друга камара са намерени мумии, но състоянието им е лошо. Намерени са и две погребални златни маски и две малки статуи, предаде БТА. Египетските власти се надяват археологическите находки да съживят туризма, който пострада много от размириците след въстанието през 2011 г.", "date": "2019.04.23", "title": "Археолози откриха гробница от гръко-римската епоха в Египет"}
{"url": "https://www.24chasa.bg/novini/article/7417987", "text": "Мъжът, задържан за побоя над възрастна жена в столичния квартал \"Толстой\", остава за постоянно в ареста, реши софийският градски съд, съобщи Жената беше нападната преди десет дни пред дома си. Съседите им твърдят, че мъжът често проявявал агресия, а като малък е бил подложен на тормоз. След нападението жената е решила да се изнесе от дома си. Мъжът е задържан и преди за нанасяне на телесна повреда, но е реабилитиран. \"Досега се държах, но сега вече започвам да изпитвам ужас… Жал ми е. Тъкмо се сдобихме с апартамент, може да е малък, но си го подредихме хубаво, и сега не знаем какво да правим. Страхуваме се и най-вече и за децата…\", казва пострадалата жена", "date": "2019.04.23", "title": "Мъжът, пребил възрастна съседка в София, остава за постоянно в ареста"}
{"url": "https://www.24chasa.bg/novini/article/7417985", "text": "Основната опозиционна Народнорепубликанска партия /НРП/ е внесла в парламента искане за парламентарно разследване на нападението срещу нейния лидер Кемал Кълъчдароглу по време на погребална церемония на турски войник в неделя, съобщава в.\"Хюриет дейлин нюз\". Кълъчдароглу бе нападнат в неделя от голяма група мъже в град Чубук /окръг Анкара/. Той бе атакуван от разгневена тълпа по време на погребална церемония на турски войник, убит в сблъсъци с признатата за терористична организация Кюрдската работническа партия /ПКК/. Телохранителите на лидера на НРП, който бе ударен с юмруци в лицето, успяха да го отведат в безопасност. Девет души бяха задържани в рамките на разследването на нападението. Трима от заподозерните бяха освободени по-късно, а петима бяха освободени, като бяха поставени под съдебен контрол. Само един от заподозрените - Осман Саръгюн, който удари Кълъчдароглу с юмруци в лицето, остава в ареста. След нападението Саръгюн бе отстранен от ПСР, на която бе член. В искане, внесено днес в парламента, заместник-председателите на парламентарната група на партията определят нападението като преднамерен опит да се предизвикат местните жители, присъствали на погребението, да извършат насилие срещу Кълъчдароглу. В искането за парламентарно разследване се посочва, че са били отправяни дори призиви да бъде подпалена къщата, в която намери убежище Кълъчдароглу. Ръководителите на партията критикуват закъснялата намеса на силите на реда при инцидента. Първоначалната реакция на министъра на вътрешните работи Сюлейман Сойлу в отговор на инцидента събуди опасения, че разследването на властите няма да разкрие кой е планирал нападението срещу Кълъчдароглу и накара НРП да внесе искане за парламентарно разследване на случая, отбелязва вестникът. Министърът на вътрешните работи Сойлу посочи, че нападението срещу Кълъчдароглу не е било планирано и не става въпрос за провокация.", "date": "2019.04.23", "title": "Внесоха искане за парламентарно разследване на атаката срещу Кълъчдароглу"}
{"url": "https://www.24chasa.bg/novini/article/7418014", "text": "Британският премиер Тереза Мей каза днес пред основните си министри, че преговорите с опозиционната Лейбъристка партия за постигане на напредък по въпроса за Брекзит са сериозни, но трудни в някои области. Това заяви днес говорителят й, цитиран от Ройтерс. Говорителят на Мей каза, че няма определен времеви срок за края на преговорите с лейбъристите, но добави, че премиерът е заявила пред кабинета си и че е нужно спешно да бъде постигнат напредък, за да може да се осъществи Брекзит, предаде БТА.", "date": "2019.04.23", "title": "Тереза Мей: Разговорите с лейбъристите за Брекзит са сериозни, но трудни"}
{"url": "https://www.24chasa.bg/novini/article/7418083", "text": "Пред централата на Европейската организация за ядрени изследвания /ЦЕРН/ в Женева днес тържествено бе издигнато знамето на Сърбия, с което тя бе официално призната за пълноправен член на организацията, предаде Танюг. Сръбският премиер Ана Бърнабич, която присъства на церемонията, заяви, че членството в тази престижна институция е много важно за Сърбия, която се опитва да изгради общество и икономика, базиращи се на знанието, иновациите и технологиите. Тя припомни, че Югославия е била една от 12-те страни основателки на ЦЕРН, предаде БТА. Европейската организация за ядрени изследвания ЦЕРН прие Сърбия за своя 23-та членка на 24 март, а с днешната церемония с издигането на сръбското знаме бе потвърдено приемането й. Сега, като държава членка, Сърбия ще има право на глас в Съвета на ЦЕРН, който взема най-важните решения. Членството ще открие и възможности за работа на сръбски специалисти в ЦЕРН, както и за участие на сръбската индустрия в търгове на организацията.", "date": "2019.04.23", "title": "Пред ЦЕРН издигнаха знамето на новоприетата членка Сърбия"}
{"url": "https://www.24chasa.bg/novini/article/7418118", "text": "Германската актриса Ханелоре Елснер, чиято филмова и телевизионна кариера продължава шест десетилетия, почина на 76-годишна възраст, предаде ДПА. Елснер е починала в неделя на католическия Великден след кратко боледуване, след като й е поставена тежка диагноза, предаде БТА. Елснер е родена на 26 юли 1942 година. Тя е една от най-известните германски актриси от епохата след Втората световна война. \"Ханелоре Елснер придава облик на германското кино и телевизия като никой друг,\" каза Мартин Московиц - директор на германската продуцентска и филмова компания \"Константин филм\".", "date": "2019.04.23", "title": "Почина германската актриса Ханелоре Елснер"}
{"url": "https://www.24chasa.bg/novini/article/7418124", "text": "Президентът на Шри Ланка Маитхрипала Сирисена днес каза, че ще преструктурира в идните седмици напълно полицията и силите за сигурност и че вероятно до 24 часа ще смени началниците в отбранителния сектор, предаде Ройтерс. Тези обещания бяха дадени от държавния глава в телевизионно обръщение към нацията, два дни след терористичните атентати на Великден, предаде БТА. \"Агентите от службите за сигурност, които са получили разузнавателна информация от чужда държава, не са я споделили с мен. Съответните действия ще бъдат предприети. Реших да взема твърди мерки спрямо тези агенти\", каза президентът. Министър-председателят на Шри Ланка Ранил Викремесингхе пък предупреди днес, че няколко заподозрени във връзка със серията от експлозии все още се издирват и че те може би носят експлозиви, предаде ДПА. Силите на реда и полицията претърсват столицата Коломбо за ван и камион, пълни с експлозиви, за които се говори в доклад на разузнаването. Полицията е проверила редица мотоциклети, коли, изоставени багажи и редица места. Във връзка с атентатите досега са задържани 24 души и бяха претърсени 20 жилища.", "date": "2019.04.23", "title": "Президентът на Шри Ланка обеща пълно преструктуриране на полицията"}
{"url": "https://www.24chasa.bg/novini/article/7418132", "text": "Голям облак пясък от Сахара засипва Хърватия и прогнозираният на места дъжд ще бъде мръсен, защото в него ще има сахарски пясък, съобщи хърватският сайт \"Индекс\". Въздухът ще бъде мръсен почти през цялата седмица, предупреждават хърватските метеоролози, предаде БТА. \"Това, което при нас всъщност се наблюдава, е че автомобилите често са мръсни. Това се случва по-често на адриатическото крайбрежие, в Далмация, и по-рядко във вътрешността на страната\", каза метеорологът Дарио Бързоя. \"Тъй като това са много кратки епизоди, те не създават някакви здравни проблеми\", добави той.", "date": "2019.04.23", "title": "Голям облак пясък \nот Сахара \nзасипва Хърватия"}
{"url": "https://www.24chasa.bg/novini/article/7418059", "text": "Най-големият университет в страната - Университетът за национално и световно стопанство (УНСС), е пред фалит. Причината са неплатени задължения към фирмата, която строи новия корпус. От университета водят спор с държавата кой трябва да плати. За новата сграда УНСС печели проект за 4,5 млн. лв. по Оперативна програма “Региони в растеж”. Допълнителни 7,5 млн. лв. трябва да се осигурят от две министерства - на финансите и на образованието. Държавата обаче не дава парите и проектът е замразен през 2018 г. На 16 април 2019 г. изпълнителят на проекта отправя покана за доброволно изпълнение на текущите задължения към УНСС. “Нещо повече – има риск сметките на университета да бъдат запорирани, което ще доведе до спиране на изплащането на стипендиите и помощите на студентите и докторантите, на заплатите на преподавателите и служителите”, се казва в писмо на УНСС. Те настояват веднага да им осигурят необходимите 10,3 млн. лв., за да бъде завършен и оборудван учебният корпус и да не се стигне до фактическа неплатежоспособност. В противен случай ще бъдат загубени 4,5 млн. лв. европейска безвъзмездна помощ, казват още от УНСС. Според финансовото министерство обаче средствата от 7,5 млн. лв. ще се платят едва след усвояване на ресурса по оперативната програма. “Към настоящия момент предвидените в проекта 4,5 млн. лв. по ОПРР не са усвоени и считаме, че средства от държавния бюджет следва да бъдат предоставени след пълното усвояване на безвъзмездната финансова помощ”, се казва в становището на Министерството на финансите. То отказва да покрие парите към сключено допълнително споразумение към основния договор за 1,2 млн. лв. с фирмата изпълнител ГВ 2016 ДЗЗД. От министерството няма да дадат и исканите 1,5 млн. лв. за обзавеждане и оборудване на учебните помещения. Освен това в УНСС ще се прати финансова инспекция, за да провери обществената поръчка. “Доколкото знам, спорът е дали първо трябва да се усвоят средствата по оперативната програма и след това да се предоставят средства от бюджета, или обратното”, коментира образователният министър Красимир Вълчев. В бюджета на МОН няма такива средства и не може да помогне на проф. Стати Статев, обясни той. ", "date": "2019.04.23", "title": "УНСС пред фалит! Спори с правителството  кой трябва да плати новия корпус (обзор)"}
{"url": "https://www.24chasa.bg/novini/article/7417842", "text": "Кандидатката за президент на Северна Македония Гордана Силяновска призова Беджет Пацоли да не се меси в президентските избори, след като косовският външен министър призова албанците в Северна Македония да гласуват на втория кръг на изборите за съперника й Стево Пендаровски, съобщава информационният сайт Фактор, цитиран от БТА. \"Нямам нищо против добросъседските отношения, но това изявление е необичайно през призмата на принципите на ООН за ненамеса във вътрешните работи. Гражданите албанци знаят на кого да поверят гласа си. С въздържанието си те показаха, че не се възприемат като обекти за политически пазарлъци. Аз лично никога не съм правила разлика между студенти албанци и студенти македонци, приятели албанци и приятели македонци. Приписват ми квалификации на албанофоб. Това е обидно и неоснователно. Открито заявявам, че в ЕС се отива само с безпощадна битка с корупцията, престъпността и непотизма. Полза от такъв модел ще имат и младите, и по-възрастните. Резултатите от битката с всички тези процеси ги няма. Няма да получим начало на преговори. Необходими са европейски процеси, а не клетви\", каза Силяновска. Тя каза за управляващите, че за 18 месеца са загубили 200 000 гласа, което според нея означава неминуемо поражение на следващите парламентарни избори. Тя остава на позицията, че \"рибата се вмирисва от главата\", както каза по-рано за СДСМ, и поиска оставка от премиера Зоран Заев. \"Законите се отнасят и за изпълняващите държавните функции, но не видяхме такова нещо досега\", подчерта Силяновска. Тя обяви, че ще се срещне и с членове на движението \"Бойкотирам\", за да ги убеди да гласуват за нея на втория кръг на изборите на 5 май.", "date": "2019.04.23", "title": "Гордана Силяновска: Косово да не се меси в президентските избори в Северна Македония"}
{"url": "https://www.24chasa.bg/novini/article/7417860", "text": "І. МЕТЕОРОЛОГИЧНА ОБСТАНОВКА: На 24.04.2019 г. ще бъде предимно слънчево с повече облаци сутринта над източните, а след обяд над планинските райони, но почти без валеж. Ще духа слаб източен вятър. Дневните температури отново бързо ще се повишат и максималните ще са между 18° и 23°, по-ниски ще останат по Черноморието 13°-15°, в София около 21°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: Целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: До 31.07.2019 г. движението от км 11+530 до км 16+560 се осъществява двупосочно в платното посока София поради ремонтно – възстановителни дейности на виадукти при км 13+140 и км 15+940. Движението. През празничните и почивни дни се въвежда реверсивно движение както следва: - В деня преди празничния или почивен ден се обособяват две ленти в посока Бургас и една в посока София. - За последния почивен или празничен ден се обособяват две ленти в посока София и една в посока Бургас. До 30.06.2019 г. движението от км 18+530 до км 23+330 се осъществява двупосочно в платното посока София поради ремонтно – възстановителни дейности на виадукт при км 20+840. Движението. През празничните и почивни дни се въвежда реверсивно движение както следва: - В деня преди празничния или почивен ден се обособяват две ленти в посока Бургас и една в посока София. - За последния почивен или празничен ден се обособяват две ленти в посока София и една в посока Бургас. До 31.05.2019 г. движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. До 31.05.2019 г. движението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. На 24.04.2019 г. движението в тунел „Траянови врата“ се осъществява двупосочно в тръбата за Бургас поради почистване на пътната настилка в тръбата за София. Област Пазарджик: До 31.05.2019 г. движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в платното посока София, поради ремонтни дейности на платното посока Бургас. Почасовите ограничения са следните: • от 10 часа всеки понеделник до 13 часа всеки петък се обособяват по една лента за движение в двете посоки; • от 13 часа всеки петък до 17 часа всяка събота се обособяват две ленти за движение в посока Бургас и една лента за движение в посока София; • от 17 часа всяка събота до 10 часа всеки понеделник се обособяват една лента за движение в посока Бургас и две ленти за движение в посока София. Часовият диапазон на реверсивното движение може да се променя при необходимост. Алтернативни маршрути: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ „Тракия“; пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“; пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. На 24.04.2019 г. движението от км 57+600 до км 57+800 посока Бургас се осъществява само в изпреварващата лента поради ремонтни дейности на асфалтовата настилка. Област Стара Загора: До 30.09.2019 г. движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки за осигуряване безопасността на движението поради неравности на пътната настилка. На 24.04.2019 г. движението от км 196+000 до км 197+300 в посока Бургас се осъществява само в изпреварващата лента поради ремонтни дейности на асфалтовата настилка в активната лента. АМ „Хемус“: Област София: Движението при Потоп от км 18+230 до км 20+620 се осъществява двупосочно в платното посока София поради ремонтно-възстановителни дейности на виадукт при км 19+270. През празничните и почивни дни се въвежда реверсивно движение както следва: - В деня преди празничния или почивен ден се обособяват две ленти в посока Варна и една в посока София; - За последния почивен или празничен ден се обособяват две ленти в посока София и една в посока Варна. При благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности до 15.12.2019 г. До 31.05.2019 г. движението на МПС над 12 тона е ограничено в участъка от км 30+260 до км 35+450 /от п.в. „Витинска река“ до служебна пътна връзка/ само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Автомобилите до 12 тона в двете посоки и трафикът на товарните превозни средства над 12 тона в посока Варна от км 31+996 до км 33+780 осъществява двупосочно в платното в посока Варна, като са обособени по една лента в посока София и в посока Варна поради ремонтно-възстановителни дейности на виaдукт при км 33+600 и тунел „Витиня“ /лявата тръба в посока София/ до 28.05.2019 г.; Движението от км 33+960 до км 40+310 се осъществява двупосочно в платното посока София поради ремонтно-възстановителни дейности на виадукти при км 36+450 /Коренишки дол/ и при км 37+920 до 28.05.2019 г.; До 31.05.2019 г. движението от км 48+800 до км 53+690 се осъществява двупосочно в платното за София поради ремонтни дейности по виадукт при км 51+360. Област Варна: До 24.05.2019 г. движението в участъка Неофит Рилски – Девня от км 389+717 до км 400+100 се осъществява двупосочно в платното в посока Варна поради ремонтни дейности. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Движението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности до 24.05.2019 г. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. АМ „Марица“: няма ограничения. АМ „Черно море“: Oбласт Варна: До 07.05.2019 г. движението по виадукт „Звездица\" от км 2+511 до км 2+911 се осъществява в платното в посока Бургас. Прехвърлянето на движението е при км 2+329 и обратно при км 3+138 като се използват съществуващите преходи в разделителната ивица. АМ „Струма“: Област Перник: Движението от км 28+353 до км 35+252 се осъществява двупосочно в платното в посока Благоевград поради аварийно-възстановителни дейности до 25.04.2019 г. Шофьорите да се движат с повишено внимание и съобразена скорост, спазвайки пътната сигнализация. Организацията на движение е сигнализирана с пътни знаци. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС - целогодишно; - „Златишки“ - затворен за всички МПС - целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС. Поради обрушване на скатове и почистване на паднали скални маси на територията на Област Пловдив ще бъде ограничавано движението но всички МПС на интервали от около 2 часа в часовия диапазон от 8 ч до 18 ч. Водачите изчакват на място. Алтернативният маршрут е през проход „Шипка“. Ограничението е в сила за периода 24 - 25.04.2019 г.; на 30.04.2019 г.; и в периодите 02 - 03.05.2019 г.; 07- 10.05.2019 г.; 13 - 17.05.2019 г.; 20 - 21.05.2019 г.; - „Вратник“ - забранен за МПС над 10 т - целогодишно; - „Дюлински“ - забранен за МПС над 3,5 т - целогодишно; - „Пампорово“ - забранен за МПС над 3,5 т; - „Петрохан“ - забранен за МПС над 12 т, както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т - целогодишно; - „Шипка“ – целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Благоевград: Движението по път I-1 Благоевград – Кресна в участъка от гр. Благоевград до отклонение за с. Стара Кресна от км 360+000 до км 392+500 се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г. Област Монтана: Движението в участъка с. Белотинци – Монтана от км 73+542 до км 102+000 се осъществява в едната лента поради почистване на пътното платно от инертни материали. Движението се регулира от сигналисти на място. Срок до 30.04.2019 г. Движението в участъка с. Белотинци – с. Краводер от км 73+542 до км 125+450 се осъществява в една лента поради възстановяване на ограничителни системи /мантинели/. Движението се регулира от сигналисти на място. Срок до 30.04.2019 г. Област София: Въвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г. Движението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. Въвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Движението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; Движението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; Движението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; Движението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; - път І-2 Граница Румъния-Русе-Цар Калоян-Разград-Шумен-Девня-Варна: Област Русе: Движението по „Дунав мост 1“ се осъществява в една лента от км 0+000 до км 1+057 поради ремонтни дейности на асфалтовата настилка на мостовото съоръжение. Движението се регулира от сигналисти. Въведено е ограничение на скоростта до 20 км/ч. Срок до 25.04.2019 г. Движението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; Област Разград: Движението в участъка Цар Калоян – Езерче от км 39+500 до км 47+200 се осъществява с повишено внимание поради извършване на частични ремонти дейности на асфалтовата настилка. Движението в работния участък се регулира с временна сигнализация, както и от сигналисти. Срок до 25.04.2019 г. Област Шумен: Движението по път I-2 между Нови Пазар и Зайчино ореше от км 138+103 до км 146+760 се осъществява в една лента поради облицоване на канавки и частични ремонтни дейности на асфалтовата настилка. Срок до 30.04.2019 г. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Ловеч: Движението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 10.05.2019 г. Движението в участъка Сопот – Севлиево от км 24+000 до км 69+832 се осъществява с повишено внимание поради частични ремонтни дейности на асфалтовата настилка. Водачите да се движат със съобразена скорост. Срок до 25.04.2019г. Област Търговище: Движението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; Движението по път В. Търново – Габрово от км 116+000 до км 131+000 се осъществява с повишено внимание поради изсичане на храсти. Регулира се с пътни знаци. Срок до 25.04.2019 г. Област Кърджали: Движението по път Хасково – Кърджали в участъка граница с област Хасково – с. Калинка от км 319+000 до км 336+000 се осъществява с повишено внимание поради извършване на частични ремонтни дейности на асфалтовата настилка. Движението е сигнализирано с пътни знаци и сигналисти. Срок до 30.04.2019 г.; Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движението в участъка Драгомирово – Прибой от км 44 до км 60 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 25.04.2019 г. Област Пловдив: Движението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 03.05.2019 г. Област Сливен: Движението в района на с. Калояново от км 102+000 до км 105+000 се извършва с повишено внимание поради полагане на хоризонтална маркировка. Участъкът е сигнализиран с пътни знаци. Срок до 25.04.2019 г. Област Бургас: Движението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. Движението в участъка Искра – Венец от км 433+500 до км 400+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъка се регулира от пътни знаци. Срок до 30.04.2019 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: Движението по път Силистра – граница Област Шумен от км 0+000 до км 56+120 се осъществява в една лента с повишено внимание на определени участъци поради полагане на хоризонтална маркировка. Движението се регулира със знаци и конуси. Срок до 07.05.2019 г. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2020 г.; Област Бургас: Движението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. Движението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 14.05.2019 г.; Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 30.04.2019 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Движението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 30.04.2019 г. Движението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч. Движението се регулира с пътни знаци. Срок до 09.05.2019 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Път III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Обходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. Път III- 108: Движението по път III-108 АМ Струма – Петрич в участъка АМ „Струма“ – с. Рибник от км 0+000 до км 2+500 е ограничено за всички МПС поради извършване на ремонтни дейности по възстановяване и укрепване на мостово съоръжение над р. Струма. Обходни маршрути: Посока София – Петрич: АМ „Струма“ до пътна връзка за с. Марикостиново, по общински път в с. Марикостиново до кръстовището с път III – 198 за Петрич. Посока Петрич – София: по път III-108 до отклонение за с. Рибник, по път III-1082 Рибник – Лебница – Струма – Вълково – Драката до пътен възел „Струмяни“ на АМ „Струма“. Срок до 24.04 2019 г. Ремонтни дейности: Път ІІ-19: Движението по път IІ-19 Симитли – Разлог в участъка от гр. Симитли до проход „Предел“ от км 0+000 до км 21+400 се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г.; Път ІІІ-106: Движението по път IІІ-106 Благоевград – ГКПП „Станке Лисичково“ от км 0+000 до км 24+000 се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: Път II-79: Движението по път II-79 Средец – Бургас от км 88+112 до км 89+598 в урбанизираната територия на гр Бургас от кръстовище с ул. „Александър „Коджакафалията” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 30.04.2019 г.; Път II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; Път III-208: Движението по път III-208 Добромир – Руен от км 51+100 до км 82+700 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.04.2019 г. Път III-208: Движението по път III-208 Добромир – Айтос от км 51+100 до км 92+000 се осъществява в една лента поради почистване на банкети. Участъкът е сигнализиран с пътни знаци. Срок до 30.04.2019 г.; Път III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; Път III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; Път III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; Път III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; Път III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; Път III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. Път ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г. ОПУ-Варна: Временно са въведени следните ограничения за движение на МПС: Път III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. Ремонтни дейности: Път II-27: Движението по път II-27 Стефан Караджа – Близнаци от км 33+100 до км 42+400 се осъществява с повишено внимание поради частични ремонтни дейности на асфалтовата настилка. Движението се осъществява съобразно създадената организация. Срок до 25.04.2019 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.08.2019 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; Ремонтни дейности: Път III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. ОПУ-Видин: Временно са въведени следните ограничения за движение на МПС: няма ограничения. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; Ремонтни дейности: Път 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; Път 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; Път ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 30.04.2019 г.; Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 25.04.2019 г. Път II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.04.2019 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; Път III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; Път III-6224: Движението по път III-6224 Ново село – Слокощиница от км 35+000 до км 47+710 се осъществява с повишено внимание поради ремонтни дейности на асфалтовата настилка. Движението се регулира съобразно създадената организация на движение. Срок до 25.04.2019 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: Път II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. ОПУ-Ловеч: Временно са въведени следните ограничения за движение на МПС: Път ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”. Обходни маршрути за товарните автомобили над 12 т.: ? За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. ? За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. ? За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. За леките автомобили обходният маршрут е по улици през центъра на гр. Ловеч. Движението се регулира с пътни знаци. Срок 30.04.2019 г. Ремонтни дейности: Път ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; Път III-307: Движението по път III-307 Луковит – Угърчин от км 1+000 до км 26+000 се осъществява с повишено внимание поради подравняване на банкети и почистване на окопи. Водачите да се движат със съобразена скорост. Срок до 25.04.2019 г.; Път III-357: Движението по път III-357 Орешак – Дебнево в участъка от Драшкова поляна до Гумощник от км 7+800 до км 14+949 се извършва с повишено внимание поради почистване банкети и окопи. Водачите да се движат със съобразена скорост. Срок до 25.04.2019 г. Път III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; Път ІІІ-401: Движението по път ІІІ-401 Микре – Соколово от км 0+000 до км 15+540 се осъществява с повишено внимание поради частични ремонтни дейности на асфалтовата настилка. Водачите да се движат със съобразена скорост. Срок до 25.04.2019 г. Път ІІІ-402: Движението по път ІІІ-402 язовир Сопот – гара Добродан от км 6+000 до км 30+548 се осъществява с повишено внимание поради частични ремонти на асфалтовата настилка. Срок 10.05.2019 г. ОПУ-Монтана: Временно са въведени следните ограничения за движение на МПС: Път II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. Обходен маршрут: За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.; Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. Обходен маршрут: - В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; Ремонтни дейности: Път ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; Път ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; Път III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г. Път III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; Път III-162: Движението по път III-162 с. Горна Бела речка – с. Стояново от км 18+000 до км 35+000 се осъществява в една лента поради косене на храсти, кастрене на дървета, почистване на банкети и окопи. Движението се регулира от сигналисти на място. Срок до 30.04.2019 г.; Път ІІІ-815: Движението по път ІІІ-815 /старият ІІ-81/в гр. Берковица от км 73+500 до км 79+050 се осъществява в една лента поради прекилометриране. Движението се регулира от сигналисти на място. Срок до 24.04.2019 г.; Път III-1301: Движението по път III-1301 с. Фурен – с. Лехчево от км 23+600 до км 30+580 се осъществява в една лента поради косене на храсти, кастрене на дървета, почистване на банкети и окопи. Движението се регулира от сигналисти на място. Срок до 30.04.2019 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. Ремонтни дейности: Път II-84: Движението по път II-84 с. Варвара – Гара Костандово от км 14+400 до км 30+000 се извършва в една лента чрез поетапно затваряне на лява лента за движение поради почистване на изкоп под еластична ограда. Движението се регулира с пътни знаци. Срок до 25.04.2019 г. Път III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; Път III-605: Движението по път III-605 Гигинци – Габров дол от 21 до 23 км се осъществява в една лента поради машинно оформяне на земни окопи. Участъкът е сигнализиран с пътни знаци. Срок до 25.04.2019 г. Път III-623: Движението по път III-623 с. Жедна – с. Извор от км 24 до км 30 в участъка се осъществява в една лента поради машинно подравняване на банкети, оформяне на земни окопи, изсичане на храсти, в двете направления. Срок до 25.04.2019 г.; Път III-811: Движението по път III-811 Ракита – Брезник от км 31+500 до 34+000 в района на гр. Брезник се осъществява в една лента поради частични ремонтни дейности на асфалтовата настилка. Организацията на движение се регулира с пътни знаци. Срок до 25.04.2019 г.; Път III-6041: Движението по път III-6041 Жедна – Долна Диканя от км 0+000 до км 16+400 се осъществява в една лента на определени участъци поради машинно оформяне на земни окопи. Организация на движението се регулира с пътни знаци. Срок до 25.04.2019 г.; Път III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 03.05.2019 г.; Път III-6372: Движението по път III-6372 Вукан – Стайчовци – Пали лула от км 7+000 до км 10+000 се осъществява в една лента поради машинно подравняване на банкети. Движението се регулира с пътни знаци. Срок до 30.04.2019 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради СМР. Срок до 16.06.2019 г. Обходен маршрут: през уличната мрежа на Ясен. Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Ремонтни дейности: Път II-34: Движението по път II-34 Жернов – Никопол от км 41+300 до км 43+100 се осъществява с повишено внимание поради частични и довършителни ремонтни дейности и оформяне на окопи и улеи. Срок до 30.04.2019 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; Обходен маршрут: път Поповица – Садово – Кочево – Болярци. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път II-86: Движението по път II-86 Пловдив – Асеновград от км 14+860 до км 25+150 се осъществява с повишено внимание в едно платно поради ремонтни дейности. Поетапно се затварят платната за движение. Движението се осъществява в свободното платно в условията на двулентов двупосочен път при ограничаване на скоростта на движение до 40км/час и 60 км/час. Движението се регулира от сигнализация, включваща бализи в оста на платното за движение. Етапите на строителство са както следва: 1. Пълно затваряне за движение на дясно платно от гр. Пловдив до елипсовидното кръстовище за гр. Куклен и насочването му по ляво платно. 2. Пълно затваряне за движение на дясно платно от елипсовидното кръстовище за гр. Куклен до кръговото кръстовище в гр. Асеновград и насочването му по ляво платно. 3. Пълно затваряне за движение на ляво платно от кръговото кръстовище в гр. Асеновград до елипсовидното кръстовище за гр. Куклен и насочването му по дясното платно. 4. Пълно затваряне за движение на ляво платно от елипсовидното кръстовище за гр. Куклен до гр. Пловдив и насочването му по дясно платно. 5. При кръговите кръстовища за с. Крумово, за гр. Куклен, за с. Долни Воден и в началото на гр. Асеновград строителството се осъществява в условията на неотбито движение. Срок до 25.04.2019 г. Път II-86: Движението по път II-86 Асеновград – Нареченски бани се осъществява с повишено внимание поради почистване на регулата от паднали камъни. Движението се регулира с пътни знаци и сигналисти. Срок до 24.04.2019 г. ОПУ-Разград: Временно са въведени следните ограничения за движение на МПС: Ремонтни дейности: Път IІ-49: Движението по път IІ-49 Разград – Кубрат от км 37+663 до км 70+300 се осъществява с повишено внимание поради частични ремонтни дейности на асфалтовата настилка. Движението в работния участък се регулира с временна сигнализация и от сигналисти. Срок до 25.04.2019 г. Път IІІ-205: Движението по път IІІ-205 Разград – Исперих от км 18+500 до км 31+280 се осъществява с повишено внимание поради частични ремонтни дейности на асфалтовата настилка. Движението в работния участък се регулира с временна сигнализация и от сигналисти. Срок до 25.04.2019 г. Път III-702: Движението по път II-23 Пристое – Исперих от км 2+000 до км 22+125 се осъществява с повишено внимание в една лента за движение поради частични ремонти на асфалтовата настилка. Участъкът е сигнализиран с пътни знаци. Срок до 30.04.2019 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.04.2019 г.; Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г. Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2019 г. ОПУ-Силистра: Временно са въведени следните ограничения за движение на МПС: няма ограничения. Ремонтни дейности: Път ІІ-21: Движението по път ІІ-21 гр. Тутракан – с. Калипетрово от км 55+496 до км 115+432 се осъществява в една поради полагане на хоризонтална маркировка . Движението се регулира със знаци и конуси. Срок до 07.05.2019 г. Път ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. Ремонтни дейности: Път II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. Път II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019 г. Път ІІ–53: Движението по път ІІ-53 от гр. Сливен до с. Крушаре от км 126+000 до км 136+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.04.2019г. ОПУ-Смолян: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г. Път IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; Път ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. Ремонтни дейности: Път ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание, поради изпълнение на строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; Път II-81: Движението по път ІІ-81 Костинброд – Бучин проход от км 19+080 до км 22+088 се осъществява поетапно в една лента поради извършване на аварийни геоложки шурфове в светлата част на денонощието. Срок 24.04.2019 г.; ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. ОПУ-Стара Загора: Временно са въведени следните ограничения за движение на МПС: Път III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности. Обходен маршрут: по път Зетьово – Чирпан – Ценово – Целина и обратно. Срок до 15.05.2019 г.; Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; Ремонтни дейности: Път II-66: Движението по път II-66 Стара Загора – Нова Загора от км 39 +000 до км 57+000 в посока Нова Загора се извършва двупосочно в една лента поради ремонт на асфалтова настилка и профилиране на банкети. Движението в района се регулира от сигналисти и знаково стопанство. Срок до 25.04.2019 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. Ремонтни дейности: Път IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. Път IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до 30.10.2019 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; Път IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. Ремонтни дейности: Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ-Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 02.10.2019 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: Път III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. Обходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. Ремонтни дейности: Път III-5508: Движението по път III-5508 Камен връх – Стефан Караджово от км 27+000 до км 27+600 се осъществява в една лента поради фрезоване и ремонтни дейности на асфалтовата настилка. Движението се регулира с пътни знаци. Срок до 30.04.2019 г. Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 през Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.04.23", "title": "Вижте пътната обстановка в страната за утре"}
{"url": "https://www.24chasa.bg/novini/article/7417845", "text": "Днес започна покриването с брезент на катедралата \"Нотр Дам\" заради очакваните от утре нови валежи в Париж, предаде Франс прес. Има опасения, че течащата вода би могла да нанесе повреди или дори да срути части от сградата и намиращите се в нея произведения на изкуството, особено след големите количества вода, които пожарникарите използваха при гасенето на пожара от 15 април, предаде БТА. Ще се инсталира нещо като огромен \"чадър\", който да защитава сградата по време на лошите метеорологични условия, докато работниците успеят да завършат ремонтно-възстановителните дейности. Очаква се това покриване на катедралата да отнеме няколко седмици. Президентът Еманюел Макрон изрази желание катедралата \"Нотр Дам\" да бъде напълно възстановена до пет години, но според някои експерти този срок е нереално кратък. През 2024 г. Париж ще е домакин на Олимпийските игри.", "date": "2019.04.23", "title": "Покриват с брезент катедралата \"Нотр Дам\" заради очаквано нови валежи в Париж"}
{"url": "https://www.24chasa.bg/novini/article/7417874", "text": "Групировката \"Ислямска държава\" публикува в агенцията си \"Амак\" снимка на мъжа, който правителството на Шри Ланка идентифицира като организатор на нападенията, извършени на Великден и отнели живота на над 320 души, предаде Асошиейтед прес. Властите в Шри Ланка обвиниха местна радикална мюсюлманска групировка за атаката. Нейният лидер Мохамед Захран стана известен на мюсюлманските лидери преди три години заради подстрекателските си онлайн речи, предаде БТА. По-рано днес премиерът Ранил Викремесингхе каза, че властите подозират връзки с групировката, но все още водят разследване.", "date": "2019.04.23", "title": "\"Ислямска държава\" публикува снимка на предполагаемия терорист от Шри Ланка"}
{"url": "https://www.24chasa.bg/novini/article/7417852", "text": "Саудитска Арабия екзекутира 37 души, признати за виновни по обвинения, свързани с тероризъм, съобщи днес саудитското министерство на вътрешните работи, цитирано от ДПА. И 37-те екзекутирани са саудитски граждани. Те са били осъдени на смърт по такива обвинения, като изповядване на екстремистка терористична идеология, създаване на терористични клетки, нападения срещу обекти на силите за сигурност с експлозиви и убийство на неуточнен брой служители на силите за сигурност, предаде БТА. Обвиненията включват и провокиране на държавна измяна на верска основа и сътрудничество с враждебни страни с цел да се навреди на държавните интереси, се казва в изявлението, което беше цитирано от официалната Саудитска агенция по печата. Присъдите са потвърдени от Апелативния и Върховния съд, след което за изпълнението им е издаден кралски указ, допълва министерството. В изявление на ведомството се казва, че \"Саудитска Арабия няма да се поколебае да възпре всеки, който желае да навреди на сигурността и стабилността й\", посочва то. Не се уточнява как е било изпълнено смъртното наказание. За екзекуциите в Саудитска Арабия се знае, че се извършват чрез обезглавяване със сабя или чрез разстрел, понякога публично. \"Хюман райтс уоч\" заяви, че ако се съди по изявленията на министерството на вътрешните работи, кралството е екзекутирало 139 души през 2018 г., като повечето от тях са екзекутирани за предумишлено убийство и престъпления, свързани с наркотици. Трийсет и седемте екзекутирани, за които беше съобщено днес, са от Рияд, Мека, Медина и Асир, както и от населените с шиити райони на Източната провинция и провинция Касим. Самите екзекуции са изпълнени в различни части на страната, предаде Асошиейтед прес.", "date": "2019.04.23", "title": "Близо 40 екзекутирани за тероризъм в Саудитска Арабия"}
{"url": "https://www.24chasa.bg/novini/article/7417853", "text": "Една от най-известните в магистратските среди наказателни съдийки от Върховния касационен съд (ВКС) Капка Костова бе пенсионирана от Висшия съдебен съвет (ВСС). По предложение на Лозан Панов тя получи грамота и почетен знак, както и парична награда в размер на 1000 лв. за проявен висок професионализъм и за безупречно и образцово изпълнение на служебните си задължения.  Пенсионирането на Костова мина с леки противоречия. Членът на ВСС Красимир Шекерджиев, който е и зам.-шеф на Комисията по атестирането и конкурсите, поиска съдийката да бъде пенсионирана от 3 май, което е 5 дни след като навършва 65 години. Мотивът на Шекерджиев бе, че Костова е член на съдебен състав, който трябва да се произнесе по искане на тълкуване на съдебен акт, заради което магистратите са помолили ВСС за отсрочка. Делото било за обявено за решаване на 19 април. С това не се съгласи кадровикът Драгомир Кояджиков. След няколко вота обаче съдебните кадровици постигнаха компромисен вариант и Костова ще бъде пенсионирана от 2 май. Костова е съдия от 1981 г. Кариерата й започва в районния съд в Пирдоп. Правораздава в Софийския районен съд (СРС), а през 1992-1993 г. е заместник-председател на СГС. Командирована е във ВКС през 1993 г. Същата година е избрана и за шефка на СРС. Стои начело на най-големия съд у нас 11 години. За 2 г. е член на ВСС. Не довършва мандата си, тъй като подава оставка в знак на несъгласие с кадровата политика на ВСС.  Костова е и първият председател на най-голямата съдийска организация Съюзът на съдиите в България. През последните години като съдия от ВКС Костова решава заплетени наказателни дела като \"Белнейски\", \"Чеци\" и много други. ", "date": "2019.04.23", "title": "Пенсионира се върховна съдийка, решавала делата Белнейски и Чеци"}
{"url": "https://www.24chasa.bg/novini/article/7417921", "text": "Дъжд, примесен с пясъчни частици валя днес в Смолян, предаде БТА. От Метеорологичната станция на Рожен обясниха, че вероятно става дума за оцветен валеж с пясъчни частици от Сахара, който се наблюдава обичайно през пролетта в региона. На Рожен през деня е паднал лек снеговалеж. Метеорологичната станция ще обобщи утре информацията дали и в други селища от Смолянска област е наблюдаван оцветен валеж.", "date": "2019.04.23", "title": "Дъжд с частици от Сахара валя в Смолян, на Рожен - сняг"}
{"url": "https://www.24chasa.bg/novini/article/7417940", "text": "Босненската гранична полиция отхвърли днес твърдения за лошо отношение към мигранти, след като бе разпространен видеозапис, на който се виждат мигранти, задържани в клетки, предаде Ройтерс. Краткият запис бе разпространен от благотворителната организация в подкрепа на мигрантите Are You Syrious, която твърди, че го е получила от един от задържаните. Записът показва хора, държани в малки клетки, отделени една от друга с телена ограда. Мигрантите са иракчани и сред тях има пет деца, едното на три години, твърди благотворителната организация, предаде БТА. Полицията обяви, че съоръжението, показано на записа, е блок за временно задържане на нелегални мигранти, изградено със средства от ЕС. То се намира на граничен пункт Клобук, където биват задържани мигранти, влизащи от Черна гора, в очакване на депортация. Полицията на Босна и Херцеговина отрича твърденията за нехуманно отношение към мигранти на граничен пункт Клобук, се казва в изявление, цитирано от Ройтерс. Записът, който показва мигрантите сгушили се в одеяла, предизвика обществено недоволство в Босна. Полицията посочи обаче, че клетките разполагат с климатици и отопление. Босненската полиция уточни също, че мигрантите са били заловени вчера в близост до границата без документи. Те са останали във въпросното съоръжение само два часа, след което черногорската полиция ги е поела.", "date": "2019.04.23", "title": "Босненската полиция отхвърли обвинения в лошо отношение към мигранти след запис, \nпоказващ хора в клетки"}
{"url": "https://www.24chasa.bg/novini/article/7417962", "text": "Германската полиция успя да хване шест избягали коня и едно магаре, като ги догони с автобус, предаде ДПА. Животните избягали от стопанството си през нощта на Великден - в събота срещу неделя. Те препускали три километра по пътя към град Валхайм, близо до границата с Франция, предаде БТА. \"Доста атлетичните\" полицаи първоначално се опитали да ги догонят. Когато не успели, спрели минаващ пътнически автобус. С негова помощ те настигнали конете, препречили пътя им и ги заловили с още служители на реда, които пристигнали на помощ, съобщиха от полицейското управление в близкия град Аахен.", "date": "2019.04.23", "title": "Полицаи преследваха коне с автобус"}
{"url": "https://www.24chasa.bg/novini/article/7417986", "text": "С разиграване на номерца регистрираха листите си в ЦИК НФСБ и “Атака”. И двете партии заявиха един и същи час, но Валери Симеонов изпревари Волен Сидеров, което пък наложи вторият да изчака партньора си в “Обединени патриоти” да си тръгне, преди да се появи в комисията. Двамата демонстративно се избегнаха. Георги Димов от института по Балканистика на БАН и член на ръководството на движение “Русофили” ще води листата на “Атака” на евровота.Димов и следващите в листата - юристката Мариета Караджова и икономистът Христо Спасов, придружиха Волен Сидеров за регистрацията в ЦИК. Смела цел си е поставил Димов, когото от партията похвалиха, че знаел 6 езика. Ако влезе в Европарламента, той ще се бори за преразглеждане на договора за присъединяването ни към ЕС, за да получаваме повече средства от общността. В сравнение с френските си колеги българските земеделски производители получавали трохи. Отпадането на санкциите на ЕС срещу Русия е другата му цел. Сидеров попълни листата с политическо риалити - 50 кандидати, които никога не са били политици, мериха 3 седмици познания в ефира на тв “Алфа”. Зрителите подредиха цялата листа. Валери Симеонов пък лично оглави листата на партията си. “Имаме представители на доста етноси, включително на ромския на 4-а позиция”, разказа лидерът на НФСБ при регистрацията на кандидатите на “Патриоти за Валери Симеонов”. Те били патриоти прагматици за разлика от другите листи, в които са патриоти политици. “Има представители на средния и дребния бизнес, които не са професионални политици, но са доказали се в работата си”, обясни Симеонов. 13 партии и 8 коалиции регистрираха листи с кандидати до края на срока днес, съобщи пред \"24 часа\" говорителят на ЦИК Александър Андреев. Инициативните комитети с листи са 6, но на 4, сред които на тези за Николай Нанчев, Минчо Куминев и Десислава Иванчева, проверката на подписите продължава. ЦИК тегли номерата за изборите утре. С 5552 подписа поддръжниците на екскметицата на “Младост” Десислава Иванчева от инициативен комитет “Непослушните” я регистрираха като кандидат за евродепутат днес. Преди 10 дни тя бе осъдена на първа инстанция на 20 г. затвор. Докато не бъде окончателно потвърдена присъдата обаче и докато е арестант, по закон Иванчева има право да се кандидатира за ЕП. От нейния ИК искат първо тя да бъде посложена на детектора на лъжата. Заместничката Биляна Петрова, също арестант, ще е кандидат за кмет на София, съобщи пиарът им Петър Кърджилов.", "date": "2019.04.23", "title": "Волен взе русофил водач на листата, при Симеонов има ром (Обзор)"}
{"url": "https://www.24chasa.bg/novini/article/7417967", "text": "Властите в Кипър съобщиха днес, че са спрели 37 мигранти, които опитали да прекосят незаконно границата от северната турска част на острова, предаде ДПА. Кипър е разделен на две части от 1974 г. Целият остров е част от ЕС, но европейското законодателство се прилага само в Република Кипър. Самопровъзгласената Севернокипърска турска република е призната единствено от Турция, напомня агенцията. Остров Кипър, който се намира на около 170 км от Ливан и на 70 км от турския бряг, стана новият входен пункт за мигрантите, опитващи се да достигнат ЕС, отбелязва ДПА. Има информации, че каналджии вземат по 2000 евро на човек за пътуването, предаде БТА. Президентът на Кипър Никос Анастасиадис вече поиска помощ от ЕС заради пребиваващите на острова около 10 хиляди мигранти и бежанци, чийто статут още не е определен. Съгласно споразумение между Турция и ЕС, подписано през 2016 г., хората, които прекосяват Егейско море, се проверяват в приемни центрове на гръцките острови. Кипър не е част от сделката, а бежанският лагер в Кокинотримития западно от Никозия е препълнен, посочва ДПА.", "date": "2019.04.23", "title": "Бежанци и мигранти се опитват да достигнат ЕС през Република Кипър"}
{"url": "https://www.24chasa.bg/novini/article/7418146", "text": "Разследването на специалния прокурор Робърт Мълър за руската намеса в американските президентски избори през 2016 г. е навредило повече на американската демокрация, отколкото самата руска намеса. Това заяви днес Джаред Къшнър, съветник и зет на американския президент Доналд Тръмп, предаде Франс прес. \"Когато видите какво е направила Русия, че е купила няколко реклами във Фейсбук и е опитала да посее разделение, това е ужасно\", призна Къшнър на пресконференция в Ню Йорк, организирана от сп. \"Тайм\". \"Но мисля, че разследването и всички спекулации около всичко това през последните години имаха много по-сериозно въздействие върху нашата демокрация, отколкото шепа реклами по Фейсбук\", допълни той и определи разследването като \"голяма операция за отклоняване на вниманието на страната\". Къшнър веднага бе обвинен от редица наблюдатели, че омаловажава разследването на Мълър, предаде БТА. На пресконференцията Къшнър каза, че обещаният от Тръмп план за разрешаване на израело-палестинската криза, ще бъде представен в детайли след рамазана, който приключва около 4 юни, предаде Франс прес. Къшнър е начело на малък екип на Белия дом, натоварен от две години от американския президент със задачата да изготви предложение за мир между израелците и палестинците. Тръмп се зарече да успее по този въпрос, по който всичките му предшественици постигнаха неуспех. Съветникът и зет на президента съобщи още на пресконференцията, че водещи съветници на Тръмп ще му представят план за справяне с имиграцията в идните дни, предаде Ройтерс. Планът ще бъде представен на Тръмп в края на тази седмица или в началото на следващата седмица. Той ще обхваща въпросите за спиране на незаконната имиграция, предложения за имиграционна система въз основа на заслугите и качествата на имигрантите, програма за временно наета чужда работна ръка в сектора на земеделието и сезонната работа и мерки за подобряване на търговския поток, каза Къшнър.", "date": "2019.04.23", "title": "Къшнър: Разследването на Мълър навреди повече на демокрацията от самата руска намеса в изборите"}
{"url": "https://www.24chasa.bg/novini/article/7417834", "text": "Най-малко 32 души загинаха през последното денонощие в Република Южна Африка в резултат на необичайно силни дъждове, съпроводени от ураганен вятър, предаде ТАСС, като се позова на информационното интернет издание \"Нюз 24\". Според властите повечето от жертвите - 23, са регистрирани в провинция Квазулу-Натал. Силно пострадала от пороите е и провинция Северна Капска. Силните дъждове причиниха свлачища и разрушиха домове, предаде БТА. Службата за спешна помощ заяви, че спасително-издирвателните дейности продължават, а броят на жертвите може да се увеличи.", "date": "2019.04.23", "title": "Поройни дъждове отнеха живота на 32-ма в Южна Африка"}
{"url": "https://www.24chasa.bg/novini/article/7417769", "text": "Сестрата на водещия поддръжник на Брекзит Борис Джонсън се кандидатира за евродепутат от подкрепяща Европейския съюз британска партия, предаде Асошиейтед прес. Рейчъл Джонсън, която е журналист, е сред кандидатите на новосъздадената партия \"Промяна за Обединеното кралство\" на изборите за Европейски парламент. Партията е основана от бивши консерватори и лейбъристи. Великобритания ще участва в европейските избори на 23 май, защото не е напуснала ЕС, почти три години след като британските избиратели подкрепиха Брекзит на референдум, предаде БТА. Правителството иска да избегне участие на Великобритания в изборите, но това може да стане само ако депутатите ратифицират сделка за Брекзит до 22 май, което е малко вероятно. Борис Джонсън, който беше външен министър, напусна правителството миналата година, противопоставяйки се на плановете на министър-председателката Тереза Мей за запазване на близки икономически отношения с ЕС след Брекзит. Сега, когато излизането на Великобритания от ЕС е блокирано, Борис Джонсън е фаворит сред подкрепящите Брекзит консерватори да замести Мей като партиен лидер.", "date": "2019.04.23", "title": "Сестрата на Борис Джонсън е кандидат за евродепутат от проевропейска партия"}
{"url": "https://www.24chasa.bg/novini/article/7417751", "text": "Пощенска банка и глобалната мрежа Endeavor ще подкрепят български фирми, които искат да развиват бизнеса си на световно ниво. Те ще бъдат включени в 4-месечната програма Dare to Scale, която е първата по рода си у нас. В проекта участват и “Скейл Фокус” и агенцията за малките и средните предприятия. За програмата може да кандидатстват предприемачи, които имат вече доказан продукт или услуга на пазара, да са реализирали оборот от поне 200 хил. лв. за 2018 г. и бизнесът им да e с потенциал за глобален растеж. Ще бъдат избрани от 5 до 10 участници, които от септември до декември ще преминат през специализирани обучения.  Програмата ще се реализира от септември до декември тази година и в нея могат да се включат компании, без значение от областта, в която оперират. Кандидатстването е отворено до 10 май. Интервютата ще се провеждат от 20 до 30 май, а в средата на юни ще стане ясно кои са одобрени. За всяка избрана компания ще бъде определен ментор, който ще е подбран спрямо предизвикателствата, които участникът има пред себе си. В обучението са заложени основните области, от които всяка успешна компания има нужда - управление на организацията, маркетинг, продажби, финансово планиране и набиране на капитал. Програмата ще се провежда в София. Най-добре представилите се предприемачи ще имат възможност да получат подкрепа и от глобалната мрежа на Endeavor. “Ние се включваме с много очаквания в този нов и амбициозен проект”, заяви Петя Димитрова, главен изпълнителен директор на Пощенска банка. Според нея тези растящи компании са на по-заден план спрямо стартъпите, за които има много програми.  \"Решихме да се включим в тази програма, както за да предоставим нашия опит, нашето „ноу-хау“, така и за да осигурим финансиране за избраните по проекта участници“, каза главният изпълнителен директор на „Пощенска банка“ Петя Димитрова. \"За нас като банка не само от бизнес, но и от социална гледна точка е важно младите предприемачи да бъдат подпомогнати. Гледаме изключително сериозно на това\", каза Димитрова.  Тя припомни, че международната група Eurobank, част от която е „Пощенска банка“, има вече натрупан опит с подобни проекти за подпомагане на малки и средни предприятия.  „Видяхме над 400 компании, които развиха изключително успешен бизнес, като много от тях пораснаха, а някои станаха наистина големи“, припомни директорът на „Пощенска банка“. Тя обобщи, че институцията разполага с пълната палитра инструменти, които да направят един бизнес успешен - ноу-хау на международно и локално ниво, финансирането и т.н.  Според нея идеята на проекта е компаниите да развият система от корпоративни правила, необходими за глобален растеж на една фирма. \"Много искаме да видим тези компании в последствие, да ги подкрепяме през целия им път нагоре и да видим тяхното успешно развитие\", обясни Димитрова.  Момчил Василев, изпълнителен директор на Endeavor Bulgaria обясни, че глобалната организация оперира от над 20 години. Целта, която си поставя е да селектира и намери предприемачите, които имат амбицията и възможностите чрез бизнесмодела си да послужат за вдъхновение и източник на допълнителни ресурси за следващото поколение предприемачи. \"По този начин да се постигне един лавинообразен ефект в цялостната икономика. Това е и нашата задача в България, която ние изпълняваме от над три години\", каза Василев. Той разказа, че идеята да стартира Dare to Scale идва естествено: \"В ежедневната си работа сме фокусирани върху много конкретен сегмент - компаниите, които вече са преминали етапа на началното си развитие\" Тези фирми вече имали установен бизнес модел, чийто мащаб предстои да расте. \"За това ние помагаме с глобалните ресурси на организацията\", каза Василев. Обясни, че с колегите му си дали сметка, че има ресурси и организации, които подкрепят компаниите на етап идея, от друга страна - Endeavor стои от другия край при работата с по-зрелите компании. Така се оказва, че липсва мостът между тези два етапа - подкрепата за компанииите, от която имат нужда във фазата на ранния им растеж. \"На база на световния опит и ресурси на Endeavor ние вярваме, че ще спомогнем за израстването на участниците в програмата, а с това и за развитието на цялостната икономическа среда в нашата страна. Благодарим за доверието на нашите партньори и съмишленици, с чиято ключова подкрепа успяхме да реализираме този проект”, обясни Василев. Според Виктор Билянски, съосновател и главен технически директор на \"Скейл Фокус\" България има огромен иновационен потенциал. \"Работили успешно с много стартиращи компании, за които сме не само софтуерен партньор, но и ментор за техния цялостен растеж и структуриране на бизнеса. Научихме се как чрез много и целенасочена работа, да излезем успешно на чужди пазари и разширим бизнеса си. Отворени сме да споделим успешния ни модел и да помагаме на други български компании да направят същото. Радваме се, че имаме възможността да подкрепим тази програма, защото вярваме, че в България има огромен човешки и иновационен потенциал\", обясни той. \"Пътят на опита е най-труден, а на подражанието най-лесен. Затова съм сигурен, че хората с опит тук ще посочат правилната пътека, която да отведе компаниите-участници към неминуем успех. Държавата в лицето на ИАНМСП винаги е готова да подаде ръка на подобни инициативи, които освен всичко останало изграждат здрава екосистема в контекста на социално-икономическото партньорство.”, коментира Бойко Таков, изпълнителен директор на Изпълнителна агенция за насърчаване на малките и средните предприятия.", "date": "2019.04.23", "title": "Подкрепят BG фирми за световен растеж"}
{"url": "https://www.24chasa.bg/novini/article/7417782", "text": "За засилване на стокообмена и бизнеса между България и Кувейт призова вицепремиерът и министър на външните работи Екатерина Захариева, която прие на среща делегация на Групата за приятелство Кувейт- България от парламента на Кувейт, съобщиха от пресцентъра на Министерство на външните работи. „Стокообменът и инвестициите между България и Кувейт трябва да се увеличат, за да отговарят на високото ниво и на добрите двустранни отношения между нашите държави“, подчерта Екатерина Захариева. Външният ни министър изтъкна приноса на емира на Кувейт за възстановяване на мира и сигурността в Близкоизточния регион, както и го поздрави за наградата в областта на глобалното развитие, която получи от Световната банка по- рано тази година. Министър Захариева отбеляза и подготовката за посещение на министър- председателя Бойко Борисов в Кувейт. Екатерина Захариева подчерта доброто развитие на българската икономика и туризъм – миналата година страната ни е посетена от около 9 млн. туристи, България е трета по ръст на икономиката сред страните от ЕС за 2018 г. „България се гордее с бързото развитие на икономиката си и туристическия сектор. Със своята добра достъпност до Европа чуждестранните инвестиции в държавата ни постоянно растат. Възможностите за успешно засилване на сътрудничеството с Кувейт в търговията, инвестиционната дейност и туризма са огромни“, подчерта министър Захариева. В хода на разговорите с Ракан Юсеф Ал Насъф , председател на Групата за приятелство Кувейт-България, вицепремиерът подчерта, че е необходимо да се възобнови работата на българо-кувейтската Смесена комисия за икономическо и техническо сътрудничество, която не е заседавала от 2006 г. Ракан Юсеф Ал Насъф отбеляза, че за Кувейт България е привлекателна както с развитата си туристическа индустрия, така с имотния пазар. Той предложи България да участва в ежегодно организираното в Кувейт търговско изложение за имоти, където да бъдат представени възможностите на страната ни в тази област. Двамата събеседници бяха единодушни, че за активизиране на деловото сътрудничество е необходима и среща между бизнеса на двете страни.", "date": "2019.04.23", "title": "Захариева: Имаме огромни възможности за развитие на бизнеса и туризма с Кувейт"}
{"url": "https://www.24chasa.bg/novini/article/7417530", "text": ", беше върната \"у дома\" с хеликоптер, съобщи в. \"Дейли мейл\". Спасителната операция от Камчатка до Чукотка беше организирана от руското министерство на извънредните ситуации. Преди полета мечката беше упоена, но във въздуха се събуди. За щастие остана спокойна, без да клати контейнера, предава БТА. Когато беше пусната от клетката, мечката първоначално се поколеба, но след това се затича. \"Дори не се обърна за довиждане\", каза един от спасителите. Мечката, наречена от местите хора Умка, се появи в руско село Тиличики миналата седмица, най-вероятно след като е дрифтирала върху лед. Тя отиде до полицейското управление, \"сякаш търсеше помощ\". Условията в Камчатка са много неподходящи за тези хищници - там е прекалено топло и храната не е типичната за тях. Въпреки опасността, селяните я харесаха и й даваха риба и бонбони. Ветеринарният преглед показа, че е в добро състояние. Подобни отклонения обикновено означават смърт за объркалите се животни. \"Тази мечка беше достатъчно умна, за да отиде в полицейското управление\" - каза местен човек.", "date": "2019.04.23", "title": "Върнаха в естествения й хабитат бялата мечка, която се изгуби в Камчатка"}
{"url": "https://www.24chasa.bg/novini/article/7417529", "text": "Министърът на труда и социалната политика Бисер Петков връчи награди за постижения в политиката по равнопоставеност на жените и мъжете, съобщи пресцентърът на Министерство на труда и социалната политика /МТСП/. Церемонията се организира за втора поредна година като целта е да се обърне внимание на значимите постижения на политиката по равнопоставеност на половете. \"Наградата е не само морална и символ на престиж, но и стимул за институциите и организациите да подобрят своето управление\", е заявил министър Петков, цитиран от пресцентъра на социалното министерство. Министър Петков е изразил намерение за превръщането на събитието в традиция. Националният съвет по равнопоставеност на жените и мъжете към Министерски съвет номинира представители в три категории. Отличителен знак получиха Областна администрация Варна в категорията за държавни институции и Кремио ЕАД в категорията за стопански и нестопански организации. Награда в категория \"Обществени организации и институции\" спечели \"Общественият женски парламент - 21-ви век\" към КНСБ.", "date": "2019.04.23", "title": "Бисер Петков награди за постижения в политиката по равнопоставеност между жените и мъжете"}
{"url": "https://www.24chasa.bg/novini/article/7417538", "text": "Турция критикува нови доставки на оръжие от САЩ за формирования на Сирийските демократични сили /СДС/, съобщава ТАСС. Критика по този въпрос отправи днес турският външен министър Мевлют Чавушоглу на пресконференция в Анкара. Всяка доставка на оръжие в Сииря представлява заплаха не само за териториалната цялост, но и за нашата национална сигурност, отбеляза Чавушоглу. По-рано сирийският вестник \"Ал Ватан\" съобщи, че Вашингтон е прехвърлил през границата с Ирак голяма пратка оръжие и боеприпаси във военните бази в Тал Байдар, Рмейлан, Рас ал Айн и Еш Шадад, разположени в провинция Хасака. Конвои са били изпратени също в Тал Абияд и Кобане, където се намират големи складове с оръжие, предаде БТА. През последните години Анкара критикува САЩ заради оказваната от тях подкрепа за кюрдските формирования в Сирия. В състава на Сирийските демократични сили /СДС/ влизат сирийските кюрдски милиции Сили за защита на народа, които Анкара разглежда като терористична организация, свързана с нелегалната Кюрдска работническа партия /ПКК/. САЩ разглеждат Силите за защита на народа като съюзник на терен в Сирия в борбата срещу \"Ислямска държава\".", "date": "2019.04.23", "title": "Чавушоглу критикува САЩ заради нови доставки на оръжие за кюрди в Сирия"}
{"url": "https://www.24chasa.bg/novini/article/7417536", "text": "ВКС намали на 7 г. \"лишаване от свобода\" наказанието на петимата подсъдими полицаи за смъртта на Ангел Димитров (известен като Чората), съобщи на сайта си преди минути ВКС. С Решение № 284/19.04.2019 г. по наказателно дело № 1140/2018 г. тричленен състав на Върховния касационен съд (ВКС) отменя изцяло решение № 4/06.07.2018 г., по в.н.о.х.д. № 026/2016 г. на Военно-апелативен съд. Изменя първоинстанционна присъда по н.о.х.д. № 033/02.10.2008 г. на Софийски военен съд като: оправдава подсъдимите Мирослав Писов, Иво Иванов, Борис Механджийски, Янко Граховски и Георги Калинков по квалифициращия признак на чл. 116, ал. 1, т. 6, пр. 3 от НК – убийството да е извършено с особена жестокост. Намалява наложеното на Писов наказание от 18 г. на 7 г. „лишаване от свобода“. Намалява наложеното на подсъдимите Иво Иванов, Борис Механджийски, Янко Граховски и Георги Калинков наказание от 16 г. на 7 г. „лишаване от свобода“. Потвърждава първоинстанционната присъда в останалата част. Решението не подлежи на обжалване. Във ВКС е получено уведомление от прокурор за предприети действия по изпълнение на наказанието. Делото във ВКС е образувано по касационен протест и по жалби на подсъдимите, на гражданските ищци и частни обвинители, както и на гражданския ответник ОДМВР – Благоевград, срещу въззивно решение от 06.07.2018 г. по в.н.о.х.д. № 026/2016 г. на Военно-апелативния съд. С присъда от 02.10.2008 г. по н.о.х.д. № 33/2008 г. на Военен съд – София подсъдимите са признати за виновни за престъпление по чл. 116, ал. 1, т. 2 и т. 6 вр. чл. 20, ал. 2 от НК (убийство, извършено от лица от състава на полицията и с особена жестокост), като са им наложени наказания – на Мирослав Писов 18 г. „лишаване от свобода“, а на останалите подсъдими за всеки поотделно по 16 г. „лишаване от свобода“. С присъдата подсъдимите и гражданският ответник са осъдени солидарно да заплатят на гражданските ищци обезщетение за претърпените от тях неимуществени вреди. С въззивното решение подсъдимите са признати за виновни в това, че като извършители и лица от състава на полицията при изпълнение на службата си, самостоятелно са причинили смърт по непредпазливост – престъпление по чл. 122, ал. 1 вр. чл. 2, ал. 2 вр. ал. 1 от НК, като за всеки един от тях поотделно наказателното преследване е прекратено поради изтекла абсолютна давност. С решението петимата подсъдими са признати за невиновни и оправдани по първоначално повдигнатото им обвинение по чл. 116, ал. 1, т. 2 и т. 6 вр. чл. 20, ал. 2 от НК. Военно-апелативният съд изменя първоинстанционната присъда в гражданско-осъдителната й част и я потвърждава в останалата u част. В решението на ВКС пише, че към актуалния момент делото е връщано два пъти от касационната инстанция на въззивния Военно-апелативен съд, който е постановил три решения, последното от които е предмет на настоящата касационна проверка. При така посоченото се налага заключението, че са налице предпоставките на чл. 354, ал. 5, изр. 2 от НПК, като е недопустимо настоящият касационен състав да върне делото за ново разглеждане, независимо от констатациите си за пороци или липсата на такива в дейността на контролирания съд. Паралелно с това, в тази хипотеза, законът повелява касационният съд да реши делото окончателно, разглеждайки го по същество. Тричленният състав на ВКС, след собствен анализ на събраните по делото доказателствени материали, и като съобрази, че въззивният съд е изразил неясно и двусмислено заключенията си по фактите, поради което не може със сигурност да се изведе приетата от него фактология, намери, в рамките на упражняваните въззивни правомощия, че следва да посочи приетата от първоинстанционния съд фактология, на базата на която да осъществи контролните си правомощия. По фактите, в решението на ВКС е направено заключение, че контактът на подсъдимите с пострадалия не е преустановен при задържането му, като въпреки виковете му през повечето време, че се задушава, те не са преустановили насилието над него, а са продължили с ударите дори и когато е спрял да вика. Деянието на подсъдимите се е изразило в съвместното нанасяне на удари по тялото и главата на пострадалия, докато снагата му е била притискана, така че той не е могъл да разгърне дихателните си възможности, в резултат на което се е задушил и е починал. Така резултатът – смъртта на Ангел Димитров – се явява следствие на едновременната съвместна дейност на петимата подсъдими. Заключението на върховните съдии е, че съвкупния анализ на събраните доказателствени материали, позволява да бъде изведен по недвусмислен начин механизма на причиняване смъртта на пострадалия – нанасянето на удари на Ангел Димитров от петимата подсъдими преди поставянето на белезници, продължаване нанасянето на удари след поставянето им, поставянето на пострадалия по корем с белезници на ръцете на гърба, натискане на снагата му и паралелно нанасяне на удари по тялото му – действия, реализирани от всички подсъдими, довели до възпрепятстване възможността му както да се движи, така и да осъществява нормален процес на дишане. По правната квалификация ВКС намери, че нанесените от подсъдимите удари, макар и значителни по брой, са причинили леки по медико-биологични характеристики травматични увреждания. Така, обективно те не са достатъчни, за да се заключи, че подсъдимите са проявили по време на изпълнителската си дейност извънмерна ярост, садизъм и жестокост. Друг е въпросът, че в съдържащите се по делото характеристични – лични и професионални – данни, не се съдържа информация, която да ги разкрива като агресивни, садистични и безмилостни личности. Ето защо, съставът на ВКС счете, че подсъдимите следва да бъдат оправдани по квалифициращия признак подсъдимите да са извършили убийството с „особена жестокост“ по смисъла на чл. 116, ал. 1, т.6, пр. 3 от НК. Върховните съдии сочат, че при определяне на наказанието, което следва да бъде наложено на подсъдимите, така че да е справедливо и да е съответно да престъплението и да постигне целите на чл. 36 от НК на първо място следва да се отчете, че подсъдимите следва да бъдат оправдани по едно от квалифициращите обстоятелства – а именно по това, че убийството е извършено с „особена жестокост“ и на второ място – на самостоятелна преценка подлежи и въпросът за продължителността на наказателното производство. Без съмнение разрешаването на този въпрос има пряк ефект върху справедливостта на наказанието. Срокът на настоящето наказателно производство е над 13-годишен и той без колебание следва да бъде дефиниран като „неразумен“, независимо от съпровождащите цялото производство процесуални неблагополучия. Забавянето се дължи изцяло на поведението на компетентните органи, без привлечените към наказателна отговорност лица да са допринесли за него по някакъв начин с поведението си. Това обстоятелство съгласно практиката на ЕСПЧ по приложението на чл. 6 § 1 от ЕКПЧ предпоставя необходимост от приложението на ефективен компенсаторен механизъм за поправянето на нарушението, каквато мярка е възможността наказанието на осъденото лице да бъде намалено. При отчитане на конкретното своеобразие на извършеното престъпление и смекчаващите и отегчаващите отговорността обстоятелства за всеки от подсъдимите, ВКС намира, че справедливи са наказанията, както следва – за всички подсъдими – Писов, Иванов, Граховски, Механджийски и Калинков – 7 г. \"лишаване от свобода\", в какъвто смисъл първоинстанционният съдебен акт подлежи на изменяване, пише в окончателното решение.", "date": "2019.04.23", "title": "ВКС обяви решението за присъдите на петимата полицаи за смъртта на Чората"}
{"url": "https://www.24chasa.bg/novini/article/7417561", "text": "На 24.04.2019г започват единични изпитания на новите метровлакове модел Инспиро, произведени от фирма „Сименс“ в част от трасето на метрото. Метровлаковете ще се движат в участъка „Депо Земляне“ - метростанция „ Красно село“- метростанция „Бул.България“, съобщиха от пресцентъра на Столична община. Кметът на Столичната община Йорданка Фандъкова ще провери в 13.00 часа напредъка на изграждането на третата линия на метрото. Проверката ще започне от депото и ще включва посещение за зала за обучение на машинисти с действащ тренажор, произведен от Сименс, преминаване с изпитателен влак от депото в Земляне до метростанция „Красно село“ , метростанцията „Бул България“ и обратно.", "date": "2019.04.23", "title": "Тестват влаковете по новоизграденото трасе от третия лъч на метрото"}
{"url": "https://www.24chasa.bg/novini/article/7417566", "text": "Министър-председателят на Шри Ланка Ранил Викремесингхе смята, че атентатите в неделя са били свързани с групировката \"Ислямска държава\", предаде Ройтерс. Викремесингхе заяви пред репортери, че службите за сигурност на Шри Ланка наблюдават шриланкийци, присъединили се към \"Ислямска държава\" и завърнали се у дома. \"Ще следим твърденията на \"Ислямска държава\", смятаме, че може да има връзки\", каза той, след като групировката пое отговорност за атентатите, при които бяха убити над 300 човека. По думите на премиера има вероятност за още нападения, предаде БТА. Според запознати източници разузнаването на Шри Ланка е получило сведения за предстоящо нападение на ислямистки бойци часове преди бомбените атентати. Служители на индийското разузнаване са се свързали с колегите си от Шри Ланка два часа преди първото нападение, за да предупредят, че има конкретна заплаха за църкви, казаха шриланкийски източник от областта на отбраната и индийски правителствен източник, цитирани от Ройтерс. Друг шриланкийски източник заяви, че е било получено предупреждение \"часове преди\" първото нападение. Един от шриланкийските източници каза, че индийците са изпратили предупреждение и в събота вечерта. Индийският правителствен източник заяви, че подобни съобщения са били пратени на агенти на разузнаването на Шри Ланка на 4 и 20 април. ФБР каза, че помага на властите в Шри Ланка за разследването на атентатите. По-рано в. \"Вашингтон пост\" съобщи, че ФБР е предложило специализирана помощ за проучване на доказателства, а анализатори претърсват бази данни за информация, свързана с нападенията.", "date": "2019.04.23", "title": "Премиерът на Шри Ланка: Има връзка между атентатите в неделя и \"Ислямска държава\""}
{"url": "https://www.24chasa.bg/novini/article/7417567", "text": "Проект за изменения и допълнения в наказателния кодекс на Сърбия, публикуван вчера на сайта на министерството на правосъдието, предвижда въвеждане на доживотен затвор в наказателната система на страната, съобщава в. \"Политика\", цитиран от БТА. Ако законопроектът бъде приет в парламента, доживотният затвор ще замени досегашната максимална присъда от 30 до 40 години, тъй като няма основания двете присъди да съществуват едновременно. Най-тежкото наказание е предвидено за убийство на представители на висшите държавни органи, тежки престъпления срещу конституционния ред и сигурността на държавата, геноцид, престъпления срещу човечеството, военни престъпления срещу цивилни, ранени, болни, военнопленници, използване на неразрешени средства за борба, тероризъм, застрашаване на лица под международна защита. В законопроекта е предложено с доживотен затвор да се наказват и убийство или изнасилване на деца, малолетни, бременни. Според новия наказателен кодекс присъда доживотен затвор няма да може да се произнася на лица, които не са навършили 21 години.", "date": "2019.04.23", "title": "Сърбия предвижда доживотен затвор за убийци на деца и бременни и за тероризъм"}
{"url": "https://www.24chasa.bg/novini/article/7417622", "text": "Унгарското посолство в Белград бе надраскано с обидни графити тази нощ и се работи по отстраняването им, предаде Танюг. На предната страна на сградата са надраскани пречупени кръстове, а на долната страна и на табелите е написано \"Марш от моята улица\" и \"фашисти\". Полицията е извършила оглед, предаде БТА. Преди няколко дни актьорът и лидер на Движението на свободните демократи Сергей Трифунович обиждал унгарците в речта си на протеста на опозицията, съобщава Танюг.", "date": "2019.04.23", "title": "Надраскаха унгарското посолство в Белград\nс обидни графити"}
{"url": "https://www.24chasa.bg/novini/article/7417644", "text": "Мащабна кражба на електроенергия от животновъдна ферма в добричкото село Котленци. разкри екип на ЕРП Север – съобщиха оттам. Неправомерно употребената електроенергия е в размер на над 160 000 KWh. Електромерът на стопанската ферма е манипулиран софтуерно, при което енергията се е трупала в невизуализиран регистър на устройството. Това е установено от проверка, извършена от служители на ЕРП Север и потвърдена от Българския институт по метрология. Отчетени са загуби за електроразпределителното дружество за над 38 000 лева. Според специалистите, консумираната, но неотчетена електроенергия от този клиент се равнява на месечното потребление на над 640 домакинства. През последните години се наблюдава увеличение на незаконното ползване на електрическа енергия. Една от основните причини за това е, че мерките, регламентирани в нормативната уредба, нямат дисциплиниращ и възпиращ ефект – казват от ЕРП Север. Най-често констатираните начини за кражба на електроенергия са софтуерно и хардуерно въздействие на електромерите, като чувствително е нараснал делът на високотехнологичните манипулации.", "date": "2019.04.23", "title": "Ток за 38 000 лв откраднала животновъдна ферма в добричко село"}
{"url": "https://www.24chasa.bg/novini/article/7417623", "text": "Момченце на около 5-6 месеца е било открито вчера на паркинг на ул. \"Д-р Никола Ковачев\" в Пловдив, съобщиха от полицията. Детето е било оставено между два автомобила, до него имало шише с мляко. Сигналът на телефон 112 е бил подаден в 13,50 часа. Бебето веднага е откарано в Университетска болница \"Св. Георги\", където лекарите констатирали, че е в добро здравословно състояние.  То е настанено в клиниката по педиатрия, полицията издирва родителите му. По случая е образувано досъдебно производство.  При намирането му е било облечено със син гащеризон от полар. Високо е 68 см с тъмна коса и очи. Полицията умолява гржаданите, които имат информация, да се обадят във Второ РУ или на 112.", "date": "2019.04.23", "title": "Намериха на паркинг изоставено бебе в Пловдив"}
{"url": "https://www.24chasa.bg/novini/article/7417620", "text": "Редовното правителствено заседание ще се проведе както обикновено – в сряда, 24 април, от 10 часа при следния предварителен дневен ред: 1. ПРОЕКТ НА ПОСТАНОВЛЕНИЕ ЗА ПРИЕМАНЕ НА ПРОГРАМА НА МЕРКИТЕ ЗА ЗАКРИЛА НА ДЕЦА С ИЗЯВЕНИ ДАРБИ ОТ ДЪРЖАВНИ, ОБЩИНСКИ И ЧАСТНИ УЧИЛИЩА ПРЕЗ 2019 Г. Внася: министърът на културата 2. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА УДОСТОЯВАНЕ С ВИСШЕ ОФИЦЕР­СКО ЗВАНИЕ НА ВОЕННОСЛУЖЕЩ. Внася: заместник министър-председателят по обществения ред и сигурността и министър на отбраната 3. ПРОЕКТИ НА РЕШЕНИЯ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИ­КА БЪЛГАРИЯ ЗА ИЗДАВАНЕ НА УКАЗИ ЗА ОСВОБОЖДАВАНЕ ОТ ДЛЪЖ­НОСТ И ОТ ВОЕННА СЛУЖБА НА ОФИЦЕР ОТ ВИСШИЯ КОМАНДЕН СЪСТАВ, ЗА ОСВОБОЖДАВАНЕ ОТ ДЛЪЖНОСТ И ЗА НАЗНАЧАВАНЕ НА ДЛЪЖНОСТ НА ОФИЦЕР С ВИСШЕ ВОЕННО ЗВАНИЕ, ЗА ОСВОБОЖДАВАНЕ ОТ ДЛЪЖ­НОСТ, ЗА НАЗНАЧАВАНЕ НА ДЛЪЖНОСТ И ЗА УДОСТОЯВАНЕ С ВИСШЕ ОФИЦЕРСКО ЗВАНИЕ НА ВОЕННОСЛУЖЕЩ, ЗА ОСВОБОЖДАВАНЕ ОТ ДЛЪЖНОСТ НА ОФИЦЕР С ВИСШЕ ОФИЦЕРСКО ЗВАНИЕ, ЗА ОСВОБОЖДА­ВАНЕ ОТ ДЛЪЖНОСТ НА ОФИЦЕР С ВИСШЕ ОФИЦЕРСКО ЗВАНИЕ И ЗА НАЗНАЧАВАНЕ НА ДЛЪЖНОСТ И ЗА УДОСТОЯВАНЕ С ВИСШЕ ОФИЦЕРСКО ЗВАНИЕ НА ВОЕННОСЛУЖЕЩ. Внася: заместник министър-председателят по обществения ред и сигурността и министър на отбраната 4. ПРОЕКТ НА РЕШЕНИЕ ЗА ОДОБРЯВАНЕ НА ДОКЛАД ЗА СЪСТОЯНИЕТО НА ОТБРАНАТА И ВЪОРЪЖЕНИТЕ СИЛИ НА РЕПУБЛИКА БЪЛГАРИЯ ПРЕЗ 2018 Г. Внася: заместник министър-председателят по обществения ред и сигурността и министър на отбраната 5. ПРОЕКТ НА РЕШЕНИЕ ЗА ОДОБРЯВАНЕ УЧАСТИЕТО НА РЕПУБЛИКА БЪЛ­ГАРИЯ С НАЦИОНАЛЕН ЩАНД НА МЕЖДУНАРОДНАТА ИЗЛОЖБА ЗА ХРАНИ­ТЕЛНИ ПРОДУКТИ, СЪСТАВКИ И ТЕХНОЛОГИИ SAUDI AGRO-FOOD 2019, КОЕТО ЩЕ СЕ ПРОВЕДЕ ОТ 21 ДО 24 ОКТОМВРИ 2019 Г. В РИЯД. Внася: министърът на земеделието, храните и горите 6. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗ­ХОДИ ПО БЮДЖЕТА НА МИНИСТЕРСКИЯ СЪВЕТ ЗА 2019 Г. Внася: министърът на финансите 7. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗ­ХОДИ ПО БЮДЖЕТ НА МИНИСТЕРСТВОТО НА ПРАВОСЪДИЕТО ЗА 2019 Г. Внася: министърът на правосъдието 8. ПРОЕКТ НА ПОСТАНОВЛЕНИЕ ЗА ПРИЕМАНЕ НА ТАРИФА ЗА ТАКСИТЕ, КОИТО СЕ СЪБИРАТ ПО ЗАКОНА ЗА ЛЕЧЕБНИТЕ ЗАВЕДЕНИЯ И ПО ЗАКОНА ЗА ТРАНСПЛАНТАЦИЯ НА ОРГАНИ, ТЪКАНИ И КЛЕТКИ. Внася: министърът на здравеопазването 9. ПРОЕКТ НА РЕШЕНИЕ ЗА УТВЪРЖДАВАНЕ НА ТАКСИТЕ ЗА КАНДИДАТСТ­ВАНЕ И ЗА ОБУЧЕНИЕ В ДЪРЖАВНИТЕ ВИСШИ УЧИЛИЩА ЗА УЧЕБНАТА 2019/2020 Г. Внася: министърът на образованието и науката 10. ПРОЕКТ НА РЕШЕНИЕ ЗА ВЪЗМЕЗДНО УЧРЕДЯВАНЕ НА БЕЗСРОЧЕН СЕРВИТУТ ВЪРХУ ПОЗЕМЛЕН ИМОТ В ГОРСКА ТЕРИТОРИЯ - ПУБЛИЧНА ДЪР­ЖАВНА СОБСТВЕНОСТ, В ЗЕМЛИЩЕТО НА ГР. АСЕНОВГРАД, ОБЩИНА АСЕ­НОВГРАД. Внася: министърът на земеделието, храните и горите 11. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ - ПУБЛИЧНА ДЪРЖАВНА СОБСТВЕНОСТ, ЗА ИМОТИ - ЧАСТНА ДЪРЖАВНА СОБСТВЕНОСТ. Внасят: заместник министър-председателят по обществения ред и сигурността и министър на отбраната министърът на регионалното развитие и благоустройството 12. ПРОЕКТ НА РЕШЕНИЕ ЗА ОБЯВЯВАНЕ НА ИМОТ - ПУБЛИЧНА ДЪРЖАВНА СОБСТВЕНОСТ, ЗА ИМОТ - ЧАСТНА ДЪРЖАВНА СОБСТВЕНОСТ, И ЗА БЕЗ­ВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА ВЪРБИ­ЦА, ОБЛАСТ ШУМЕН. Внася: министърът на регионалното развитие и благоустройството 13. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕ­НИЕ НА ИМОТИ - ПУБЛИЧНА ДЪРЖАВНА СОБСТВЕНОСТ, НА КОМИСИЯТА ЗА ПРОТИВОДЕЙСТВИЕ НА КОРУПЦИЯТА И ЗА ОТНЕМАНЕ НА НЕЗАКОННО ПРИДОБИТОТО ИМУЩЕСТВО. Внася: министърът на регионалното развитие и благоустройството 14. ПРОЕКТ НА РЕШЕНИЕ ЗА РАЗРЕШАВАНЕ ПРЕМИНАВАНЕТО ПРЕЗ И ПРЕ­БИВАВАНЕТО НА ТЕРИТОРИЯТА НА РЕПУБЛИКА БЪЛГАРИЯ С НЕВОЕНЕН ХАРАКТЕР НА СЪЮЗНИЧЕСКИ И ЧУЖДИ ВЪОРЪЖЕНИ СИЛИ ВЪВ ВРЪЗКА С ПРОВЕЖДАНЕТО НА МНОГОНАЦИОНАЛНИ ВОЕННИ УЧЕНИЯ. Внася: заместник министър-председателят по обществения ред и сигурността и министър на отбраната 15. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 557 НА МИНИС­ТЕРСКИЯ СЪВЕТ ОТ 2015 Г. ЗА ОДОБРЯВАНЕ ПРОЕКТ НА СПОРАЗУМЕНИЕ В СФЕРАТА НА СОЦИАЛНАТА СИГУРНОСТ МЕЖДУ РЕПУБЛИКА БЪЛГАРИЯ И КВЕБЕК И ПРОЕКТ НА АДМИНИСТРАТИВНО СПОРАЗУМЕНИЕ ЗА ИЗПЪЛНЕ­НИЕ НА СПОРАЗУМЕНИЕТО В СФЕРАТА НА СОЦИАЛНАТА СИГУРНОСТ МЕЖДУ РЕПУБЛИКА БЪЛГАРИЯ И КВЕБЕК. Внася: министърът на труда и социалната политика 16. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА СЪТ­РУДНИЧЕСТВО МЕЖДУ ИЗПЪЛНИТЕЛНАТА АГЕНЦИЯ ЗА НАСЪРЧАВАНЕ НА МАЛКИТЕ И СРЕДНИТЕ ПРЕДПРИЯТИЯ И ИНОВАЦИОННИЯ ФОНД НА РЕПУБЛИКА СЪРБИЯ. Внася: министърът на икономиката 17. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИ­КА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТА ПО КОНКУРЕНТОСПОСОБНОСТ НА ЕВРОПЕЙСКИЯ СЪЮЗ, ФОРМАТ „НАУЧНИ ИЗСЛЕДВА­НИЯ“, ПРОВЕДЕНО НА 2 И 3 АПРИЛ 2019 Г. В БУКУРЕЩ. Внася: министърът на образованието и науката 18. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИ­КА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“, ПРОВЕДЕНО НА 9 АПРИЛ 2019 Г. В ЛЮКСЕМБУРГ. Внася: заместник министър-председателят по правосъдната реформа и министър на външните работи 19. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИ­КА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“ (ЧЛ. 50), ПРОВЕДЕНО НА 9 АПРИЛ 2019 Г. В ЛЮКСЕМБУРГ. Внася: заместник министър-председателят по правосъдната реформа и министър на външните работи 20. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОГОДБА ЗА ПЕН­СИОННО ОСИГУРЯВАНЕ МЕЖДУ ПРАВИТЕЛСТВОТО НА РЕПУБЛИКА БЪЛ­ГАРИЯ И ПРАВИТЕЛСТВОТО НА РЕПУБЛИКА АЗЕРБАЙДЖАН. Внася: министърът на труда и социалната политика 21. ПРОЕКТ НА РЕШЕНИЕ ЗА ОДОБРЯВАНЕ НА АКТУАЛИЗАЦИЯТА ЗА 2019 Г. НА НАЦИОНАЛНАТА ПРОГРАМА ЗА РЕФОРМИ НА РЕПУБЛИКА БЪЛГАРИЯ В ИЗПЪЛНЕНИЕ НА СТРАТЕГИЯТА „ЕВРОПА 2020“. Внася: министърът на финансите 22. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПОС­ТАНОВЛЕНИЕ № 385 НА МИНИСТЕРСКИЯ СЪВЕТ ОТ 2015 Г. ЗА ДЕЙНОСТТА НА ЦЕНТРАЛНИЯ ОРГАН ЗА ПОКУПКИ ЗА НУЖДИТЕ НА ОРГАНИТЕ НА ИЗПЪЛНИТЕЛНАТА ВЛАСТ. Внася: министърът на финансите 23. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА КРИТЕРИИТЕ ЗА ОПРЕДЕЛЯНЕ НА УНИВЕРСИТЕТСКИ БОЛНИЦИ. Внася: министърът на здравеопазването 24. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕД­БАТА ЗА ОБЩЕСТВЕНО ОСИГУРЯВАНЕ НА САМООСИГУРЯВАЩИТЕ СЕ ЛИЦА, БЪЛГАРСКИТЕ ГРАЖДАНИ НА РАБОТА В ЧУЖБИНА И МОРСКИТЕ ЛИЦА, ПРИЕТА С ПОСТАНОВЛЕНИЕ № 30 НА МИНИСТЕРСКИЯ СЪВЕТ ОТ 2000 Г. Внася: министърът на труда и социалната политика 25. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НАРЕД­БАТА ЗА УСЛОВИЯТА И РЕДА ЗА ОСЪЩЕСТВЯВАНЕ НА МЕРКИ ЗА ПРЕДОТ­ВРАТЯВАНЕ ИЗОСТАВЯНЕТО НА ДЕЦА И НАСТАНЯВАНЕТО ИМ В ИНСТИТУ­ЦИИ, КАКТО И ЗА ТЯХНАТА РЕИНТЕГРАЦИЯ, ПРИЕТА С ПОСТАНОВЛЕНИЕ № 181 НА МИНИСТЕРСКИЯ СЪВЕТ ОТ 2003 Г. Внася: министърът на труда и социалната политика 26. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НАРЕДБАТА ЗА ФИНАН­СИРАНЕТО НА ИНСТИТУЦИИТЕ В СИСТЕМАТА НА ПРЕДУЧИЛИЩНОТО И УЧИЛИЩНОТО ОБРАЗОВАНИЕ, ПРИЕТА С ПОСТАНОВЛЕНИЕ № 219 НА МИНИСТЕРСКИЯ СЪВЕТ ОТ 2017 Г. Внася: министърът на образованието и науката 27. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА ДЪРЖАВНАТА АГЕНЦИЯ ЗА БЕЖАНЦИТЕ ПРИ МИНИСТЕРСКИЯ СЪВЕТ, ПРИЕТ С ПОСТАНОВЛЕНИЕ № 59 НА МИНИС­ТЕРСКИЯ СЪВЕТ ОТ 2008 Г. Внася: заместник министър-председателят по правосъдната реформа и министър на външните работи 28. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА УСТРОЙСТВЕНИЯ ПРАВИЛНИК НА АГЕНЦИЯТА ЗА ЯДРЕНО РЕГУЛИРАНЕ, ПРИЕТ С ПОСТАНОВЛЕНИЕ № 278 НА МИНИСТЕРСКИЯ СЪВЕТ ОТ 2013 Г. Внася: заместник министър-председателят по икономическата и демографската политика 29. ПРОЕКТ НА РЕШЕНИЕ ЗА ОДОБРЯВАНЕ НА КОНВЕРГЕНТНАТА ПРОГРАМА НА РЕПУБЛИКА БЪЛГАРИЯ (2019-2022 Г.). Внася: министърът на финансите", "date": "2019.04.23", "title": "Вижте какво решава кабинетът утре"}
{"url": "https://www.24chasa.bg/novini/article/7417718", "text": "Институцията на омбудсмана получи най-високия статут – „А“ на ООН за правозащитна организация. Това обяви днес омбудсманът Мая Манолова на среща в институцията с партньорски граждански и неправителствени организации. „Пореден голям успех за българските граждани, чийто глас вече ще се чува на най-високо ниво в Съвета по правата на човека в ООН и пред всички комитети на ООН, които защитават граждански права“, каза Манолова. Полученият статут е доказателство, че националният омбудсман работи в пълно съответствие с изискванията на Парижките принципи на ООН за правозащитните организации – независимост, безпристрастност, прозрачност, плурализъм и максимално широк мандат при защита на правата на човека, съобщиха от пресцентъра на омбудсмана. По думите на обществения защитник най-важното по отношение на акредитирането на институцията на омбудсмана е, че ще даде по-голяма ефективност на работата й, тъй като освен позицията на официалните власти в България на международни форуми, ще се чува и позицията на омбудсмана, на българските граждани. „Най-високият статут за защита на правата на хората в България естествено ще повиши влиянието, авторитета и имиджа на институцията освен на международно, но и на вътрешно ниво“, категорична бе Манолова. Тя благодари на всички експерти при омбудсмана и на партньорите на институцията – от гражданския и правителствения сектор, които са помогнали за акредитирането на институцията, както с общата си работа, така и с отправените препоръки.", "date": "2019.04.23", "title": "Омбудсманът Мая Манолова с право да защитава гражданите в ООН"}
{"url": "https://www.24chasa.bg/novini/article/7417716", "text": "ЕС похвали Фейсбук, Гугъл и Туитър, че се борят срещу дезинформацията и същевременно призова гигантите в областта на социалните мрежи да направят повече за ограничаване на фалшивите профили, предаде Асошиейтед прес. Според етичен кодекс на ЕС трите компании редовно докладват за усилията си да не позволяват изборни намеси. Фейсбук в частност беше критикувана за това, че е средство за чужда изборна намеса, отбелязва Асошиейтед прес. Според представени днес доклади на Фейсбук, Гугъл и Туитър по темата трите компании затягат правилата си в областта на рекламната политика и наблюдението, особено при рекламите с предизборна насоченост, предаде БТА. Европейската комисия обаче ги призовава да споделят данните си за фалшиви профили и с външни експерти и изследователи. На изборите за Европейски парламент, които ще бъдат произведени между 23 и 26 май, ще гласуват милиони хора от 28-членния съюз. Социологическите проучвания показват, че националистически и популистки партии може да постигнат значителни успехи, докато традиционните партии ще загубят места, но ще запазят контрола си над ЕП.", "date": "2019.04.23", "title": "ЕС се пази от фалшиви профили в интернет в навечерието на предстоящите европейски избори"}
{"url": "https://www.24chasa.bg/novini/article/7417714", "text": "Лидерът на най-голямата гръцка опозиционна партия Нова Демокрация Кириакос Мицотакис заяви, че ще се бори да опази името и марката Македония, \"истинската и автентична Македония\", предаде Танюг. Мицотакис каза за телевизия Алфа, че неговата партия ще започне кампания за \"подкрепа на Македония\", информира БТА. Той уточни, че това се отнася за продуктите и търговските означения, но и за европейската перспектива на съседната страна, изтъквайки правото на Гърция да блокира този процес, \"ако са застрашени националните интереси на Гърция\". \"Ще се борим да можем още по-интензивно да рекламираме уникалността на Македония. След няколко месеца тържествено ще бъде открит музей Вергина. Бих искал това да бъде възможност да представим пред цял свят величието на македонската цивилизация. С други думи, в рамките на Преспанското споразумение ще защитим нашите национални интереси\", каза Мицотакис. Опозиционният лидер още веднъж повтори, че правителството още не е отговорило защо Преспанското споразумение дава възможност на съседите \"да се наричат македонци и да говорят македонски език\". \"Премиерът Ципрас така и не отговори защо им дадохме език, идентичност и националност\", каза Мицотакис.", "date": "2019.04.23", "title": "Мицотакис: Ще се боря да опазим истинската Македония"}
{"url": "https://www.24chasa.bg/novini/article/7417729", "text": "След победата на актьора Володимир Зеленски на президентските избори, Украйна ще бъде ръководена от президент-непрактикуващ евреин - забележителна еволюция за тази бивша съветска република, чиято история бе белязана от антисемитски погроми и която понякога обвинявана в прекалена търпимост към неонацистките групи, отбелязва Франс прес, цитирана от БТА. 41-годишният актьор, хуморист и преуспяващ продуцент Володимир Зеленски, който по майчина линия е евреин, спечели в неделя президентските избори с 73 процента от гласовете. След встъпването си в длъжност, което трябва да се състои до началото на юни, Зеленски ще се присъедини по върховете на властта към премиера Володимир Гройсман, който също евреин и който също е на 41 години. Гройсман остава на поста си в очакване на парламентарните избори, които за момента планирани за месец октомври. \"Украйна е единствената страна в света, с изключение на Израел, в която президентът и премиерът са евреи\", написа във Фейсбук Едуард Долински - един от лидерите на украинската еврейска общност. Еврейското потекло на Зеленски, който казва, че религията е личен въпрос и който, според украински медии, е кръстил децата си по православен християнски обред, не стана повод за атаки по време на предизборната кампания, в която не липсваха удари под кръста, отбелязва Франс прес. Това далеч не е безобидно в една държава, в която по време на съветския период да бъдеш евреин не се считаше за нещо, свързано с вярата, а за една от от \"националностите\" в СССР, вписана в документите за самоличност, припомня агенцията. В синагога в центъра на Киев главният равин Моше Реувен Азман с усмивка на уста казва: \"Имам приятели в Русия, в Европа, в Израел, които ме питаха: какво се случва у вас, навсякъде има нацисти! Отсега нататък няма да е нужно да обясняваме нищо\". Победата на Зеленски е \"чудо\", не крие радостта си Азман. \"Това говори много за зрелостта на украинския народ\", допълва той и припомня, че украинците и евреите невинаги са имали гладки отношения. Първите кланета на евреи на територията на днешна Украйна датират от 18 в. по време на антиполско въстание, водено от казашкия военен командир Богдан Хмелницки. В тях загинаха десетки хиляди хора. През 19 в. при нов антиполски бунт загиват хиляди евреи. От 1917 до 1921 г., периодът на бурни борби между белогвардейците, съветските и украинските националисти е белязан от вълна от смъртоносни погроми. Холокостът, организиран от нацистка Германия с участието на украински колаборационистки, унищожи еврейската общност в страната, тогава част от СССР. Само в Бабий Яр, пролом край Киев, на 29 и 30 септември 1941 г. са разстреляни над 34 000 евреи - едно от най-тежките кръвопролития през Втората световна война. Над 2600 украинци са били признати за \"праведници на народите\" от мемориала за жертвите на Холокоста \"Яд Вашем\" в Ерусалим за това, че са рискували живота си, спасявайки евреи. Като независима държава, Украйна отново беше обвинена в антисемитизъм след идването през 2014 г. на власт в Киев на прозападната власт. Ултранационалистически групи изиграха активна роля на барикадите по време на въстанието на Майдана, довело на власт прозападните сили. Това накара Москва да осъди \"неонацисткия\" и \"фашистки\" режим в Киев. Толкова черна картина няма общо с реалността, уверява равин Азман: \"за съжаление, Украйна далеч не е единствената страна на погроми\", подчертава той. \"До ден днешен равнището на антисемитизма в Украйна е по-ниско отколкото в Русия и в Европа, виждам го ясно\", допълва Азман. Според проучване на американския институт \"Пю рисърч сентър\" (Pew Research Centre) само 5 процента от пълнолетните жители в Украйна казват, че не желаят да приемат евреите като съграждани. Това съотношение е сред най-ниските в Източна Европа и е много по-малко от това в съседните държави (14 процента в Русия, 18 процента в Полша и 22 процента в Румъния). Според израелския всекидневник \"Аарец\", победата на Зеленски не означава край на антисемитизма в Украйна, но представлява \"опит да се придаде нов смисъл на украинската нация\", която \"се е помирила със смутното си минало, малцинствата и съседите си\".", "date": "2019.04.23", "title": "Лидер на еврейска общност: Само в Украйна, освен в Израел, президентът и премиерът ще са евреи"}
{"url": "https://www.24chasa.bg/novini/article/7417734", "text": "Декларация за действителни собственици ще подават фирми, чиито собственици са регистрирани чуждестранни лица и техните действителни собственици - физически лица, не са вписани в българските регистри. Това предвиждат промени в закона за мерките срещу изпирането на пари, внесени днес от ГЕРБ и оповестени на брифинг на Народното събрание. Не става дума само за офшорни фирми, разясни председателят на бюджетната комисия Менда Стоянова. По думите й, ако действителният собственик е вписан вече по тази партида или по друга на друго българско юридическо лице и се намира в регистрите БУЛСТАТ, търговския регистър, регистъра на лицата с нестопанска цел, няма да се подава специална декларации. По досегашните разпоредби до 31 май всички фирми в обхвата на закона следваше да декларират действителните си собственици в специална декларация, в т.ч. ЕОД, ООД. Друга промяна засяга дружества, които трябва да изпратят за одобрение в ДАНС своите планове за обучение на служителите по разпознаване на съмнителни операции или сделки във връзка с прилагането на закона за мерките срещу изпирането на пари. Това обаче много затруднявало и фирмите, и ДАНС, според вносителите. С поправките срокът вече няма да е до 12 май, а шест месеца, и започва да тече след като ДАНС публикува на сайта си националната оценка на риска, обясни Стоянова. Оттам фирмите трябва да идентифицират рисковете и да ги включат в своите правилници и няма да е нужно да ги изпращат на ДАНС за одобрение, а те ще са при тях и ще ги ползват за действията, които трябва да предприемат по закона, посочи още тя. С измененията отпада и ангажиментът на адвокатите да подават информация в ДАНС за новите си клиенти. Не може, когато дойде един клиент при адвоката, той да няма доверие, че ще бъде защитена адвокатската тайна. Адвокатите не са доносници, работят в полза на обществото, коментира Ралица Негенцова от Висшия адвокатски съвет.", "date": "2019.04.23", "title": "Декларация за действителни собственици ще подават фирми на чужденци"}
{"url": "https://www.24chasa.bg/novini/article/7417128", "text": "„Русия е непосредствен съсед на Европейския съюз, с който трябва да дефинираме ясно своите отношения и да ги извадим от задънената улица, в която се намират в момента. Разговорът за санкциите срещу Русия е важен и икономическата сигурност на нашите граждани не позволява да свеждаме дебата до повърхностни лозунги със съмнителна цел.“ Това заяви вицепрезидентът Илияна Йотова на конференция „Евро-векторите към геополитическия триъгълник САЩ – Китай – Русия“. Събитието се организира от Фондация „Фридрих Еберт“ и Институт за икономика и международни отношения, съобщиха от прессекретариата на президента. По думите на вицепрезидента налагането на санкции просто заради самите санкции е също толкова контрапродуктивно, колкото е всяко едно самоцелно действие без ясна стратегия какво следва. „Начинът, по който се препотвърждават и удължават сроковете за санкциите, без оценка, без задълбочена дискусия ще затрудни особено много търсенето и намирането на издържани аргументи за отказ от санкции“, изтъкна Илияна Йотова. Според вицепрезидента отношенията между ЕС и Русия трябва да се разглеждат в контекста на ситуацията в Украйна и международните кризи. Илияна Йотова е убедена, че с тази политика Европейският съюз губи партньор в лицето на Русия във все по-сложния и динамичен азиатски континент, а и в целия свят. „Днес светът е на остър завой – не вижда и не знае какво препятствие ще изскочи насреща, каква е максимално допустимата скорост, за да бъде взет завоят, какво ще бъде поведението ни след препятствието“, посочи Илияна Йотова. В противовес на гласовете против обединена Европа вицепрезидентът изрази своята убеденост, че като съюз общият европейски интерес е да се изправим пред глобалните предизвикателства заедно. В изказването си Илияна Йотова акцентира върху липсващата активна роля на Европа на международната сцена. „Предстоят европейски избори, а последното, за което се говори в България, е за мястото на Европа в глобален план“, посочи вицепрезидентът. „Европейските граждани не са доволни от своите правителства, а в Брюксел виждат една бездушна машина от бюрократи, която е безкрайно далеч от техните реални проблеми и ежедневни нужди и разглеждат бъдещето на Европа сред останалите глобални участници като нещо чуждо, стоящо прекалено далеч от всекидневните им нужди“, заяви Илияна Йотова. Вицепрезидентът посочи, че държавите членки не осъзнават, че редица от проблемите идват отвъд границите на ЕС и с активна външна политика могат да се решат вътрешни проблеми. Красноречив пример за това е мигрантската криза. „Европейският съюз не само може, но и трябва да бъде посредник за мир в Близкия изток, за да гарантира сигурността на своите граждани. Днес съдбата на региона се обсъжда в различни формати, в които големият отсъстващ са европейците“, подчерта Илияна Йотова и добави, че външната политика на ЕС трябва да избяга от ограниченията и да бъде адаптивна. По думите на вицепрезидента разрешаването на международните конфликти повече зависи от политиките на САЩ и Русия, дори ООН отстъпи от позиции, а Европа предпочете ролята на наблюдател, а именно тя трябва да се справя с последствията от кризи в различни точки на света. Илияна Йотова посочи, че отношенията между Вашингтон и Брюксел вече се базират на стремежа към протекционизъм, а не на взаимния компромис и търсенето на решения. „Докато политиката на Брюксел към Пекин е заседнала някъде в XX век, Китай се превърна в икономически и геополитически конкурент на ЕС“, заяви вицепрезидентът. Илияна Йотова е привърженик на модела, заложен още преди приемането на еврото – общи финанси, но и обща икономика. Според вицепрезидента всички търговски и икономически договори с Китай и САЩ трябва да се базират на открита и основана на правила икономическа система с наистина равни условия, която да води в най-лошия случай до съгласувани политики във външно-икономическите отношения.", "date": "2019.04.23", "title": "Йотова: ЕС трябва да извади отношенията си с Русия от задънената улица"}
{"url": "https://www.24chasa.bg/novini/article/7417116", "text": "Проектът на Национална стратегия за детето (2019-2030 г.) ще бъде преработен до постигане на взаимноприемливи текстове в рамките на продължаващото обществено обсъждане. Това каза пред журналисти социалният министър Бисер Петков, който беше помолен да коментира продължаващите протести около проекта на документ, предаде БТА. Той припомни, че вече беше обявено от ДАЗД и МТСП, че обществените консултации продължават до края на май, като целта е да бъдат приети такива текстове, които да изчистят страховете на някои от родителските организации. \"На този етап проектът на стратегия няма да бъде придвижен към приемане от МС, а ще се даде възможност да продължат дискусиите и в обсъжданията да се преодолеят тези страхове, които създава проектът на стратегия\", каза Бисер Петков. \"Ние не казваме ,че на всяка цена тази стратегия трябва да се приеме, проявяваме необходимата гъвкавост, вслушваме се в мнението на обществото, в предложенията на родителските организации, затова обсъжданията продължават. Да се надяваме, че до края на май ще получим конструктивни предложения\", допълни Бисер Петков. По думите му е важно повече хора да се запознаят с текста на стратегията. В обсъжданията ще участват както експертите, подготвили документа, така и тези, които имат нови предложения по него. Целта е да се стигне до необходимото съгласие за такъв национален стратегически документ, за да може стратегията да проработи, каза Бисер Петков. Попитан за недоволството около текста за изричната забрана на телесното наказание, министърът каза, че този текст е предизвикал бурна обществена реакция, но е важно да се разбере какво се има предвид с него. Стратегията цели насърчаването на родителите да ползват такива методи на възпитание, които не уронват достойнството на децата. Текстът може да претърпи някакви промени, за да не се свежда до въпроса дали може родителят да плесне детето си, каза още Петков. Родителите и семейството имат основна отговорност за възпитанието на децата, а стратегията задава и мобилизира усилията на всички институции за подкрепа на семейството за развиване на потенциала на децата, това е нейната цел, подчерта Бисер Петков. Попитан дали са основателни страховете, че социалните служби ще придобият твърде много права, за да отнемат деца, министърът каза, че стратегията не е нормативен документ, той не дава права на социалните служби повече от тези, които в момента Закона за закрила на детето им дава. Това са мерки за закрила, предвидени в закона, които се прилагат в последователност, като отнемането на детето от семейството е крайна мярка и тя се налага от съда, каза министърът. Той допълни, че съдът е този , който решава дали детето ще бъде настанено в приемно семейство или в някаква форма на резидентна грижа. Петков отбеляза, че в България има много деца, които остават на грижата на държавата и семействата по различни причини отказват да се грижат за тях. Според министъра трябва да има развита система за закрила на децата и заедно с всички организации, които работят в тази област, да се намери балансът между участието на родителите, на семейството, което и стратегията признава, че е водещото, и подкрепата, която съответно държавата трябва да предоставя, както и средствата и мерките, с които да го прави.", "date": "2019.04.23", "title": "Бисер Петков: Обсъжданията за Национална стратегия за детето продължават"}
{"url": "https://www.24chasa.bg/novini/article/7417127", "text": "Бившият френски премиер Франсоа Фийон и съпругата му ще се изправят пред първоинстанционния наказателен съд в Париж по дело за корупция, предаде Асошиейтед прес, цитирана от БТА. Фийон в определен момент бе фаворит за спечелването на президентските избори във Франция през 2017 г. За него обаче бяха разпространени твърдения, че неправомерно е облагодетелствал съпругата си Пенелоп Фийон и две от децата им с общо повече от един милион евро, плащайки им в продължение на много години за вършена от тях работа като парламентарни съветници. Според разпространените твърдения заеманите от съпругата и децата на Фион позиции са били фиктивни. Тези твърдения доведоха до значителен спад на подкрепата и загуба за Фийон в битката за президентския пост във Франция през 2017 г. Франсоа Фийон отхвърли обвиненията срещу себе си и заяви, че става дума за кампания, имала за цел да го злепостави и да повлияе негативно на кандидатурата му.", "date": "2019.04.23", "title": "Франсоа Фийон и съпругата му ще се изправят пред съда по дело за корупция"}
{"url": "https://www.24chasa.bg/novini/article/7417129", "text": "Европейската комисия отново изключи възможността за предоговаряне на споразумението с Великобритания за Брекзит, предадоха Ройтерс и ТАСС. \"Изключено е да предоговаряме или отново да разглеждаме споразумението за напускане, защото то е най-доброто възможно решение\", каза на пресконференция говорителката на ЕК Мина Андреева, цитирана от БТА. Тя подчерта, че в момента не се водят никакви преговори между Брюксел и Лондон за Брекзит. По-рано в медиите се появи информация, че британската министър-председателка Тереза Мей е поискала от свои сътрудници да направят преглед на алтернативни договорености за ирландската граница. Говорител на Мей каза, че британското правителство е съсредоточено върху приемането на законодателството, необходимо за ратифициране на излизането на Великобритания от Европейския съюз. По думите му преговорите между управляващите консерватори и опозиционните лейбъристи за Брекзит продължават и ще изискват компромис от двете страни.", "date": "2019.04.23", "title": "ЕС изключва възможността за преразглеждане на Брекзит"}
{"url": "https://www.24chasa.bg/novini/article/7417154", "text": "Детска градина номер 66 \"Детски рай\" в Стара Загора стана първата детска градина в общината, която има своя библиотека. Тя бе открита днес, в Световния ден на книгата. \"Нашата библиотека съдържа 400 книги. Те са дарени от родители и приятели. Всички са каталогизирани. Библиотеката ще бъде отворена в определени дни, за да могат родителите, които идват да вземат децата си, да вземат и книжка за четене вкъщи. Тя може да бъде избрана както от родителя, така и от детето\", обясни директорката Силвия Стоянова. На откриването дойдоха много гости, а децата показаха осъвременена драматизация на една от любимите си книжки - \"Алиса в Страната на чудесата\". \"Този ден е много специален, защото е ден на книгата, макар че тя трябва да се чете през цялата година. Важното е, че сте избрали да работите съвместно с родителите. Похвална е и инициативата на родителите да идват тук, защото трябва да научим децата още в тази възраст на съприкосновение с книгата. Този модел трябва да се налага\", каза зам.-кмета на Стара Загора Иванка Сотирова. Всички гости написаха своите пожелания в специална книга, която ще бъде поставена в Алеята на автографите. Те дариха и книги, с които да попълнят фонда на библиотеката.", "date": "2019.04.23", "title": "Детска градина в Стара Загора се сдоби с библиотека"}
{"url": "https://www.24chasa.bg/novini/article/7417185", "text": "Устройство за изкуствено зрение подари лидерът на ДПС Мустафа Карадайъ на певеца Орхан Мурад от името на цялата партия по време на представянето на кандидатите за евровота от движението днес. “Виждам господин Орхан Мурад сред нас. Бих искал да го поканя. По идея на нашия почетен председател искам да направим един скромен подарък на г-н Мурад. Това е едно устройство за изкуствено зрение”, заяви Карадайъ от трибуната. “Представлява лека смарт камера, която моментално разчита на глас текст от всякакви повърхности, разпознава и лица. Чете всякакъв текст - книги, етикети и продукти, идентифицира продукти, кредитни, карти, банкноти. Да сте жив и здрав. Пожелаваме ви много успехи. Бъдете себе си и нека дълги години да ни радвате с това, което правите”, допълни той. “Нашият лидер винаги обича да изненадва. Аз съм много развълнуван. Чувал съм за това устройство, но то все още е една мечта за незрящите в България. Щастлив и горд съм, че благодарение на г-н Доган притежавам това устройство. Много съм щастлив, че ще мога да се самообслужвам благодарение на него. Желая успех на предизборната листа на ДПС”, заяви Орхан Мурад. Минути преди да започне представянето на листата, симпатизанти на партията приветстваха членовете на ръководството начело с лидера Карадайъ с викове “ДПС” и ръкопляскане. Събитието започна с химна на България и този на Европейския съюз. ДПС показаха и предизборния клип на партията, като за първи път представиха слогана си за евровота- “Ние залагаме на младите”. Листата за евровота на ДПС бе представена от членовете на младежката структура Зейнеп и Рахим. “Предстоят важни избори за България и ЕС. След един месец ще определим посоката, по която да върви България и целия ЕС в следващите години. Националистите в България и Европа трябва да бъдат спрени. Трябва да имаме по-високи доходи, здравеопазване, образование, чиста вода, чист въздух. Но за да ги има не трябва само някой да обещае. Крайно време е да осъзнаем, че Европа трябва да е единна, за да е силна. Тя не е създадена, за да се дели на държави. Популизмът и национализмът са на власт. България тръгва на евроизбори като една от най-бедните държави. ДПС има програма за ускорено развитие на страната”, обяви Зейнеп. И двамата с Рахим започнаха представянето на листата от 17-ия в нея. “Ние залагаме на младите. Винаги в ДПС младежита са имали глас. Място за идеи, инициативи, понякога дори изпреварващи и винаги с достойно представителство. Младежкото е вградено в темелите на ДПС. Този модел тръгва от нашия почетен председател. В началото на неговата политическа кариера и в младежка възраст, заставайки срещу тоталитарното общество, създава младежка организация. По-късно той създава и ДПС”, обяви водачът на листата Карадайъ през сълзи от вълнение. И допълни, че листата на движението е с млади и отговорни хора, който могат да реформират Европейския съюз, и такива, каквито националистите и популистите никога няма да могат да бъдат. “Заедно ще направим нашата листа по-единна. Нашата листа гарантира победа”, отсече Карадайъ. Вторият в листата - Делян Пеевски не присъства на представянето. Той бе представен от водещите като “утвърден политик сред избирателите на ДПС”. На трето място в листата е досегашният евродепутат и лидер на младежката организация Илхан Кючук. След него се нарежда Искра Михайлова, която също е действащ евродепутат и бивш министър на екологията. Пета в листата пък е Атидже Алиева, чиято основна дейност в момента са именно европейските финанси и е зам.-изпълнителен директор на фонд “Земеделие”. След нея е юристът Севим Мусак. На седмо място е икономистът Станислав Мусаков. Осми е Сюлейман Сюлейман, който в момента работи в сферата на информационните технологии. Антоанета Асенова, която е след него, е юрист с основна дейност в защита на човешките права. Гюлфие Енчева пък се занимава с маркетинг. След нея е бившият министър на финансите Петър Чобанов. Сюзан Мехмедова на 12-то място е докторант в СУ с интереси в социалната сфера. След нея отново се нарежда докторант по социално управление - Синан Пехливанов. В листата участва и политологът Танер Кабилов. На последните места са Сунай Якуб и юристите Ертен Анисова и Цветан Енчев.", "date": "2019.04.23", "title": "ДПС подари устройство за изкуствено зрение на Орхан Мурад (Обновена, снимки)"}
{"url": "https://www.24chasa.bg/novini/article/7417196", "text": "Бюджетните дефицити и държавните дългове в ЕС и еврозоната са намалели през 2018 година, сочат публикувани днес данни на европейската статистическа агенция Евростат. Съотношението на бюджетния дефицит към брутния вътрешен продукт (БВП) в ЕС се е понижило до 0,6 на сто спрямо 1 на сто през 2017 година, а в еврозоната - от 1 на сто до 0,5 на сто, предаде БТА. Излишък по бюджетите си миналата година са отчетени в Люксембург (2,4 на сто), България и Малта (по 2 на сто), Германия (1,7 на сто), Холандия (1,5 на сто), Гърция (1,1 на сто), Чехия и Швеция (по 0,9 на сто), Литва и Словения (по 0,7 на сто), Дания (0,5 на сто), Хърватия (0,2 на сто) и Австрия (0,1 на сто). Ирландия е постигнала бюджетен баланс. Две страни членки на ЕС имат дефицит по бюджетите си равен или над 3 на сто от БВП - Румъния (дефицит от 3 на сто) и Кипър (дефицит от 4,8 на сто). Съотношението на държавния дълг спрямо БВП е намаляло от 81,7 на сто до 80,0 на сто, а в еврозоната - от 87,1 на сто до 85,1 на сто. Най-ниско съотношение държавен дълг спрямо БВП отчитат Естония (8,4 на сто), Люксембург (21,4 на сто), България (22,6 на сто), Чехия (32,7 на сто), Дания (34,1 на сто) и Литва (34,2 на сто). Четиринайсет страни надвишават съотношението от 60 на сто, определено от европейските разпоредби. Най-високи са показателите в Гърция (181,1 на сто), Италия (132,2 на сто), Португалия (121,5 на сто), Кипър (102,5 на сто), Белгия (102 на сто), Франция (98,4 на сто) и Испания (97,1 на сто).", "date": "2019.04.23", "title": "Евростат: Бюджетните дефицити и държавни дългове в ЕС и еврозоната са намалели"}
{"url": "https://www.24chasa.bg/novini/article/7417214", "text": "Районен съд Харманли днес постанови глоба за Мария Банева, майка на бизнесмена Николай Банев. Наказанието е заради катастрофа, която тя предизвика в началото на юли 2018 г в града. Тогава със средна телесна повреда бе Иван Иванов от града. Прокуратурата поиска Мария Банева да бъде освободена от наказателна отговорност и да получи глоба, съобщи БТА. Съдът постанови още да се отнеме шофьорската книжка на Мария Банева за следващите 8 месеца, обясни председателят на Районен съд Харманли Минка Китова. Присъдата може да бъде обжалвана пред Окръжен съд Хасково.", "date": "2019.04.23", "title": "Съдът в Харманли глоби Мария Банева за катастрофа, отне й книжката"}
{"url": "https://www.24chasa.bg/novini/article/7417197", "text": "Днес заедно с областния координатор на ГЕРБ и кмет на Варна Иван Портних, както и с народните представители от ГЕРБ-Варна, посетихме две села в община Аврен – Здравец и Царевци. Това съобщи зам.-председателят на ГЕРБ Цветан Цветанов на профила си във Фейсбук. И продължи: В с. Здравец бяхме в ремонтираното читалище и се срещнахме с жители на селото. Хората споделиха с мен възмущението си от агресивните послания и поведение на политическите опоненти на ГЕРБ, като използваха възможността да благодарят на мен и колегите от ГЕРБ, че винаги сме поддържали близък контакт с тях. На въпрос за бъдещето на АМ „Хемус“ и на останалите важни инфраструктурни проекти за региона - обясних, че правителството ще продължи да инвестира в модернизирането на населените места в страната и предпоставка за това е разумната финансова политика и икономическият растеж. Благодарение на излишъка в бюджета правителството имаше възможността да задели 1,35 млрд. лв. за доизграждането на АМ ‚Хемус“. Очаква се до 2024 г. цялото трасе на тази ключова пътна артерия да бъде завършено. За да стигнем докрай, трябва да запазим стабилността в държавата, икономическия растеж, както и доверието на хората. На свой ред кметът на Аврен Емануил Манолов припомни, че правителството отпусна само за последните 12 месеца 500 хил. лв. за уличната мрежа в общината. По-късно посетихме и село Царевци, където местното читалище „Христо Смирненски – 1919” предстои да отбележи своя 100-годишен юбилей. Жителите на селото поздравиха кмета на Аврен Емануил Манолов за усилията, които полага за подобряването на инфраструктурата. Те също така изказаха своята признателност за подкрепата на правителството на Бойко Борисов, което през 2015 г. отпусна 110 000 лв. за ремонта читалището. По време на събитието бе изтъкната дългогодишната традиция общината да отпуска на абитуриентите си по 200 лв., както и да поема семестриалните такси на тези от тях, които решат да продължат образованието си. Тази година подкрепа ще получат над 100 абитуриенти. Пред всички присъстващи в ремонтираното читалище подчертах, че успешен е този кмет, който работи в синхрон с изпълнителната и законодателната власт. Такъв е кметът на Аврен – Емануил Манолов. Споделих увереността си, че на 26 май гражданите ще подкрепят ГЕРБ и стремежа ни да гарантираме траен проспериет и сигурност в България и Европа. Народните представителите от ГЕРБ-Варна Павел Христов, Таня Петрова, Емилия Милкова и Владимир Вълев дариха книги за читалищните библиотеки в двете села. Жестът е по повод Световния ден на книгата и авторското право и беше приет с голяма благодарност.", "date": "2019.04.23", "title": "Цветанов: Хората са възмутени от агресивните послания на опонентите на ГЕРБ"}
{"url": "https://www.24chasa.bg/novini/article/7417290", "text": "Президентът на САЩ Доналд Тръмп ще направи държавно посещение във Великобритания от 3 до 5 юни по покана на британската кралица Елизабет Втора, съобщи днес Бъкингамският дворец, цитиран от световните агенции. Тръмп ще бъде придружаван от съпругата си Мелания. Президентската двойка е \"приела покана от Нейно величество кралицата да направи държавно посещение в Обединеното кралство\", заяви Бъкингамският дворец, цитиран от БТА. Тръмп ще се срещне с британската министър-председателка Тереза Мей на \"Даунинг стрийт\". Очаква се също така той да присъства на честванията по случай 75-ата годишнина от Десанта в Нормандия през Втората световна война. \"Обединеното кралство и Съединените щати имат дълбоко и трайно партньорство, което се корени в нашата обща история и споделени интереси\", заяви Мей. \"Държавното посещение е възможност да укрепим нашите и без това близки отношения в области като търговията, инвестициите, сигурността и отбраната и да обсъдим как можем да надграждаме тези връзки в годините, които предстоят\", каза тя. Тръмп беше на официално посещение във Великобритания миналото лято. Това обаче не беше държавно посещение, което обикновено включва кралски почести, в това число банкет с кралицата в Бъкингамския дворец, отбелязва Асошиейтед прес. Агенцията припомня, че Мей отправи покана за държавно посещение преди повече от две години, но то беше отложено заради притеснения как ще бъде приет президентът на САЩ и заради кризата около Брекзит. Тръмп и съпругата му ще посетят Великобритания от 3 до 5 юни, а на 6 юни ще пристигнат във Франция, където американският президент ще се срещне с френския си колега Еманюел Макрон, съобщи днес Белият дом, цитиран от Ройтерс.                                                                                                                                                                                                   ", "date": "2019.04.23", "title": "Елизабет II покани Тръмп на визита във Великобритания през юни, той прие, отива с Мелания"}
{"url": "https://www.24chasa.bg/novini/article/7417310", "text": "Изследването на топенето на леда в Гренландия и Антарктида е относително прецизно през 2019 г. благодарение на използването на спътникови данни, метеорологични станции и усъвършенствани климатични модели, предаде Франс прес. Специалистите умееха да го правят добре също през 90-те години на миналия век и първото десетилетие на 21-ви век, но преценките за предишните десетилетия не бяха надеждни. Спътниковите и други технологии не бяха толкова усъвършенствани тогава. Ново изследване е проучило наново топенето на леда в Гренландия от 1972 г., когато са изведени в орбита първите спътници \"Ландсат\", пише БТА. \"Когато погледнем няколко десетилетия назад във времето, резултатите са обезпокоителни, защото показват с каква скорост се променят нещата\", заяви френският гласиолог Ерик Риньо от Калифорнийския университет в Ървайн, който е един от авторите на изследването. В изследването са участвали негови колеги от същия университет и университетите в Гренобъл, Утрехт и Копенхаген. \"Засегнати са четирите краища на Гренландия, а не само южната й част\", поясни Риньо. Гласиолозите разполагат с три метода за изследване на топенето на леда. Спътниците следят дебелината на леда и вариациите в нея. Ако ледник се топи, спътниците регистрират намаляване на дебелината му. От 2002 г. спътници на НАСА следят вариации в земната гравитация, които се обясняват с превръщане на водата в лед. Учените освен това са разработили метод, който сравнява натрупването на сняг и лед с ледените реки. Този метод, към който се добавят измервания на място, стана много надежден от средата на първото десетилетие на 21-ви век. Специалистите са използвали тези три метода, за да направят подробна възстановка на леда в Гренландия през 70-те и 80-те години на миналия век. Малкото данни, с които разполагаха за този период - спътникови снимки със средна резолюция, снимки от въздуха, проби от леда, допринесоха за усъвършенстване на модела. \"Добавихме мъничко история\", отбеляза Риньо. През 70-те години на миналия век Гренландия е натрупала запаси от около 47 гигатона лед, преди да загуби приблизително същия обем лед през 80-те. Топенето продължило със същите темпове през 90-те, преди да се ускори през първото десетилетие на 21-ви век и най-вече от 2010 г. Следователно днес ледът се топи шест пъти по-бързо, отколкото през 80-те години на миналия век. Топенето на ледниците в Гренландия е допринесло за покачване на океанското ниво с 13,7 милиметра от 1972 г. Резултатите от изследването са публикувани в сп. \"Протоколи на Американската академия на науките\".", "date": "2019.04.23", "title": "Как се топи ледът в Гренландия от 1972 година насам?"}
{"url": "https://www.24chasa.bg/novini/article/7417333", "text": "От началото на годината цената на пшеницата пада, макар в други години тенденцията да е за поскъпване на зърното, каза пред журналисти Васил Симов, главен изпълнителен директор на Софийската стокова борса /ССБ/. Основната причина са очакванията на експертите за добра реколта, която да стигне до 758 млн. тона. Спадът ще продължи, защото се очаква добра реколта. Предходната прогноза на Световния съвет по зърното беше глобалното производство на пшеница през 2019 година да е 735 млн. тона, съобщи Десислава Иванова, изпълнителен директор на ССБ, предаде БТА.  От началото на годината цената на пшеницата в САЩ е паднала с 12 процента до 198 долара за тон, във Франция поевтиняването е с 11 процента до 237 долара за тон. В Германия пшеницата се е търгувала по 240 долара за тон в началото на годината, а сега е поевтиняла с 9 процента и се продава по 221 долара за тон, без данъци. В България цената на пшеницата пада за близо четири месеца с 15 процента до 193 долара за тон. Очакванията на Световния съвет по зърното е реколтата от пшеница в България тази година да е малко под 6 милиона тона. Очакванията на експертите са реколтата от пшеница в Русия да е 77 млн. тона, с 5.4 млн. повече от предходната прогноза отпреди три месеца. Прогнозата за реколтата в Украйна е завишена с 2,5 млн. тона до 27,5 млн. тона. В Европейския съюз очакванията са реколтата от пшеница да е 149 млн. тона, със 700 хиляди тона по-малко от прогнозата в началото на годината. Глобалната реколта от царевица тази година се очаква да бъде над 1.124 млрд. тона или с три милиона тона повече от реколтата през 2018 година. В САЩ ще бъде събрана с 5 млн. тона повече царевица, като реколтата се очаква да бъде 371 млн. тона. Експертите очакват в Европейския съюз да бъде събрана 63 млн. тона царевица - с 5.7 млн. тона по-малко от 2018 година. Към днешна дата царевицата в Украйна се продава по 174 долара за тон или с 18 процента по-евтино от началото на година; във Франция тя се търгува за 186 долара за тон или с 11 процента по-евтино от началото на 2019 година, а в САЩ тя се продава по 165 долара за тон, което е спад с 19 процента за близо четири месеца. Вероятно цената на царевицата ще продължи да спада, но е възможно трендът да се обърне при неподходящи метеорологични условия, прогнозират експертите. Борсите отчитат и спад на цената на слънчогледа. В Русия той поевтинява с 12 процента от началото на годината до 341 долара за тон, в Украйна слънчогледът се продава по 360 долара за тон без ДДС, което е спад с 3 процента. В България цената на слънчогледа се задържа 580 - 600 лева за тон през цялата година, съобщи Десислава Иванова. На световните борси слънчогледовото олио поевтинява от януари с 13 процента, но в България само с четири процента - до 1.56 лева за литър на едро, без данъци. Цената на захарта пада на борсата в Лондон с един процент, на борсата в Ню Йорк - с 8 процента, а у нас на годишна база поскъпва с два процента до 0,97 лв. за килограм в складовете на едро, отчетоха още от ССБ. Цената на суровия петрол скочи с 25 процента от началото на годината. В първите дни на януари петролът се търгуваше по 54 долара за барел /един барел е почти 159 литра/, а сега на световните пазари суровината се продава средно по 72 долара за барел. Вдигат се и цените на производните на петрола и на алтернативните горива. На ССБ бензин А95Н поскъпна със 7 процента от началото на годината до 1830 лева за 1000 литра без ДДС. Дизелът поскъпва от началото на годината с 22 процента до 1939 лева за 1000 литра без данъци. Петролът често обръща тренда си и не е изключено през лятото да поевтинява, посочи Васил Симов. Възможно е и страните от ОПЕК да увеличат производството си на петрол, добавиха от ССБ.", "date": "2019.04.23", "title": "Петролът поскъпна с 25%, а цените на зърното падат"}
{"url": "https://www.24chasa.bg/novini/article/7417157", "text": ", гр. София, ул. Алабин № 16 – 20, на основание разпоредбите на, Правилник за реда за упражняване правата на държавата в търговските дружества с държавно участие в капитала / ПРУПДТТДДУК /,  , на закрито заседание за отдаване на помещения (офиси), намиращи се на 4-ти и 6-ти етаж на административната сграда на посочения по-горе адрес. При неявяване на кандидати, повторен търг ще се проведе на 13.06.2019 г. от 10:00 часа на същото място при същите условия. Депозитът за участие, в размер на 50 % от първоначалната тръжна цена, се внася по банков път на посочената в документацията банкова сметка или в касата на дружеството – стая 510, 5-ти етаж в срок до 13:00 часа на деня, предхождащ търга. До участие в търга се допускат физически и юридически лица, подали заявление за участие и необходимите документи. Тръжната документация може да се получи в НЦТР ЕАД, етаж 5, стая 509 или да се изтегли от Интернет страницата на дружеството  . Оглед на помещенията, предмет на търга, се извършва всеки работен ден до деня преди търга от 14:00 – 16:00 часа. Краен срок за приемане на оферти – 16:00 часа на деня, предхождащ търга. За допълнителна информация – тел. 02/ 980 0308, 02/ 980 0316 и 02/ 980 0710.", "date": "2019.04.23", "title": "Обява за търг на „Национален център за териториално развитие” ЕАД - гр. София"}
{"url": "https://www.24chasa.bg/novini/article/7417380", "text": "Всички косовски жени и деца, които бяха върнати от конфликтни зони в Сирия, са освободени от Центъра за чужденци в прищинския квартал Вранидол, където бяха настанени в събота, предаде агенция МИА, цитирана от БТА.  Косовската специална прокуратура съобщи, че срещу 32 от върнатите от Сирия жени се води разследване за евентуални връзки с терористичната организация Ислямска държава. Прокуратурата потвърди за радио Свободна Европа, че срещу тези жени и по-рано се е водело разследване, но то било прекратено, защото заподозрените били недостъпни за правосъдието. Рано сутринта в събота 110 косовски граждани бяха върнати от Сирия в Прищина с американски самолет. Косовските власти съобщиха, че са върнати четирима бойци на Ислямска държава, които веднага са били арестувани, както и 32 жени и 74 деца, включително 9 деца без родители. Жените и децата бяха настанени в лагер за чужденци. Над 300 косовски граждани са заминали в Сирия през последните 6-7 години, за да воюват на страната на ислямистите. Повече от 70 от тях са убити, а голям брой от жените и децата им все още се намират в конфликтните зони. По данни на полицията към 25 февруари тази година в Сирия е имало 56 бойци, 44 жени и 48 деца от Косово. Според косовските закони участието в чуждестранни военни конфликти се наказва със затвор до 15 години.", "date": "2019.04.23", "title": "32 жени от Сирия са разследвани за връзки с тероризма"}
{"url": "https://www.24chasa.bg/novini/article/7417330", "text": "Поклонението пред паметта на голямата актриса Виолета Гиндева ще бъде на 30 април (вторник) от 11 ч във фоайето на Народния театър, научи \"24 часа\" от директора на трупата Мариус Донкин. \"С огромна мъка ви съобщаваме, че днес след кратко боледуване ни напусна прекрасната актриса от трупата на Народния театър ВИОЛЕТА ГИНДЕВА… Нямаме думи, за да изразим обичта и преклонението си към нея, и тъгата от загубата… Светъл път! Обичаме те завинаги и благодарим!\", пише в сайта на Народния театър. Донкин беше човекът, който върна актрисата на първата сцена след дългото й оттегляне от светлините на прожекторите. Напоследък тя се оплаквала от проблеми със сърцето. Последно имаше роля в пиесата на Горки \"Чудаци\". Точно на едно от тези представления й прилошава, но спектакълът не се отлага - макар също да има здравословни проблеми, на сцената спешно излиза титулярката Добринка Станчева. После получава болки в стомаха и се налага спешното й приемане в болница. , на 21 април.  \"Милата, милата Виолета\", промълви с тъга Стефан Данаилов, в когото бяха партньори в култовата лента \"Черните ангели\".", "date": "2019.04.23", "title": "Сбогуваме се с Виолета Гиндева на 30 април"}
{"url": "https://www.24chasa.bg/novini/article/7417381", "text": "Еманюел Макрон и Шиндзо Абе осъдиха днес жестоките атентати, извършени навръх Великден в Шри Ланка. Те заявиха, че е необходимо да си засили международната мобилизация срещу тероризма, предаде Франс прес. \"В момент, когато броят на жертвите не спира да расте, Франция е напълно солидарна с властите (на Шри Ланка) и с цялата нация и изразява готовност да окаже каквато и подкрепа да е необходима\", заяви френският президент в началото на визитата на японския премиер в Елисейския дворец. \"Всеки има право да изповядва вярата си без страх и тези подли действия трябва да бъдат наказвани\", добави Макрон, използвайки израза \"ислямски терористични актове\". \"Международното сътрудничество срещу тероризма изисква мобилизацията на всички и ще бъде в центъра на нашите приоритети\" в година, в която Япония е председател на Г-20, а Франция на Г-7, каза Макрон. Наричайки на свой ред нападението \"непростимо и неприемливо\", Шиндзо Абе заяви, че Япония, Франция и цялата международна общност са \"решени да се борят с тероризма\", съобщи БТА. Атентатите, които взеха живота на най-малко 320 души, са дело на ислямистка радикална група, по първоначални данни на разследването. Двамата държавници говориха преди днешната си среща, последвана от работен обяд. Абе изрази състраданието на страната си към Франция седмица след пожара в катедралата \"Нотр Дам\", \"шокирал дълбоко\" японците. Той предложи Токио да помогне за възстановяването на емблематичната сграда. На срещата си двамата лидери може да разговарят за аферата със задържания в Япония френски гражданин Карлос Гон, бивш шеф на автомобилните производители \"Рено\" и \"Нисан\". На него са повдигнати четири обвинения, включително за присвояване на средства от \"Нисан\", за деклариране на по-ниски доходи от реалните и за злоупотреба с доверие.", "date": "2019.04.23", "title": "Макрон и Абе заявиха решимост да се борят \nсрещу тероризма"}
{"url": "https://www.24chasa.bg/novini/article/7416845", "text": "Предстои България да създаде свое национално конгресно бюро – организация, която да обедини различни конгресно-културни центрове, хотели и туроператори, и те да работят заедно за привличане тук на големи международни събития. Това стана ясно по време на шестата годишна среща на Националния борд по туризъм. Предложението е на самия борд, но министърът на туризма Николина Ангелкова съобщи, че в министерството вече са водени такива разговори и предстои идеята както и формата, под която ще работи това конгресно бюро, да се изяснят. „Конгресно бюро трябва да се направи, защото големите международни форуми се планират и организират за поне 5 до 8 години напред. Това е много отвъд мандатите на общинските управи, дори на правителствата“, каза при представянето на идеята изпълнителният директор на борда по туризъм Полина Карастоянова. „За да направим такова бюро, трябва да работим с големите международно известни хотелски вериги. Защото когато планираме да проведем голямо международно събитие първото нещо, което организаторите ще ни попитат, е какви големи хотели на международно известни вериги има в нашата държава“, подчерта министър Ангелкова. „Софийската опера бе посетена от 700 чужди гости само по време на първия Вагнеров летен фестивал преди няколко години. Ние работим директно с туроператорски фирми, на които представяме предварително програмата си за една или две години напред, за да могат те да включат посещението на операта в своите пакети“, каза директорът на Софийската опера и балет акад. Пламен Карталов. „Над 53 млн. лв. е инвестирала столицата само в новите музеи и в културно-исторически забележителности. По 4 млн. лв. отделяме годишно за директна подкрепа на културни събития“, подчерта в изказването си столичният кмет Йорданка Фандъкова.", "date": "2019.04.23", "title": "България ще прави национално конгресно бюро"}
{"url": "https://www.24chasa.bg/novini/article/7416842", "text": "Незаконно притежавани оръжия и боеприпаси са открили вчера дупнишки полицаи в жилището на 72-годишен местен жител. Той е възпроизвел изстрели от терасата си, за да цели котки, съобщиха от полицията. Процесуално-следствените действия са проведени в условия на неотложност. Сигналът за стрелба по котки е получен в МВР, след което са предприети незабавни действия. В жилището на възрастния мъж са открити и иззети 2 незаконно притежавани пушки, 680 патрона от различен калибър, 9 капсулдетонатора. Иззет е и пистолет с 2 пълнителя – законно притежавани. 72-годишният мъж е задържан с полицейска заповед за 24 часа. По случая е започнато досъдебно производство в РУ Дупница. Уведомен е дежурен прокурор.", "date": "2019.04.23", "title": "Възрастен мъж цели котки от тераса, задържаха го с пушки и 680 патрона"}
{"url": "https://www.24chasa.bg/novini/article/7416899", "text": "Първите данни от разследването на атентатите, отнели живота на повече от 300 души в Шри Ланка, особено в църквите, показват, че те са били извършени като отмъщение за масовото убийство в джамии в Крайстчърч в Нова Зеландия, обяви днес пред парламента заместник- министър на отбраната, цитиран от Франс прес и БТА.  \"Първоначалните разследвания разкриха, че случилото се в Шри Ланка е било извършено като отмъщение за нападението срещу мюсюлманите в Крайстчърч\", заяви Руван Виджевардене във връзка с нападението на 15 март, отнело живота на 50 души в две джамии във втория по големина град в Нова Зеландия. Министър Виджевардене каза, че броят на загиналите при терористичните нападения на 21 април е нараснал на 321 души, предаде ТАСС. 521 души са били ранени. В предупреждение, изпратено на 11 април до агенциите за сигурност на Шри Ланка, се е посочвало, че местна групировка планира самоубийствени терористични атаки срещу църкви в островната държава, предаде Асошиейтед прес. Приялал Дисанаяка - зам.-началник на полицията, е подписал писмо до директорите на 4 национални агенции за сигурност. Той е поискал четиримата директори \"да обърнат допълнително внимание\" на районите, за които отговарят, и на известни личности, които се намират там. Разузнавателният доклад, прикрепен към писмото, посочва, че групировката Нешънъл Таухид Джамаат е взела на прицел \"някои важни църкви\" за самоубийствени атентати, планирани да бъдат извършени \"скоро\". В доклада се изброяват имената на шестима души, които вероятно са щели да бъдат замесени в тях. Министърът на здравеопазването на Шри Ланка вчера държеше копие от доклада докато преразказваше съдържанието му, което повдигна въпроси как полицията е действала превантивно, за да предпази обществеността от нападенията, посочва АП.", "date": "2019.04.23", "title": "Атентатите в Шри Ланка са отмъщение за \nубийствата на мюсюлмани в Нова Зеландия"}
{"url": "https://www.24chasa.bg/novini/article/7416896", "text": "По време на историческата си визита във Владивосток Ким Чен Ун няма да бъде единственият севернокореец в Русия. Русия всъщност наема евтина работна ръка от Севера Корея в лицето на около 10 000 работници, което е важен източник на приходи за Пхенян, предава БТА. На срещата си с руския президент Владимир Путин севернокорейският лидер вероятно ще се опита да засили икономическите връзки с Москва в момент, когато дипломацията с Вашингтон е в задънена улица. Друга цел на Пхенян на първата двустранна среща на подобно ниво след тази през 2011 г. между Ким Чен-ир и Дмитрий Медведев ще бъде също така излизането от доста силната зависимост от Китай. Един от най-важните \"износни продукти\" на Пхенян е работната ръка, която предоставя на съседите си на ниски цени в замяна на по-голямата част от възнагражденията на работниците, твърдят правозащитни организации. \"Хюмън райтс уоч\" разкритикува през 2017 г. големия брой нарушения на правата на работниците, изтъквайки най-вече \"липсата на свобода на сдружаване и на изразяване, надзираването им от хора, ограничаващи движението им и достъпа им до външна информация, полагането на извънреден труд и невъзможността да откажеш извънредния труд\". Въпреки това севернокорейците високо ценят договорите за полагане на труд в Русия, тъй като им позволяват да спестят малко пари. Смекчаване на санкциите Москва е вторият най-голям \"вносител\" на севернокорейска работна ръка след Пекин, според ООН. В Русия севернокорейците получават работа основно в Далечния изток, в минния и горския сектор, в текстилната индустрия и в строителството. Ким и Путин от тази гледна точка имат общ интерес за смекчаването на международните санкции срещу Северна Корея. Резолюция 2397 на Съвета за сигурност на ООН от декември 2017 г. въвежда изискване за всички страни, наели севернокорейци, да ги изпратят в Северна Корея в срок до две години. В официален документ Москва съобщи миналата година за 11 490 севернокорейци, които имат валидно разрешение за работа, което е три пъти по-малко отпреди. Миналата седмица севернокорейски служители помолиха Москва да продължи да използва севернокорейски работници след крайната дата, определена от ООН, според специализирания сайт Ен Кей нюз. Русия вече се обяви за смекчаване на санкциите и според изследователя Ан Чан-ир, беглец от Северна Корея, \"Москва вероятно има дългосрочни цели\". \"Най-важната сред тях е достъпът до евтината севернокорейска работна ръка, а след това до природните ресурси на КНДР, ако санкциите един ден бъдат вдигнати и Северът намали размера на армията си\", казва той. Една Корея, стратегическа за Москва Незабавното смекчаване на санкциите бе едно от основните искания на Ким на втората му среща с американския президент Доналд Тръмп през февруари. Една среща, която се провали заради неохотата на Пхенян да направи насрещни отстъпки. Северът, където е съсредоточена по-голямата част от природните ресурси на Корейския полуостров, в миналото бе много по-богат от Юга. Десетилетия на лошо управление и рухването на Съветския съюз поставиха режима на колене. Днес повече от 90 процента от външната търговия на КНДР е с Китай, твърдят експерти. Стойността на износните стоки на КНДР за Русия достигна през миналата година едва 1,98 милиона долара, според Международния търговски център. Музикалните инструменти са повече от 70 процента от всички стоки. Въпреки това руският внос в КНДР достигна стойност от 32,1 милиона долара, от които 21,6 милиона долара са от вноса на изкопаемо гориво и петрол. Преди обаче ООН да наложи доста сериозни санкции на Северна Корея, КНДР имаше няколко проекта за икономическо сътрудничество с Русия. Един от най-важните от тях беше възстановяването и разширяването на 54-километровата железопътна линия между севернокорейското пристанище Расон и Хасан, руско населено място в пресечната точка на границите с КНДР и Китай. Москва вече изнася въглища за Китай през Расон, възползвайки се от прието от ООН изключение. Амбициите на Москва в дългосрочен план са да получи достъп до Корейския полуостров, за да изнася през него въглеводородите си за други страни като Япония, Южна Корея и Тайван. През 2011 г. Ким Чен-ир посети Сибир, за да обсъди с Медведев проекта за газов тръбопровод и електроснабдителна мрежа. Севернокорейският лидер обаче почина три месеца по-късно и по тези проекти не бе отбелязан никакъв напредък. \"Русия не бърза. Тя знае обаче, че ако една евентуална междукорейска железопътна линия бъде свързана с Русия, ще се превърне във фактор за развитието на бедните райони в Сибир\", казва Ан.", "date": "2019.04.23", "title": "Севернокорейската работна ръка - ключов въпрос между Москва и Пхенян"}
{"url": "https://www.24chasa.bg/novini/article/7416900", "text": "Полицията в Северна Ирландия съобщи за ареста на 57-годишна жена във връзка с  , предаде Ройтерс. \"Детективи от отряда за важни разследвания арестуваха 57-годишна жена по Закона за борба с тероризма във връзка с убийството на Лайра Маккий в Лондондери на 18 април\", се казва в полицейското съобщение, цитирано от БТА. По-рано бе съобщено за ареста на двама млади мъже (на 18 и 19 г.) във връзка с убийството, но после те бяха освободени. Екстремистката ирландска националистическа групировка Нова ИРА се извини за убийството на младата репортерка, което бе първото признание, че един от нейните членове е замесен в трагичните събития, довели до смъртта на Маккий от куршум, който не е бил предназначен за нея. Групировката, която е противник на мирното споразумение за Северна Ирландия от 1998 г., нарече смъртта на 29-годишната Маккий \"трагична\" и предложи \"искрени извинения\" на нейната партньорка, на семейството и приятелите й. Писменото извинение е било получено снощи в редакцията на \"Айриш нюз\". Маккий бе застреляна, докато гледала как ирландски младежи националисти нападат полицаи след полицейска операция в Лондондери. Според силите на реда тя е била улучена, когато един от младите нападатели открил огън в посока към полицаите.", "date": "2019.04.23", "title": "Северна Ирландия задържа 57-годишна за убийството на журналистката Лайра Маккий"}
{"url": "https://www.24chasa.bg/novini/article/7416897", "text": "Ремонтът на виадукта на Коренишки дол на Хемус ще приключи наесен. Ремонтират се и долното, и горното строене, съобщи зам.-министър Николай Нанков. От десетилетия виадуктът не е пипан - откакто е построен преди 40 г. Повече от наложителен е ремонтът, на долното строене ситуацията е дори плашеща - с корозирали арматури и пр. Ремонтът се извършва от \"Автомагистрали\" ЕАД.", "date": "2019.04.23", "title": "Виж ремонта на виадукта на Коренишки дол на магистрала \"Хемус\" (снимки)"}
{"url": "https://www.24chasa.bg/novini/article/7416456", "text": "Вчера в Пекин се проведе международен форум за иновациите в телевизионните предавания, организиран съвместно от Китайската медийна група и Международната общност за сътрудничество в областта на телевизията между страните по Пътя на коприната. Той е важно медийно мероприятие към втория международен форум на високо равнище за сътрудничеството по инициативата „Един пояс, един път\", предава  Вчера Международната общност за сътрудничество в областта на телевизията между страните по Пътя на коприната представи предложение за иновации в телевизионните предавания с 5G+ 4K технологии. В него се посочват петте консенсуса, постигнати от участниците във форума. На първо място се подчертава, че трябва да се стимулира водещата роля на новите технологии; второ, да се ускори споделянето на ресурси и да се обогати съдържанието на предаванията; трето, да се обърне внимание на иновациите в сферата на комуникациите и да се задълбочи обединяването; четвърто, да се поддържа отварянето и взаимноизгодното сътрудничество и пето, да се обединят усилията.", "date": "2019.04.23", "title": "В Пекин бе направено предложение за иновации в телевизионните предавания с 5G+ 4K технологии"}
{"url": "https://www.24chasa.bg/novini/article/7416895", "text": "Медицинските сестри очакват президента Румен Радев да ги подкрепи в исканията им. Това каза за БТА Мая Илиева, организатор на протестите на медицинските сестри преди началото на срещата им с президента Радев. Медицинските сестри протестираха преди седмици с настояване за стартова заплата за тази длъжност, равняваща се на две минимални работни заплати за страната. Илиева припомни и настояването на протестиращите да се направи финансов одит в Българската асоциация на професионалистите по здравни грижи. Продължава да се оказва натиск върху колеги, които искат да протестират, каза още Илиева и добави, че утре ще има протест в Стара Загора. Методиката, която е изготвена за начина на формиране на трудовите възнаграждения и която министърът на здравеопазването Кирил Ананиев има готовност да представи в средата на май, не е подготвена заедно с нас, допълни Илиева.", "date": "2019.04.23", "title": "Медицинските сестри очакват подкрепа от президента Радев"}
{"url": "https://www.24chasa.bg/novini/article/7416917", "text": "Младата майка Ивет Стефанова благодари на медиците, че спасили малкия Тервел. Бях бременна в началото на 9-и месец, когато моят герой пожела да се появи на бял свят! Животът му започна доста бурно, но нека се върнем на самия момент, който трябваше да е най-щастливият в живота ми. На 23.02.2019г. получих силни болки, като веднага със съпруга ми отидохме в МБАЛ “Св.Иван Рилски“ Козлодуй, където прекрасна акушерка ме прегледа и каза, че няма нищо притеснително, след което се прибрахме у дома. На 24.02.2019г. болките се засилиха и посетих отново същата болница, но този път сама, тъй като моят съпруг беше на работа. Там ми казаха, че това са контракции, но вече не са подготвителни, а раждането наближава и ме оставиха в болницата. Малкият ми герой се появи чак на 25.02.2019г. в 13:30, като молбата беше изцяло моя да ми направят секцио, тъй като вече ми беше адски лошо, а коремът ми беше станал твърд на камък. Доктор Иван Башлиев ме прегледа, каза че детенцето ми има нужните килограми и е готов за раждане, но пропусна да ми каже важната подробност, че се е оплел силно около пъпната ми връв! Стигаме до момента, в който се събуждам след операцията и ми казват, че детенцето ми е добре, но е в кувьоз, защото се е родил много малък, да уточня 2.200 гр. Доколкото бях запозната килограмите не са проблем, защото те ще се покачат лесно. Дойде доктор, който ми каза, че детето е било силно оплетено около пъпната връв и то не където и да е, а около гушата му! Попитах няколко пъти сега добре ли е, как е?! Всички казваха, че той е добре, но истината е била много по-различна. Същата вечер една от акушерките дойде при мен да ми даде документ, с който давам съгласие детето да се транспортира в \"МБАЛ Д-Р \"СТАМЕН ИЛИЕВ\" ГР. МОНТАНА\", тъй като е получил дихателна недостатъчност, но ми казват да не се притеснявам, че е добре. До последно е преглеждан от д-р Олга Николова (управител на МБАЛ “Св.Иван Рилски“ Козлодуй ), като до ден днешен не можем да си обясним какво е чакала толкова време, за да не транспортира детето ни към Монтана. Детенцето ми е прието в късния час 23:30, като състоянието му е било повече от критично. С буца в гърлото, казвам че детенцето ми е било на прага на смъртта, където прекрасния екип на д-р Блажева в Неонатологичното отделение в МБАЛ Д-Р \"СТАМЕН ИЛИЕВ\" АД ГР. МОНТАНА реагират повече от бързо и спасяват живота на сина ми! Синът ми е бил вече син, както и целия в синини, които все още не знаем от какво са се появили. Той е интубиран и поставен в кувьоз от прекрасната докторка Александрова, която е причината сега да се радвам на своето живо и здраво детенце. Всички си задаваме въпроса, защо е мъчен от 13:30 до 23:30, преди да се докара в Монтана? Защо не е взето адекватно решение, ами ако детето беше на човек от техния екип така ли щяха да действат?! Искам да изкажа огромни благодарности към целия екип, който се грижеше в продължение на един месец за здравето и развитието на Тервел!", "date": "2019.04.23", "title": "Една майка разказва за силната битка за сина си Тервел"}
{"url": "https://www.24chasa.bg/novini/article/7416958", "text": "18-годишният Кристиан Тодоров, обвинен в опит за убийство на гард от дискотека \"Гатсби\" във Варна, е изправен пред съда с друго обвинение - палеж. Варненски окръжен съд даде ход на съдебното следствие по делото. Според обвинението, като непълнолетен, но като разбирал свойството и значението на извършеното и могъл да ръководи постъпките си, Кристиян запалил имущество със значителна стойност. От палежа е пострадал лек автомобил \"Порше Кайен\" собственост на ЕООД, на стойност 38 610 лева. Имало е опасност пожарът да се разпростре и върху друго имущество със значителна стойност – още 5 моторни превозни средства, както и магазини и апартаменти в жилищна сград в кв. “Бриз“. Последвалите вреди са значителни и са на обща стойност 43 887,16 лева. Предвиденото наказание за подобно деяние е лишаване от свобода от 3 до 12 години. Обвинителния акт беше внесен в съда на 30.01.2019г. На разпоредителното заседание проведено на 18 март страните поискаха от съда делото да се гледа по общия ред. В съда Кристиан се възползва от правото си да не дава обяснения, като уточни че това ще направи след приключване разпита на 12-те свидетели. Делото е насрочено за два поредни дни. Десетокласникът Кристиян е подсъдим и по друго дело. Той е обвинен в опит за убийство на един от гардовете на варненската дискотека \"Гетсби\" - Армен Алексиян, който оживя единствено благодарение на бързата и адекватна реакция на лекарите. Престъплението е извършено в съучастие с Галин Минчев, който беше успял да избяга и се укрива дълго време преди да бъде заловен. Кристиян, който е състезател по борба и приятелят му били изведени от заведението от охраната, след като се заяждали с клиенти. Охранителят се спънал на стълбите, Кристиян го подхванал, а приятелят му Галин започнал да го ръга с нож. Тогава се намесили колеги на Армен и нападателите избягали. 36-годишнияш охранител бил внесен в заведението от колеги и малко по-късно откаран в болница с опасност за живота. Армен е намушкан с нож между 10 и 15 пъти в крака и гърдите, като един от прорезите бил в областта на сърцето.", "date": "2019.04.23", "title": "Младеж, обвинен в опит за убийство, на съд за палеж"}
{"url": "https://www.24chasa.bg/novini/article/7416976", "text": "Водач, предложил подкуп на полицаи, и друг - катастрофирал с краден автомобил, попаднаха в ареста на РУ-Годеч. Около 9.19 часа вчера, на второкласен път 81 в посока София, автопатрул на РУ-Годеч спрял за проверка товарен автомобил \"Рено Трафик\", чийто водач управлявал без поставен предпазен колан. С цел да избегне полагащата му се за това нарушения санкция, водачът слязъл, приближил се до полицейския автомобил и подхвърлил вътре банкнота от 20 лева. Това съобщиха от пресцентъра на МВР. На местопроизшествието веднага е извършен оглед. 45-годишният берковчанин е задържан и му е съставен акт по Закона за движение по пътищата. По случая е образувано досъдебно производство. Същия ден още един жител на Берковица е задържан от годечките полицаи. Около 7.30 часа автопатрул на районното управление посетил сигнал за пътнотранспортно произшествие близо до разклона за с. Бракьовци. На място униформените установили, че лек автомобил \"Опел Калибра\" се е ударил в бордюра, след което се е преобърнал по таван. От извършените справки се установило, че автомобилът е противозаконно отнет, във връзка с което в РУ- Берковица е образувано досъдебно производство. Водачът е транспортиран за преглед и освободен с охлузни рани. 58 - годишният мъж е задържан с полицейска заповед за срок до 24 часа.", "date": "2019.04.23", "title": "Шофьор, предложи подкуп на полицай, и друг, катастрофирал с крадена кола, в ареста"}
{"url": "https://www.24chasa.bg/novini/article/7416977", "text": "Вчера към 12.15 часа в РУ-Бяла Слатина бил получен сигнал за ранен младеж, забелязан в района на парка на града. Изпратеният на място полицейски екип установил, че нараняването е нанесено след възникнал скандал между него и двама мъже, раненият е откаран в болница, където му е оказана медицинска помощ и освободен за домашно лечение. В рамките на предприетите оперативно - издирвателни действия 25-годишният извършител на деянието бил установен и задържан с полицейска мярка за 24 часа. По случая е образувано досъдебно производство.", "date": "2019.04.23", "title": "Двама ранили младеж в Бяла Слатина и го изоставили"}
{"url": "https://www.24chasa.bg/novini/article/7416942", "text": "Американка се съгласи да изостави партьора си, след като й предложиха 10 хиляди долара, за да осъществи раздялата, пише в. \"Мирър\". За необичайната случка разказва жената в сайта \"Редит\". Тя предпочела да запази анонимност. В поста си тя твърди, че ходела сериозно с приятеля си от пет години. Те се запознали в колежа и накрая той й предложил годеж. Дамата си дала сметка, че богатите родители на партньора й едва ли ще я одобрят за булка. И се оказала права. Не след дълго родителското тяло на бъдещия младоженец и предложило 10 хиляди долара, ако тотално прекъсне връзката си с него, допълва БТА. Годеницата не се колебала дълго. Сумата била добра, а още повече нейният избранник се държал все по-лошо с нея и започвал да прилича на родителите си. Често посягал и към чашката и го избивало на ревност и насилие. И когато майката на възлюбения й се обадила с офертата за 10 хиляди долара за бъдеща раздяла, сделката била сключена. Имало едно условие. \"Подкупената\" годеница цял живот да си мълчи и да запази в тайна цялата работа по разлъката.", "date": "2019.04.23", "title": "Свекъри подкупиха годеница с 10 хил. долара, за да напусне мъжа си, без той да научи някога"}
{"url": "https://www.24chasa.bg/novini/article/7416985", "text": "12 800 лв. са изплатените до момента санкции за нарушения при заснемане на филм в района на Мусала. Във връзка с констатирани нарушения при заснемане на епизод на филм под заглавие \"Rila mountain Running Wild with Bear Grylls S04E05 Derek Hough 2018\" в района на връх Мусала на територията на НП „Рила“ бяха изплатени санкции по два от издадените три акта за установяване на административни нарушения. За нарушения на режимите и нормите за поведение на територията на Национален парк Рила на българското юридическо лице, отговорно съгласно заповедта с което се разрешава дейността, бяха съставени 3 броя актове за установяване на административни нарушения. По тях бяха издадени 2 броя наказателни постановления за налагане на административна санкция на основание чл. 83, ал. 1, т. 1 от Закона за защитените територии. Наложените по двете наказателни постановления санкции са за навлизане и плуване във водния басейн на Каракашево езеро и улавяне и умъртвяване на животински видове. Предстои издаване на наказателно постановление от директора на Дирекция „Национален парк Рила“ за неспазване на режимите в парка при заснемането на филма чрез палене на огън на нерегламентирано място в защитената територия. Санкциите са в размер от 1000 до 10 000 лева, съгласно нормативната уредба.", "date": "2019.04.23", "title": "12 800 лева глоба плати екипът на Беър Грилс за филма в Рила"}
{"url": "https://www.24chasa.bg/novini/article/7417023", "text": "След преброяването на гласовете от първия кръг на изборите за президент на Македония едно е ясно - СДСМ загуби и делегитимира собствената си власт, която и без това е спорна. Победи ВМРО-ДПМНЕ и тяхната кандидатка Гордана Силяновска. Победата на ВМРО над СДСМ е най-малко с 80 000 гласа - толкова колко донесоха Демократичният съюз за интеграция и Демократичната партия на албанците на СДСМ. Гласовете за Силяновска срещу Стево Пендаровски са достатъчни за промени. За някого това е изненада, но за мен не е. Това заявих още преди две седмици в рубриката \"Бойкотирам\". И сега това се потвърждава. След всичко, което партията преживя през последните три години - атентат срещу партия с дипломатическо разрешение за свободна стрелба, арести, унижения, терор с фалшиви новини, злоупотреба с подслушани разговори, заплахи с изтриване на партията, отнемане на всички имоти, заплахи с арести на хора и от сегашното ръководство, тази победа е двойна победа. ВМРО-ДПМНЕ на първия кръг не победиха само СДСМ в допълнение с ДСИ, ДПА и Беса, не. Победата е много по-голяма, по-основна и триумф на разума над лудостта, върху която СДСМ плува от 9 февруари 2015 г., когато започна нелегално да оповестява чужди частни телефонни разговори от никого непотвърдени, че са достоверни, върху които след това изгради деформирана обществена система, че е невинен онзи, който лъже пред вашите очи, краде, бие, обвинява без доказателства и съди без закон другия, чиято най-голяма вина е, че е разговарял по телефона. Доброволното поддаване на тази хипноза гражданите платиха скъпо. Съдени са хора за изграждането на магистралите Кичево - Охрид и Скопие - Щип, защото договорили над реалната цена. СДСМ, щом дойде на власт, с анекс на същия договор се задължи държавата да плати допълнителни 80 милиона евро. Не трябва повече, а има още много повече. Пендаровски по време на кампанията в Дебарца заяви, че след като Македония започна процес за влизане в НАТО, в държавата са постъпили точно 625 милиона евро инвестиции. За тези няколко месеца не са влезли нито едно евро нови инвестиции, а камо ли милиони. Това е пускане на отрова на воайорство като ключов фактор за истината в едно общество, което в голяма част се огъна пред това предизвикателство, вярвайки че собствениците на чуждите телефонни разговори са толкова силни, че им повериха да станат собственици и на техните съдби. И докато обществеността под хипноза се занимава с чужди телефонни разговори, се случи това, че СДСМ похарчи над 8 милиарда евро, а не видяхме нищо инвестирано, изградено с тези пари. Победата на ВМРО-ДПМНЕ над СДСМ на тези избори говори за революционна промяна в обществото, което вече не вярва в политика. След фазата с тровене с воайорство и чужди телефонни разговори последва болезнено отрезвяване с нови данъци, корупция, непотизъм и деспотизъм. Резултатът от това изтрезняване бе слабото участие в тези избори. Обществеността започна да вярва, че при нас политика, според европейските стандарти, няма. Че може някоя партия или политик да тръгне и с най-добър проект в интерес за всички, но този проект няма да успее, ако не бъде одобрен от дипломатите и от албанците. Целта на изборните кампании на СДСМ от 2015 г. досега, а така ще бъде и в бъдеще, се основава на въвличане на етническите албанци и на дипломатите. До там, че и на тези избори се водеха гласоподаватели от Косово, организирано и с автобуси. И това бе приемливо за някого. Албанците приеха да бъдат инструмент за властта на СДСМ, платен от техните лидери. Търговете, привилегиите остават при политическите лидери на Демократичния съюз за интеграция и компания. Гражданите, а особено македонците, нямат никакво, ама никакво политическо значение. Който се спазари с дипломатите и с албанските политически партии, той е победителят. Това не е политика, тук няма демокрация, нито конкурентност на политики и идеи. Тези избори са възможност това да не бъде вече така. Гражданинът, и особено македонецът, да върне своята значимост, своята политическа и избирателна мощ. Че гласоподавателите са все още живи. И са тук. И ще функционират. Че доверието в политиката се връща. Че всеки политик и партия ще трябва да отговарят пред закона и пред гражданина. Пред никой друг. В противен случай ни чака приватизация на болниците, за която говори СДСМ и министърът на здравеопазването. Всеки ще се лекува там, където може да плати, както каза министърът. Чакат ни нови, по-големи данъци, както обяви министърът на финансите. Чака ни съюз на албанските общини, както обяви кметът на Тетово Теута Арифи... Нови милиарди от бюджета хвърлени на вятъра. Чака ни бойкот на втория кръг, а не може да се избере президент без избиратели. Тогава ще трябва да се отиде на бързи предсрочни парламентарни избори заедно с президентските. Твърденията за избор на президент в парламента са мъгляви. Наркотичното въздействие от държането на обществеността под хипноза с чужди телефонни разговори и безкрайна редица преследвания, съдебни процеси и обиди към всички, които не са под твой контрол, свършва. Идва по-различно време. ВМРО-ДПМНЕ победи СДСМ на тези избори убедително, с около 80 000 гласа, или преведено в депутати това са над 10 депутати повече от СДСМ. Без ВМРО-ДПМНЕ вече не е възможно нито едно важно решение, сега и в бъдеще. Всички проекти, свързани с историята и националния код на Македония, не са възможни, ако не са подкрепени и изпълнени от ВМРО-ДПМНЕ. Няма да бъдат осъществени, приети от мнозинството. Защо? Защото в създаването на историята и националния код на македонците ВМРО има най-голям дял. И най-голяма жертва. И най-голяма заслуга.", "date": "2019.04.23", "title": "Кой уби гласоподавателите?"}
{"url": "https://www.24chasa.bg/novini/article/7416946", "text": "В РУ-Котел е започнато бързо производство за хулиганство срещу 71-годишен мъж, съобщиха от пресцентъра на ОДМВР - Сливен.  Снощи към 21.00 часа бил подаден сигнал, че клиент на заведение в град Котел, в явно нетрезво състояние, размахва газов пистолет пред погледите на персонала. Незабавно на място пристигнал полицейски екип, който задържал мъжа. Оръжието му, законно притежавано и регистрирано, е иззето. Работата по документирането на случая продължава.", "date": "2019.04.23", "title": "Задържаха 71-годишен пиян, размахвал газов пистолет в заведение в Котел"}
{"url": "https://www.24chasa.bg/novini/article/7417035", "text": "Известен босненски сръбски бизнесмен и неговият бодигард са били убити при престрелка в Баня Лука, съобщиха местни медии, цитирани от ДПА. При инцидента е бил убит и един от двамата нападатели. Бизнесменът Славиша Крунич е бил нападнат в колата си на черен път близо до семейната му къща северно от Баня Лука снощи. Нападателите били въоръжени с автоматични оръжия. Убитият при престрелката нападател е с богато криминално досие. Другият заподозрян е идентифициран от полицията и се издирва. При нападението сериозно е пострадал и шофьорът на биснесмена. Крунич е собственик на няколко компании, включително охранителна фирма, фирма за АйТи услуги и хардуер, както и верига пекарни. Преди няколко години той се оплака публично, че се намира под натиск от страна на личност от политическата сцена, която настоявала да й продаде бизнеса си.", "date": "2019.04.23", "title": "Известен босненски сръбски бизнесмен \nе убит при престрелка"}
{"url": "https://www.24chasa.bg/novini/article/7417041", "text": "25-годишен младеж опита да избяга от полицейска проверка, а после се оплака, че след като го настигнали, униформените са го набили. Гонитбата се разиграла в столичния кв. \"Студентски град\" снощи. Полицаите опитали да спрат мъжа, за да го проверят. Вместо да се подчини, той хукнал да бяга, но бързо бил заловен. При проверката в него не са били открити забранени вещества.  Няколко часа по-късно младежът постъпил в болница с оплаквания за наранявания на гърдите. Твърдял, че са причинени от полицаите. Със заповед на директора на СДВР ст. комисар Георги Хаджиев по случая е образувана проверка.", "date": "2019.04.23", "title": "Младеж бяга от полицаи, после се оплака, че  го набили"}
{"url": "https://www.24chasa.bg/novini/article/7417072", "text": "Дългът на България за 2018 г. е в размер на 24 430 млн. лв. или 22.6 на сто от БВП. Това разкриват предварителните данни на Националния статистически институт. През 2018 г. институционалният сектор \"Държавно управление\" отчита бюджетен излишък от 2 149 млн. лв., или 2 на сто от БВП. Излишъкът в подсектор \"Централно управление\" е в размер на 1 900 млн. лв., или 1.8 на сто от БВП. Подсектор \"Местно управление\" е реализирал излишък от 145 млн. лв., а подсектор \"Социалноосигурителни фондове\" е реализирал излишък от 104 млн. лева.", "date": "2019.04.23", "title": "Дългът на България за 2018 г. е 24 430 млн. лв."}
{"url": "https://www.24chasa.bg/novini/article/7417073", "text": "957 пътни нарушения са регистрирани само в рамките на един ден на територията на общините Пазарджик и Септември, съобщи говорителят на полицията Мирослав Стоянов. Това е станало по време на акция за контрол на движението по пътищата на двете общини. 878 от тези нарушения са за превишаване на скоростта на движение над пределно допустимата. Освен това в рамките на операцията са засечени водачи, които управлявали автомобила си след употреба на алкохол и наркотици, такива с отнети за нарушения шофьорски книжки, автомобили без регистрационни табели. Пазарджик и регионът са на първите места в страната по брой на загинали при катастрофи - 7 човека от началото на годината. Ранените са 68.", "date": "2019.04.23", "title": "957 пътни нарушения само за ден в Пазарджик и Септември"}
{"url": "https://www.24chasa.bg/novini/article/7417065", "text": "12-годишна предяви граждански иск за 150 000 лева срещу баща си Атанас Стоянов. Заради жесток физически тормоз от негова страна майката на малката Поля се обесила. Самото момиченце не присъства на делото в пловдивския районен съд. Искът бе внесен от адвокат Теменужка Кривчева, назначена за нейн особен представител. Другата дъщеря на жертвата - Милена, не желае да съди баща си. Според събраните доказателства фермерът Стоянов е малтретирал съпругата си Стоянка в продължение на 3 г. Жената направила два опита за самоубийство с хапчета и препарат за растителна защита, но успели да я спасят. На 11 май 2017 г. Атанас открил трупа й в местност край Ръжево Конаре. Срещу него е повдигнато обвинение за жестоко отношение към брачната му партньорка. Той се яви в съда с двама защитници и настоя процесът да се гледа при закрити врати, за да не стават публично достояние подробности от интимния му живот. По настояване на адвокатите му делото бе върнато на прокуратурата за четвърти път, след като се установи, че са допуснати процесуални нарушения.", "date": "2019.04.23", "title": "12-годишна съди баща си за 150 000 лв., пребивал майка й"}
{"url": "https://www.24chasa.bg/novini/article/7417097", "text": "България изключително силно подкрепя интеграцията на Черна гора, смятаме, че Черна гора е най-напредналата държава в европейската интеграция от страните от Западните Балкани. Това е заявила вицепремиерът и министър на външните работи Екатерина Захариева на среща днес с делегация на Агенцията за превенция на корупцията в Черна гора, водена от председателя на Съвета на агенцията Горанка Вучинич, съобщиха от пресцентъра на МВнР. Отварянето на преговорните глави е трудно, но затварянето е още по-трудно, така че основно се оценява целия ви напредък по отношение борбата с корупцията, е отбелязала Захариева. Екатерина Захариева, която е и председател на Националния съвет по антикорупционни политики, е запознала представителите на Черна гора с начините, по които функционират институциите, ангажирани в борбата с корупцията в България. Тя е подчертала, че битката с корупцията може да бъде спечелена само с единство и координация между институциите. Без работещата прокуратура, без работещ съд, без ангажимент на МВР, на Министерството на правосъдието, на всяка една администрация, на всеки един ръководител, няма да се постигне достатъчно в борбата с корупцията, е заявила министър Захариева. Тя е подчертала още веднъж готовността на България да помага и подкрепя Черна гора по пътя й към ЕС. Горанка Вучинич е благодарила за възможността да се срещне с българския вицепремиер и външен министър и да обмени опит с колегите си от антикорупционните институции в България. България има много добри практики в тази област, надявам се да получим подкрепата на вашите институции, да обменим опит, да получим експертиза и да подобрим още повече своята дейност, е казала Горанка Вучинич.", "date": "2019.04.23", "title": "Захариева: Черна гора е най-напредналата в европейската интеграция от Западните Балкани"}
{"url": "https://www.24chasa.bg/novini/article/7417109", "text": "Четиридесет и пет деца са загинали и още десетки са ранени при бомбените атентати срещу християнски църкви и хотели в Шри Ланка в неделя, съобщи базираният в Женева Фонд на ООН за деца - УНИЦЕФ, цитиран от ДПА. Най-малкото от 13-те деца, убити при взрива в град Батикалоа, е било на 18 месеца, каза говорителят на УНИЦЕФ Кристоф Булиерак. При експлозията в църквата \"Св. Себастиан\" в Негомбо са загинали 27 деца. Потвърдена е и смъртта на 5 деца чужденци, предава БТА. \"Нито едно дете не трябва да изпитва такава сърцераздирателна случка и никои родители не трябва никога да губят децата си при такива ужасяващи обстоятелства\", посочи Булиерак. Той добави, че много деца също така са загубили родителите си при бомбените атаки в Шри Ланка, извършени навръх Великден.", "date": "2019.04.23", "title": "УНИЦЕФ: При бомбените атентати в Шри Ланка са загинали 45 деца"}
{"url": "https://www.24chasa.bg/novini/article/7417084", "text": "Групировката \"Ислямска държава\" пое днес отговорност за атентатите в Шри Ланка, при които бяха убити най-малко 321 души, но не представи доказателства за твърдението си, предадоха световните агенции, цитирани от БТА.  Изявлението на екстремистката групировка беше разпространено от нейната информационна агенция Амак. \"Извършителите на нападението, при което бяха взети на прицел граждани на страните от коалициите и християни в Шри Ланка онзи ден, са бойци на \"Ислямска държава\", заяви групировката. Тя не представи снимки или видеозаписи, които да показват атентатори да се вричат във вярност на групировката. \"Ислямска държава\", която загуби цялата територия, контролирана някога от нея в Ирак и Сирия, е правила по-рано редица неподкрепени твърдения за поемане на отговорност, отбелязва Асошиейтед прес. Властите в Шри Ланка обвиняват местна ислямска екстремистка групировка за атентатите в неделя.", "date": "2019.04.23", "title": "\"Ислямска държава\" пое отговорност за нападенията в Шри Ланка (Обновена)"}
{"url": "https://www.24chasa.bg/novini/article/7417112", "text": "Конюнктурата в България в момента е изключително благоприятна за инвестиране в хотели и в други обекти на туристическата инфраструктура включително и чрез кредитиране, обявиха банкери по време на шестата годишна среща на Националния борд по туризъм. “Аз бих насърчил предприемачите да теглят заеми за хотели, защото лихвите по корпоративните кредити са ниски. Освен това от 10 години насам имаме устойчив ръст на туризма. Това нас банкерите ни кара да се чувстваме спокойни“, каза членът на управителния съвет на ПИБ и изпълнителен директор на банката Чавдар Златев. Средният срок за изплащане на такъв заем е 15-20 години, каза Златев. В същото време икономическият цикъл е с продължителност между 7 и 11 години, т.е. за периода на изплащане на заема хотелиерът ще преживее поне два пъти по-голяма или по-малка криза, подчерта Златев. „Това само по себе си не е страшно, стига проектът да е добре пресметнат и фирмата да има резерви, чрез които да преживее кризисния период“, каза той. Експозицията на ПИБ към хотели и други обекти на туристическата инфраструктура е около 280 млн. лв., каза още банкерът. На същото мнение е и изпълнителният директор на „Юробанк“ Асен Ягодин. „Трябва обаче хотелиерът да има адекватно на риска самоучастие във финансирането“, подчерта той. Експозицията на „Юробанк“ към туристически проекти е около 200 млн. лв. Половината от тези кредити са раздадени на градски хотели , а другата половина – на хотели и обекти в планински и морски курорти.", "date": "2019.04.23", "title": "Банкери: Моментът е подходящ за инвестиране в хотели"}
{"url": "https://www.24chasa.bg/novini/article/7417120", "text": "Български производител на биометрични технологии е първата компания, одобрена по схемата за финансова подкрепа за излизане на Българската фондова борса. Ваучерът на стойност 50 хил. лв. бе връчен на изпълнителния директор на “Биодит” Юлиан Софрониев от шефа на агенцията за малки и средни предприятия Бойко Таков. Компанията е и първият български стартъп изобщо, който излиза на фондовата борса, като в момента очаква одобрение на проспекта от Комисията за финансов надзор и възнамерява да направи първичното публично предлагане на акции през май. Инвестиционен посредник ще е “Карол” АД. “В период от 9 месеца “Биодит” АД трябва да набере на борсата или чрез букбилдинг капитал от 500 000 лева. Тогава ще бъде изплатен и ваучерът”, обясни след връчването му Софрониев. “Процедурата по одобрение на кандидатите е изключително бърза”, отбеляза изпълнителният директор на агенцията Бойко Таков. “Може би в рамките на две седмици се случиха нещата за първия бенефициент. Очаква се до края на програмата от ваучери да се възползват поне 30 български компании, които да привлекат над 15 000 000 лева”, каза той.", "date": "2019.04.23", "title": "Стартъп е първата фирма с ваучер  за излизане на борсата"}
{"url": "https://www.24chasa.bg/novini/article/7416462", "text": "С приближаването на втория форум на високо равнище за международното сътрудничество по „Един пояс, един път\" на 22 април в Пекин работната група за стимулиране изграждането на инициативата публикува документ със заглавие „Инициатива за съвместно изграждане на „Един пояс, един път\": Напредък, принос и перспективи\", предава  В него се посочва, че до края на март 2019 г. китайското правителство е подписало 173 документа за сътрудничество в тази рамка със 125 държави и 29 международни организации. Страните в обхвата на „Един пояс, един път\" се разшириха от Азия и Европа до Африка, Латинска Америка и южната част на Тихия океан. В бъдеще Китай ще продължи да счита взаимосвързаността за основа, да полага усилия за стимулиране на сътрудничеството със съответните страни в сфери като строителството на магистрали и железопътни линии, космоса, авиацията, електрическата енергия и мрежовата комуникация. В доклада се казва, че в момента съвместното изграждане на „Един пояс, един път\" получава все по-голяма подкрепа от международната общност. ООН, Г-20, АПЕК и други международни организации добавиха тази инициатива и основната й идея към важните си документи. Търговското и икономическо сътрудничество е важна част в съвместното изграждане на „Един пояс, един път\". Данните показват, че от 2013 до 2018 г. вносът и износът между Китай и страните в обхвата на „Един пояс, един път\" са надхвърлили 6 трилиона щатски долара. През май 2017 г. в Пекин се проведе първият форум на високо равнище за международното сътрудничество по „Един пояс, един път\" и всички постигнати от него резултати са изцяло приложени.", "date": "2019.04.23", "title": "Китай ще продължи сътрудничеството със съответните страни по „Един пояс, един път\""}
{"url": "https://www.24chasa.bg/novini/article/7417119", "text": "ВМРО-БНД и Земеделският народен съюз подписаха споразумение за подкрепа на листата с водач Ангел Джамбазки. Предстои ВМРО да подпише такива меморандуми и с други политически формации, предава БТА. Настоящият евродепутат от ВМРО Ангел Джамбазки посочи, че са партньори със ЗНС и в сегашния мандат на Европейския парламент. Той очаква на предстоящите избори да спечелят поне един мандат в ЕП, а с оглед на \"калната битка\" между останалите политически сили, не била малка вероятността да осъществят два мандата от преразпределението на гласовете. Председателят на ЗНС Румен Йончев коментира, че вече са избирали Ангел Джамбазки в ЕП и отчитат един успешно изпълнен мандат. Той посочи, че в листата на ВМРО са включени и представители на ЗНС - Райна Дончева, която е член на Изпълнителния съвет на партията, и Вергил Кацов - дългогодишен общински съветник в Дупница. По повод замесването на името на лидера на ВМРО, вицепремиер и министър на отбраната Красимир Каракачанов в имотния скандал, от партията коментираха, че това е опит за оклеветяване. Всъщност т.нар. \"Апартаментгейт\" в този случай е манипулация и лъжа и това ще бъде доказано с документи, каза Ангел Джамбазки. Той дори допусна, че председателят на ВМРО и представителите на партията ще искат извинение от хората, които са се опитали да го очернят. Целта е ВМРО, целта е кампанията и целта е българските граждани да бъдат убедени, че всички са еднакви, че всички са в тресавището и се замерят с кал, коментира Искрен Веселинов. Той беше категоричен, че ВМРО не е в тресавището и това не трябва да попречи на кампанията.", "date": "2019.04.23", "title": "Земеделският народен съюз подкрепи евролистата на ВМРО с водач Джамбазки"}
{"url": "https://www.24chasa.bg/novini/article/7417390", "text": "Лидерът на партия ДОСТ Лютви Местан обжалва забраната да напуска страната. Тя му беше наложена от окръжната прокуратура в Кърджали, след като на политика беше повдигнато обвинение за причиняване на смърт на 6-месечно бебе при катастрофа в неделя на разклона за село Загорско. Жалбата срещу мярката е внесена във вторник от адвокатът на Местан. Освен забраната да напуска страната се иска и отмяна на паричната гаранция от 10 000 лева, наложена също от прокуратурата.", "date": "2019.04.23", "title": "Местан обжалва забраната да напуска страната"}
{"url": "https://www.24chasa.bg/novini/article/7417388", "text": "Посланикът на САЩ у нас Ерик Рубин откри в Пловдив барелеф на 28-ия президент на страната му Удроу Уилсън. Скулптурното изображение се намира на сградата на Тракийско дружество \"Войвода Руси Славов\" и негов автор е Стоян Заваринов, предаде БТА. Поводът за паметния знак е отбелязването на 100-годишнината от края на Първата световна война от Тракийското дружество. Барелефът се поставя и в знак на благодарност към президент Уилсън, защитил териториалната цялост на България в преговорите по Договора от Ньой, допълни председателят на дружеството Нонка Матова. \"Ролята, която е изиграл президентът Уилсън за съдбата на народите в Централна и Източна Европа, е променила хода на историята. Негова е идеята за сформирането на обществото на народите, и ако тя беше реализирана, съдбата на човечеството щеше да бъде различна. Създаването на Организацията на обединените нации след Втората световна война всъщност осъществява идеите и идеалите на президента Уилсън\", отбеляза в словото си посланик Рубин. След официалната церемония гостите, сред които кметът на града Иван Тотев и председателят на Общинския съвет Савина Петкова, разгледаха изложбата \"100 години от Първата световна война\", с куратор Иво Хаджимишев. Програмата продължи с Дискусионна кръгла маса на тема \"Ролята на Президент Уилсън за бъдещето на България съобразно Ньойския мирен договор\".", "date": "2019.04.23", "title": "Посланикът на САЩ у нас откри барелеф на 28-ия президент на САЩ Удроу Уилсън"}
{"url": "https://www.24chasa.bg/novini/article/7417396", "text": "32 бойни съда - надводни кораби и най-нови атомни подводници, взеха участие в днешния парад на китайския военноморски флот, състоял се в акваторията на Жълто море край пристанище Циндао в източната крайбрежна провинция Шандун, предаде ТАСС. Парадът бе посветен на 70-годишнината от основаването на военноморските сили на Китайската народноосвободителна армия (КНОА) и в него участва и президентът на страната Си Цзинпин, който откри тържествата със слово, предаде БТА. В парадния строй от 32 кораба беше и демонстрираният за първи път най-нов ескадрен миноносец \"Нанчан\", способен да изпълнява както автономни задачи в близка и далечна морска зона , така и да действа в състава на корабна група, включително и по осигуряване на отбраната на авионосна ударна групировка. \"Нанчан\" е най-големият надводен ескортен кораб в света, дълъг 180 метра и с водоизместимост около 13 000 тона. Снабден е с универсални вертикални пускови установки и може да носи на борда си над 100 ракети от различни класове. Кораби от този тип в бъдеще ще съставят ядрото на надводните ударни сили на военноморските сили на КНОА, посочва ТАСС. В парада участваха също представители на кораби разрушители от трето поколение, предназначени да изпълняват широк спектър бойни задачи - да осигуряват противовъздушната и протиподводническа отбрана на корабни групи, да водят борба с надводни кораби на противника и да поддържат стоварването на десант. В парадния строй преминаха и подводници, миноносци, охранителни, десантни и снабдително-подсигуряващи кораби. Във въздушната част на парада бяха демонстрирани и 39 бойни самолета от различни модели, намиращи се на въоръжение във военновъздушните и военноморските сили на КНОА.Над акваторията на пристанището прелетяха бомбардировачи, разузнавателни, патрулни самолети и самолети за борба с подводници, както и изтребители и хеликоптери с наземно и палубно базиране. Тук бе и първият китайски самолетоносач \"Ляонин\", който е закупен на старо от Украйна и изцяло модернизиран авионосен крайцер. Той встъпи тържествено в китайските ВМС през септември 2012 г. На борда му могат да се базират до 26 палубни изтребители \"Цзян-15\" - аналог на руските Су-33. Корабът е снабден и със зенитен ракетен комплекс с малък обсег, с автоматични артилерийски установки, както и комплекс за отбрана срещу подводници. В момента е пред завършване и провежда изпитания на море втори самолетоносач \"Шандун\", изцяло проектиран и построен от китайски специалисти по подобие на \"Ляонин\". През ноември м.г. Пекин официално потвърди строителството на трети самолетоносач, който се създава по принципно нов проект. В днешния парад като гости участваха също и 18 кораба от 13 приятелски страни на Китай, включително Русия, Индия, Тайланд, Виетнам и други. Показателно обаче бе отсъствието на боен кораб на САЩ, въпреки че миналата седмица флагманът на 7-и американски флот - \"Блу Ридж\", бе на посещение в полуавтономната китайска територия Хонконг, отбеляза АП. Това бе шести морски парад за цялата история на военноморските сили на КНОА. Пет от тях бяха в акваторията на Жълто море, само миналогодишният бе в Южнокитайско море, което е арена на остро съперничество между няколко съседни страни, включително и Япония, и където САЩ също засилват присъствието си, за да \"гарантират свободата на международното корабоплаване\" там.", "date": "2019.04.23", "title": "Китай демонстрира най-модерните си кораби в голям военноморски парад (Снимки)"}
{"url": "https://www.24chasa.bg/novini/article/7417414", "text": "Лидерът на основната опозиционна Народнорепубликанска партия /НРП/ Кемал Кълъчдароглу подаде днес чрез адвоката си жалба в прокуратурата срещу лицата, които го нападнаха на погребална церемония, съобщава турският телевизионен канал СиЕнЕн-тюрк, цитирана от БТА. Кълъчдароглу бе нападнат в неделя от голяма група мъже в град Чубук /окръг Анкара/. Той бе атакуван от разгневена тълпа по време на погребална церемония на турски войник, убит в сблъсъци с признатата за терористична организация Кюрдската работническа партия /ПКК/. Телохранителите на лидера на НРП, който бе ударен с юмруци в лицето, успяха да го отведат в безопасност. Девет души бяха задържани в рамките на разследването на нападението. Трима от заподозерните бяха освободени по-късно, а петима бяха освободени, като бяха поставени под съдебен контрол. Удължен бе срокът на задържане на основния заподозрян - Осман Саръгюн, който удари Кълъчдароглу с юмруци в лицето. Продължава разследването за установяване на евентуални други лица, участвали в нападението.", "date": "2019.04.23", "title": "Кълъчдароглу подаде жалба срещу нападателите му на погребалната церемония"}
{"url": "https://www.24chasa.bg/novini/article/7417416", "text": "Испанските политици масово сменят с трактори автобусите, за да обикалят страната в предизборната кампания, сприятеляват се с ловци и разглеждат фермерски домати в често пренебрегваните селскостопански райони на Испания. Те са тръгнали на лов за гласове за парламентарните избори в неделя, 28 април - едни от най-поляризиращите от десетилетия. Традиционният двупартиен политически пейзаж в Испания, в който по-рано доминираха левоцентристките социалисти и консерваторите от Народната партия, сега вече е раздробен на пет основни политически партии, включително новопоявила се крайнодясна формация. Това отприщи ожесточена битка за гласове в свръхпредставените в парламента селски райони, където може да бъдат спечелени близо една трета от местата в долната камара. Испанските изборни закони дават по-голяма тежест в долната камара на провинциите с топящо се население. Няколко хиляди гласа в тези райони могат да се окажат решаващи за победата на една или друга партия, което превръща клишето \"всеки глас има значение\" в реалност за кандидатите, които обикалят районите далеч от големите градове. Това не значи, че тези политици са посрещани топло. 64-годишната Марси Хурадо живее в долината Алкудия в Централна Испания, сред пасища, осеяни с дъбове, заедно със съпруга и сина си - последните жители на село Ла Биенвенида. Тя се отнася с подозрение към политиците, които тропат на вратите на фермерите. \"Всичко, което искам е да не забравят за нас, след като изборите минат\", казва тя. Премиерът социалист Педро Санчес е политикът, облагодетелстван най-много от разцеплението на испанската десница на три партии. Способността му да запази поста обаче зависи не само от това точно колко добре ще се представи на националния вот смятаната за фаворит Социалистическа партия, но също и от това как ще се представи разединената опозиция. Санчес или друг - бъдещият премиер най-вероятно ще има нужда от подкрепата на други партии, за да сформира коалиционно правителство, което придава още по-критично значение на битката за гласовете от селските райони. Испански политици от целия политически спектър се надпреварват да се снимат с кални ботуши и да се появяват във вестникарски заглавия, обещавайки повече инвестиции за работни места в селата, по-добър достъп до интернет, повече местни училища и центрове за здравни грижи. Ла Биенвенида, където само допреди 20 години са живели 50 семейства, се е стопила, докато една след друга пред къщите се появявали табели с надпис \"Продава се\". 37-годишен фермер, работещ в мандра, осигурява препитанието в единствената обитавана къща и също така единствената причина за г-жа Хурадо да остава в селото. \"Ако синът ми загуби работата си - край, ще замина\", казва пенсионерката, бивш шофьор на камион. \"Дните са тежки и прекалено дълги за човек, който обича компания\", споделя тя. Нейният списък с желания за депутатите има две точки: Погрижете се пенсиите да са съобразени с инфлацията и създайте повече работни места за младите. В модерен резерват за дивеч по-надолу по пътя регионален кандидат от крайнодясната партия Вокс обещава, че неговата новопоявила се партия безапелационно ще защити лова от всякакви \"левичари, еколози и защитници на правата на животните, които нареждат на селските жители как да живеят\". Адвокат Рикардо Чаморо се е отказал от Народната партия и е прегърнал националисткия популизъм на Вокс, чиято програма повтаря мантрата на популистките движения по целия свят \"Да си върнем контрола\". Партията обещава да защити Испания от мюсюлманите, комунистите и каталунските сепаратисти, които организираха предизвикателен референдум за отцепване през 2017 г., който отприщи вълна от испански национализъм. \"Ние сме ангажирани със селска Испания, която вижда как парите текат към по-богати райони, нелоялни към нацията\", заяви Чаморо под аплодисментите на трийсетината фермери, събрали се под препарираните ловни трофеи от глигани и елени в бар в Брасатортас в края на долината Алкудия. Ако не настъпят изненади в последната минута, Вокс се очаква да получи между 29 и 37 места в испанския 350-местен национален парламент в неделя - голям успех за партия, която едва миналата година постигна първия си пробив с победата на регионалните избори в областта Андалусия - социалистически бастион. С близо 400 000 гласоподаватели в страна с население от 37 милиона, аграрната провинция Сиудад Реал е огледало на националната политика. На последните избори през 2016 г. три от петте депутатски места, избирани оттук, отидоха при Народната партия, а останалите две - при социалистите. Тази година проучванията на общественото мнение прогнозират поне две места за социалистите и едно за Народната партия, а за другите две ще се борят четири партии, включително дясноцентристката \"Сиудаданос\" (\"Гражданите\") и Вокс. Само противниците на остеритета от \"Унидас Подемос\" изглежда нямат шансове в провинцията според последните проучвания. На национално равнище \"Подемос\" може да загуби до 15 депутати от селските райони на неделните избори. Бланка Фернандес, 41-годишната социалистическа кандидатка в Сиудад Реал, смята, че политиците и медиите заблуждават избирателите в селските райони. \"Страшно ме дразни, когато някой (политик) показно и неестествено се качва на трактор. Това е обида за хората, които живеят тук\", казва тя. Според нея това, което социалистите искат е \"всички в Испания да имат достъп до сравними по качество условия, независимо къде живеят. А това означава повече възможности за селските райони\". \"Всичко се свежда до това колко данъци искаме да плащаме и какви услуги искаме да получаваме\", каза тя по време на посещение в мандра, изнасяща сирене манчего за САЩ. Фернандес иска да засили ролята на жените в провинцията, да субсидира млади фермери, които поемат съществуващи предприятия и да осигури на фермерите достъп до вода. \"За фермерските райони няма бъдеще без жени и училища\", заяви тя. В продължение на два поредни дни от предизборната кампания Фернандес и Чаморо чуваха едни и същи оплаквания. Тестовете за туберкулоза са прекалено строги и принуждават фермери да избиват животни и да губят пари. Овцевъдите имат конфликти със закони за опазване на естествените местообитания. Нарастващият брой на дивите глигани и лешоядите вреди на животновъдството. Всички жители се оплакват от прекалена административна бюрокрация, лоша инфраструктура, прекалено отдалечени училища и клиники, ограничени телефонни и интернет услуги. Докато Чаморо посещаваше животновъдни ферми и се срещаше с пенсионери, Фернандес разгледа ферма със слънчеви панели и фабрика за сладкиши, в която трима братя са се върнали с университетски дипломи, за да поемат семейния бизнес. \"Имаше време, когато исках само да бъда някъде надалеч\", казва Хулиан Аренас, чиято фабрика за мъфини е най-големият работодател в Корал де Калатрава, селище с население от 1200 души. \"Видях какво има там и сега разбирам, че с правилна организация и тук има много възможности\". /От БТА/", "date": "2019.04.23", "title": "Селските райони на Испания стават арена на ожесточена борба за гласове"}
{"url": "https://www.24chasa.bg/novini/article/7417419", "text": "Президентът на САЩ Доналд Тръмп отново отправи рязка критика към авторитетния вестник \"Ню Йорк таймс\", като поиска той да му се извини на колене, предаде ТАСС. \"Интересно, ще ми се извини ли \"Ню Йорк Таймс\" за втори път, както го направи по време на изборите през 2016 година? Но този път ще им се наложи да паднат на колене и да молят прошка - те наистина са врагове на народа!\", написа президентът в Туитър. Той не уточни кой точно материал във вестника е предизвикал неговия гняв. Вчера там бе публикувана статия на коментатора на вестника Пол Кругман, който за пореден път обвини Тръмп, че се е опитвал да пречи на разследването за предполагаемата намеса на Русия в президентските избори в САЩ през 2016 г., както и цялата Републиканска партия - в липса на вяра в американските ценности. Според Тръмп, Кругман, \"както и самият Ню Йорк таймс\", е загубил всякакво доверие заради лъжливите си и некоректни забележки\". \"Той е обладан от ненавист\", написа президентът в друг пост в Туитър.", "date": "2019.04.23", "title": "Тръмп иска \"Ню Йорк таймс\" да му се извини на колене, но не уточни заради коя публикация"}
{"url": "https://www.24chasa.bg/novini/article/7417457", "text": "Въздушна маса с прахови частици от Сахара ще достигне Румъния през следващите дни, но метеоролозите уверяват румънците, че няма за какво да се тревожат, съобщава информационният сайт Зиаре. Румънските метеоролози съобщиха, че облакът прах от Сахара ще достигне Румъния днес, като присъствието му може да се наблюдава най-вече в западните и северозападните райони на страната и в планините, предаде БТА. В периода 23-28 април движението на въздуха преобладаващо от южна посока ще благоприятства придвижването на въздушна маса с прахови частици от Сахара в посока от северна Африка към южна, източна и централна Европа, заяви за Зиаре дежурният метеоролог в Националната метеорологична служба. Той допълни, че концентрацията на прахови частици в Румъния ще бъде ниска. В този период ще вали в южните и западните райони на страната, а валежите ще доведат до утаяване на праха, така че концентрацията на прахови частици, която следва до достигне Румъния, ще бъде ниска, поясни метеорологът. Облакът с прах от Сахара не представлява опасност за здравето, информира Зиаре. Единственото неудобство е че хората може да намерят автомобилите си замърсени с червеникав прах, допълва сайтът.", "date": "2019.04.23", "title": "Облак с прах от Сахара в Румъния до дни"}
{"url": "https://www.24chasa.bg/novini/article/7415835", "text": "Българските емигранти във Великобритания Ивета и Ангел Тоточеви и двамата им синове Христо и Марио са носители на наградата за предприемачество на английската кралица Елизабет II. Семейството управлява фирмата EasySkinz, която е отличена в тазгодишния конкурс Queen’s Awards for Enterprise 2019. Победителите в този бизнес конкурс се посочовта от премиера Тереза Мей и се избират и обявяват от кралица Елизабет II. Днес имената на тазгодишните победители ще бъдат публикувани в държавния вестник - “Лондон газет”. “Сега очакваме да ни бъде насрочена дата, на която ще ни посети местният лорд лейтенант. Той е официален кралски представител и ще ни връчи награда, която е кристална купа, и свитък - грамота, подписана лично от кралицата”, разказа семейство Тоточеви, които са победители в категория “Международна търговия”. На 11 юни Христо и Марио Тоточеви ще присъстват на кралски прием в Бъкингамския дворец заедно с останалите победители в конкурса, а домакин на приема ще бъде принц Чарлз. Българската фирма EasySkinz произвежда нов тип облекла за телефони - скинове, които защитават мобилното устройство и променят облика му.", "date": "2019.04.23", "title": "Българи с награда от кралица Елизабет II"}
{"url": "https://www.24chasa.bg/novini/article/7417463", "text": "Здравеопазването е сред основните приоритети на всяка просперираща държава. Протестните действия на медицинските специалисти и неудовлетвореността на пациентите в България показват, че здравният модел трябва да бъде преосмислен. Това заяви държавният глава Румен Радев на среща с представители на Инициативния комитет, който организира протести в цялата страна с настояване за спешни действия за преодоляване на неравенствата в системата на здравеопазването. „Настоявахме за тази среща, защото имаме доверие в президентската институция и очакваме морална подкрепа“, отбелязаха на срещата представителите на протестиращите медицински сестри, фелдшери, акушерки и физиотерапевти. Според тях настоящият модел на здравеопазване е порочен, защото поставя основен акцент върху активното лечение, а дейностите за профилактика и грижите за долекуване на практика не съществуват. „Здравната система има интерес българинът да е болен, защото пациентите генерират приходи“ – така обобщиха оценката си за здравеопазването в България медицинските специалисти. Те увериха, че протестните им действия не са насочени единствено и само за по-високи заплати, но и за промяна на модела, така че да не са принудени да напускат страната, а да могат да се грижат пълноценно за българските пациенти. Медицинските специалисти споделиха също за натиска, който се упражнява върху тях от страна на работодателите им заради активната позиция в протестните действия. „Настояваме също за промени в Закона за съсловните организации, които да регламентират правото на представителство за всяко съсловие сред медицинските специалисти“, заявиха гостите по време на срещата. По думите на държавния глава Румен Радев е необходимо в центъра на здравната система да бъде поставен човекът и неговото здраве, а не печалбата от болестите на пациента. Президентът заяви подкрепата си за справедливите искания на медицинските специалисти и се ангажира да съдейства за разрешаване на проблемите в рамките на своите правомощия.", "date": "2019.04.23", "title": "Радев подкрепи исканията на медиците, обеща им съдействие (Видео)"}
{"url": "https://www.24chasa.bg/novini/article/7417489", "text": "Усмихнати и непринудени, двамата са застанали един до друг: единият с пура в устата и облечен с дънки, другият в костюм на тореадор и с банкенбарди в стил Елвис. Сантяго Абаскал, ръководител на крайнодясната партия Вокс тези дни не пропуска възможност да се появи заедно с любимия си тореадор Моранте де ла Пуебла. Политикът е заклет почитател на бикоборството, което той възприема като \"форма на изкуство, тясно свързана с испанската идентичност\". В навечерието на парламентарните избори на 28 април Абаскал възхвалява не само коридата, но и други традиционни испански обичаи като фламенкото и лова - любими теми на неговата новопоявила се партия, която поражда все по-голямо безпокойство на политическата сцена. Четирийсет и тригодишният Абаскал съзнава, че залогът на изборите е голям. За първи път след края на диктатурата на Франсиско Франко през 1975 г., партия от крайната десница може да влезе в парламента в Мадрид. Ако социологическите проучвания са верни, дори с двуцифрена подкрепа още от самото начало. Това вече се случи на регионалните избори в Андалусия през декември, където Вокс спечели 11 процента от гласовете. Сега основаната през 2013 г. партия споделя управлението там в коалиция с консервативната Народна партия (НП) и либералната \"Сиудаданос\" (\"Гражданите\"). Това сложи край на 36-годишното господство на на социалистите в областта. От известно време темата \"тауромакия\" (тавромахия или изкуството на бикоборството) се появи в кампанията за националните избори. Тореадорът Серафин Марин дори бе издигнат за кандидат не къде да е, а в Барселона - която се обяви за град противник на коридата още през 2004 г. Сега Вокс се обявява за защитник на културното наследство и други старомодни ценности и преди всичко на единството на страната, където според нея няма място за никакви движения за автономия. \"Автономията е злокачественият тумор на Испания\", каза Абаскал пред стотици възторжени привърженици на неотдавнашен митинг в предградието на Мадрид Леганес, апелирайки към онези, на които им е дошло до гуша от каталунския сепаратизъм. Номер едно в предизборната платформа на Вокс от 100 точки е \"премахване на каталунската автономия до пълно поражение на подстрекателството към преврат\". Друго предизборно обещание е колективното експулсиране на нелегални имигранти, както и изграждането на \"непреодолима стена\", която да замени сегашната шестметрова гранична ограда между Мароко и испанските северноафрикански анклави Сеута и Мелиля. Подобни настроения напомнят за предизборното обещание на американския президент Доналд Тръмп за стена по американската граница с Мексико, въпреки че във вестникарски интервюта Абаскал подчертава, че партията му не се чувства тясно свързана нито с Тръмп, нито с Марин Льо Пен от френската крайна десница. \"Ние от Вокс защитаваме само испанските интереси\", каза той пред в. \"Расон\" в края на 2018 г. Но Абаскал добави, че партията му има повече общи черти с тези политици, отколкото с германския канцлер Ангела Меркел, \"която разрушава Европа чрез отваряне на вратите за масова имиграция и подриване на суверенитета на националните държави\". Въпросът, който мнозина задават, е дали Вокс все още е просто крайнодясна или екстремистка крайнодясна партия. Дори ултраконсерватори като кандидатът на Народната партия Пабло Касадо, който не изключва възможна коалиция с новата формация, неотдавна призна, че не би могъл да отговори на този въпрос. Има дни, в които той се се пита: \"Господи, колко далеч ще стигнат?\" Той отхвърля като безсмислица предложението на Абаскал на всяко испанско семейство да се позволи да се защитава чрез притежаване на огнестрелно оръжие. Фернандо дел Рей, историк в Университета Компултенсе в Мадрид, подчертава в интервюта, че наред с много негови колеги има усещането, че Вокс принадлежи към \"радикалната десница\", но партията, поне за момента, се придържа към демократичните правила на играта. Но много испанци виждат нещата по друг начин. В проучване на консервативния електронен вестник \"Еспаньол\" и социологическия институт \"Сосиометрика\", близо половината от 1800 анкетирани възприемат Вокс като \"заплаха за испанската демокрация\". Много от все още многобройните привърженици на диктатурата на Франко, които дълго време нямаха политическо представителство в Испания, се смятат за твърди избиратели на Вокс. На 20 ноември м.г. отбелязването на 43-годишнината от смъртта на Франко бе съпроводено с католически меси в цяла Испания. Пред една от църквите на елегантния мадридски булевард \"Кале Серано\" много хора предизвикателно вдигаха дясна ръка в нацистки поздрав и пееха химни, възхваляващи режима на Франко. Чуваха се възгласи: \"Вива Франко! Вива Еспаня!\" и дори \"Вива Хитлер!\". Това съответства на обстоятелството, че Вокс е издигнала за кандидати няколко генерали в оставка, които са възхвалявали диктатурата. Вестник \"Паис\" отбелязва, че \"Католическият национализъм се е прикривал от десетилетия. Съществувал е, но не се е показвал. Фундаменталните му характеристики бяха табу. Но това вече не е така\". Абаскал, който е етнически баск и участва в политиката от около 20 години, включително като член на НП преди това, е приветстван като национален герой на предизборните му митинги. \"Пресиденте, пресиденте!\", скандира хорово множеството. /От БТА/", "date": "2019.04.23", "title": "Корида, Франко, \"Вива Еспаня!\": Колко крайнодясна е партия Вокс?"}
{"url": "https://www.24chasa.bg/novini/article/7417492", "text": "Срещата на върха Русия-Северна Корея ще бъде в четвъртък във Владивосток, съобщи помощникът на руския президент по международните въпроси Юрий Ушаков, цитиран от ТАСС. \"На 25 април във Владивосток нашият президент (Владимир Путин) ще проведе преговори с председателя на Държавния съвет на Корейската народнодемократична република Ким Чен-ун, който ще дойде на посещение в страната ни и тази среща ще бъде първият контакт на президента ни със севернокорейския лидер\", каза Ушаков. \"В центъра на вниманието на преговорите ще бъде, разбира се, политико-дипломатическото решение на ядрения проблем на Корейския полуостров\", каза Ушаков, цитиран от БТА. \"През последните няколко месеца ситуацията около полуострова се стабилизира донякъде, благодарение най-вече на инициативите на Северна Корея за спиране на изпитанията на ракети и затварянето на ядрения полигон\", каза Ушаков. \"Русия възнамерява да помогне по всеки възможен начин, за да утвърди тази позитивна тенденция\", добави той. По думите на Ушаков двустранният търговски стокообмен между Русия и Северна Корея е спаднал с над 56 процента миналата година заради санкциите срещу Пхенян.", "date": "2019.04.23", "title": "Путин и Ким Чен Ун ще се срещнат във Владивосток в четвъртък"}
{"url": "https://www.24chasa.bg/novini/article/7417500", "text": "Двама братя мюсюлмани от Шри Ланка са изиграли ключова роля в атентатите, отнели в неделя живота на над 320 души в островната държава, научи днес Франс прес от запознати с разследването източници. Атентатите в три луксозни хотела и три църкви по време на великденска служба, бяха извършени от камикадзета, включително двамата братя. Властите приписват кървавата баня на местното ислямистко движение \"Таухид джамаат\", което не е поело отговорност за деянието, предаде БТА.  Групировката \"Ислямска държава\" пое днес отговорност за атентатите. Двамата братя, които са на възраст между 20 и 30 години, са синове на богат търговец на подправки. Според полицията тези мъже, чиито имена не се разкриват, са ръководили семейна \"терористична клетка\" и са играли ключова роля в \"Таухид джамаат\". Разследващите обаче не знаят още дали атаките са дело само на тази \"клетка\", или на отделни, но координирани екипи. Не се знае и дали двамата братя са били в контакт с другите камикадзета. В събота те са наели по една стая в луксозните хотели \"Синамън гранд\" и \"Шангри-ла\" в столицата Коломбо. На следващата сутрин са се взривили почти по едно и също време в салоните, където се сервира закуската. Още един хотел от същия клас като трите атакувани е бил сред мишените в неделя. Но там когато атентаторът слязъл на закуската, чантата му с експлозиви не е избухнала по неясни причини. Той е напуснал хотела, но полицията е успяла да го издири в южно предградие на Коломбо. Обкръжен от силите на реда, заподозреният се е взривил, убивайки двама минувачи.", "date": "2019.04.23", "title": "Двама заможни братя ислямисти са били в основата на атентатите в Шри Ланка"}
{"url": "https://www.24chasa.bg/novini/article/7417735", "text": "Ръководителят на федералното правителство на Обединените арабски емирства обяви създаването на министерство на възможностите, три години след учредяването на министерство на щастието, предаде Франс прес, цитирана от БТА. Шейх Мохамед бин Рашид Ал Мактум, който е и емир на Дубай, уточни, че новото министерство няма да има свой министър, а ще се ръководи от всички членове на правителството. \"То ще работи по въпроси от национално значение с цел изграждане на нова система на управление за бъдещето\", се казва в изявление на пресслужбата на емирството Дубай. Сред задачите на новото министерство ще е да съкрати времето на изчакване в административните служби и да разработва \"нови проекти и системи за бъдещето\", се казва още в изявлението. Вчера шейх Мохамед изрази гнева си от мудността на обслужването в пощенските служби на ОАЕ. Той заяви в туит, че отговорните за това състояние на нещата не може да са част от неговия екип. През февруари шейх Мохамед учреди министерство на щастието и благосъстоянието и министерство на толерантността. Той също така назначи 22-годишна жена за държавен министър по въпросите на младежта.", "date": "2019.04.23", "title": "След министерство на щастието ОАЕ създадоха министерство на възможностите"}
{"url": "https://www.24chasa.bg/novini/article/7417741", "text": "Австрийският вицеканцлер Хайнц-Кристиан Щрахе обяви днес, че представител на партията му ще подаде оставка, след като написа стихотворение, сравняващо мигрантите с плъхове. Случаят предизвика големи критики и разгневи канцлера Себастиан Курц, предаде Асошиейтед прес. Щрахе заяви, че Кристиан Шилхер ще напусне антиимигрантската Австрийска партия на свободата и ще подаде оставка като заместник-кмет на град Браунау на Ин, съобщава агенция АПА. Градът, който се намира на границата с Германия, е родното място на Адолф Хитлер, предаде БТА. Краткото стихотворение със заглавие \"Градският плъх\" излезе в местно издание на Австрийската партия на свободата в Браунау. Стихотворението съдържа предупреждение за смесването на различни култури и предизвика сериозни критики от левоцентристката опозиция. Вчера Курц, консерватор, който управлява Австрия от края на 2017 г. в коалиция с Австрийската партия на свободата, поиска областната структура на партията в провинция Горна Австрия да се разграничи от стихотворението. Той заяви, че \"изборът на думите в стихотворението е отблъскващ, нехуманен и дълбоко расистки\". След това Ервин Шрайнер, високопоставен представител на областната организация на партията, заяви, че \"алегорията за плъха и човека е исторически обременена и е толкова безвкусна, че трябва да бъде отхвърлена\". Шрайнер заяви, че фактът, че самият автор е писал от гледната точка на плъх \"не прави нещата кой знае колко по-добри\", но добави, че стихотворението представлява \"в крайна сметка неуспешен опит да се вземе отношение по сериозна тема в стихотворна форма\". В стихотворението се казва: \"Точно както ние живеем тук долу, другите плъхове, които (са дошли) като гости или мигранти, включително тези, които не познавахме, трябва да споделят начина ни на живот! Или бързо да се махат оттук!\" Щрахе заяви, че Шилхер, който вчера каза, че съзнателно е целял да бъде провокативен, без обаче да обижда някого, се оттегля доброволно, \"за да не допусне да пострада партията\". Той добави, че поведението на заместник-кмета не съответства на принципите на Австрийската партия на свободата.", "date": "2019.04.23", "title": "Австрийски политик подаде оставка заради стихотворение, в което сравнява мигрантите с плъхове"}
{"url": "https://www.24chasa.bg/novini/article/7417758", "text": "Лютви Местан трябва да внесе до 25 април гаранция от 10 000 лева, определи окръжният съд в Кърджали. Лидерът на партия ДОСТ е обвиняем по досъдебно производство за причиняване на смъртта на 6-месечно бебе при катастрофа, станала на 14 април край село Загорско. Определението на съда е по повод жалба на Местан срещу паричната гаранция, наложена му от прокуратурата. Той вече веднъж обжалва мярката и тя беше отменена, но веднага след това прокуратурата му наложи повторно гаранция от 10 000 лева. Съдът в Кърджали е приел, че при вземане на мярката за неотклонение органът на досъдебното производство е взел предвид степента на обществена опасност на деянието, доказателствата срещу обвиняемия, семейното и имущественото му положение, възрастта и др. данни за личността му. В определението се посочва също, че на този етап от разследването има достатъчно доказателства за съпричастност на обвинения Лютви Местан към разследваното престъпление и де посочва, че той е един от участниците в катастрофата. Събрани са доказателства за имущественото състояние на обвиняемия, от които се установява, че същият притежава недвижими имоти и спестявания, като взетата мярка за неотклонение е съобразена с тях и е законосъобразна, се казва още в определението. То е окончателно.", "date": "2019.04.23", "title": "Съдът: Местан да внесе 10 000 лева гаранция до 25 април"}
{"url": "https://www.24chasa.bg/novini/article/7417748", "text": "Лидерът на опозиционния Съюз за Сърбия Драган Джилас повтори в интервю за телевизия Ен1 мнението си, че решението на косовския въпрос е \"не разграничаване, а помирение\", предаде Танюг. \"Какво е Косово? За Сърбия Косово е съставна част от нашата територия, докато за албанците е независима държава. То принадлежи и на едните, и на другите\", каза Джилас, цитиран от БТА. Опозиционният лидер изтъкна, че Косово не бива да се превръща в \"оръжие за лоша политика\" и че определянето на статута на Косово не означава помирение. \"Това не е решение. Решението е да помирим двата народа, за да живеят по-добре хората\", каза Джилас. По повод отделни критики и изявления, че опозицията не бива да преговаря с управляващите, той каза, че всеки, който отхвърля преговорите, трябва да предложи решение. \"Не съм някой, който е готов на човешки жертви, не обичам и онези, които биха командвали \"в атака\", а не \"след мен\", това не е в сръбските традиции. Същественото е да се грижите за хората\", изтъкна Джилас.", "date": "2019.04.23", "title": "Сръбски опозиционер: Косово принадлежи и на сърбите, и на албанците"}
{"url": "https://www.24chasa.bg/novini/article/7417750", "text": "Върховна касационна прокуратура ще проверява близки на водача на евролистата на БСП Елена Йовчева заради имоти на морето, съобщиха от прокуратурата на своя сайт. В срок от месец главна дирекция на националната полиция трябва да провери за какво се използват свързани със семейството й къщи, строени с европари. Според медийни публикации, обектите не приемат туристи, каквото е изискването по европроекта. На място полицаите ще изискат заверени копия от регистри за настанените туристи, като тя ще бъде сверена с тази от районното управление на МВР. Прокуратурата е възложила и да се предаде информацията за заплатените туристически данъци. Ще се провери даже дали вписаните в регистрите гости действително са посетили проверяваните къщи за гости. Данните, съдържащи се в публикацията, уточняват от прокуратурата, сочат на евентуално извършено престъпление по чл. 248 а ал.3 от НК по повод изградени къщи за гости по проект по мярка 311 „Разнообразяване към неземеделски дейности“ по Програма за развитие на селските райони /ПРСР/ 2007 – 2013 г., финансирана от Европейския земеделски фонд за развитие на селските райони, но същите са недостатъчни, поради което се налага извършване на проверка от ГДНП. Определен е едномесечен срок за извършване на проверката.", "date": "2019.04.23", "title": "Проверяват близки на Елена Йончева заради къщи за гости на морето"}
{"url": "https://www.24chasa.bg/novini/article/7417796", "text": "В близко време ще бъдат прекратени договорите с американските централи в \"Марица-изток\", заяви в предаването \"Лице в лице\" по   Валентин Николов - председател на комисията по енергетика в парламента и депутат от ГЕРБ. Преговорите вече са прекомерна държавна помощ, което е констатирано от Европейската комисия, но тя е дала възможност на българската държава да прекрати тези договори, обясни още Николов. Прекратяването на договора ще доведе до глътка въздух за Фонда за енергийна сигурност, смята още Валентин Николов. \"Не мисля, че ще се стигне до арбитражен съд, но дори и това да стане, държавата вече е натрупала достатъчно опит и ще можем да защитим нашите интереси\", категоричен беше Николов. \"В бъдеще основните енергийни източници ще бъдат възобновяеми, ядрени и газови. Трябва да се намери баланс между трите източника. С настоящите технологии не можем да се справим без АЕЦ \"Белене\". Нуждаем се от различни типове източници на енергия. Трябва да има разнообразие\", посочи още Валентин Николов.", "date": "2019.04.23", "title": "Валентин Николов: Ще се прекратят договорите с US централите от \"Марица-изток\""}
{"url": "https://www.24chasa.bg/novini/article/7417793", "text": "Това беше едно брутално престъпление. Жена, която се е прибирала, е била причакана, изнасилена и убита. Три години колегите работиха по този случай, основното, което допринесе за разрешаването на този случай, бе добрата работа на колегите. Така министърът на вътрешните работи Младен Маринов коментира в предаването \"Още от деня\" по   разкритото в Троян убийство. \"Възможността да се изолира ДНК е пробив в криминалистиката. Знаете, че в Русе, на база този ДНК анализ, много бързо стигнахме до извършителя. ДНК анализът се развива и е много полезен. Ние излязохме обективно от разследването. Общественият натиск наистина беше голям, но ние много бързо разкрихме това престъпление и бързо задържахме престъпника\", заяви още той. \"Случаят тръгна от румънските власти. Те се свързаха с нас, за да ни предупредят. Ние засилихме проверките по черноморието. Нямаме данни българин да има участие в тази мрежа. Това престъпление тръгва от Румъния\", това заяви Маринов относно намерените край Шабла наркотици. \"Това е сериозен бич над обществото. Ние в тази връзка създадохме звена, които целенасочено работихме по тази линия и по този проблем. Тук става въпрос за голяма мрежа. Направихме анализ с прокуратурата и решихме да работим като за организирани престъпни групи. Свързахме се с румънските власти, неизбежно бе да работим с тях.  С последната акция ударихме най-високите нива в йерархията\", заяви по повод заловените ало измамници министърът. \"Всичките им престъпления са документирани и ще бъдат повдигнати обвинения. В момента проверяваме с какви средства са издигнати къщите им и дали са законни\", добави още той.", "date": "2019.04.23", "title": "Младен Маринов: Ударихме най-високите нива в йерархията на ало измамниците"}
{"url": "https://www.24chasa.bg/novini/article/7417831", "text": "Европейската комисия одобри нотифицираната от България схема за държавни помощи „Инвестиции за закупуване на съоръжения за добив и съхранение на сурово мляко и съоръжения за изхранване на новородени животни с мляко“. Това стана ясно по време на редовно заседание на Консултативния съвет по животновъдство, който се проведе днес, съобщиха от пресцентъра на земеделското министерство. Схемата ще се прилага до 31.12.2020 г. Заявления за кандидатстване се приемат до един месец преди изтичане срока на прилагане на схемата. Помощта има за цел да подпомогне малки и средни фермери, както и обединения от фермери, отглеждащи едри и дребни преживни животни, в процеса по добиване и съхранение на сурово мляко, особено в сезона на пашуване на животните. Бюджетът за помощ е в размер 2 млн. лева. Максималният интензитет е до 50% от приемливите разходи за един инвестиционен проект на един бенефициент, но не повече от 25 000 лева. Инвестициите имат за цел подобряване на общата производителност и устойчивост на стопанството, по-специално чрез намаляване на производствените разходи или подобряване и пренасочване на производството. По време на срещата се обсъдиха резултатите от извършените проверки за идентификация на едрите преживни животни и пчелните семейства. Министър Румен Порожанов коментира, че със съвместни усилия в най-кратък срок несъответствията трябва да се отстранят. \"Всички животни трябва да бъдат регистрирани. По този начин ще се прекрати изплащането на субсидии на недобросъвестни животновъди\", категоричен бе министърът. Засегнат бе въпросът за изчистване на информационната системата „ВЕТИС“ от виртуални животни. Сред дискутираните теми, по време на заседанието на Консултативния съвет по животновъдство, беше и изпълнението на Националната програма за профилактика, надзор, контрол и ликвидиране на болестите. Представена беше и актуална информация за епизоотичната обстановка в страната, както и предприетите действия за контрол и превенция.", "date": "2019.04.23", "title": "ЕК одобри държавна помощ за съоръжения за добив и съхранение на сурово мляко"}
