{"url": "https://www.24chasa.bg/novini/article/8087571", "text": "Командирът на Либийската национална армия генерал Халифа Хафтар е пристигнал в Берлин за международната конференция, планирана за утре. Това съобщава либийската телевизия \"ал-хадат\" в Туитър, предаде Ройтерс, цитирана от БТА. Германия и ООН ще притиснат съперничещите си либийски сили и техните чуждестранни поддръжници да договорят примирие и мониторингов механизъм като първа стъпка към мира.", "date": "2020.01.18", "title": "Генерал Хафтар пристигна в Берлин"}
{"url": "https://www.24chasa.bg/novini/article/8087480", "text": "Премиерът на международно признатото либийско правителство Файез ел Сарадж и командирът на Либийската национална армия генерал Халифа Хафтар ще участват в международната конференция за Либия, която ще се проведе утре в Берлин. Това заяви германският външен министър Хайко Маас в интервю за в. \"Билд\", предаде ТАСС, цитирана от БТА. \"Сарадж и Хафтар ще бъдат в Берлин. От моя гледна точка те ще могат един след друг да изложат собствените си виждания за ситуацията в Либия\", каза министърът. Маас реагира сдържано на предложението за миротворческа мисия на ЕС в Либия, която да контролира спазването на примирието. По думите му Германия е заинтересована да продължи да подкрепя политическия процес в Либия. Министърът очаква, че участниците в конференцията ще успеят да договорят ембарго върху оръжейните доставки за северноафриканската страна. \"Трябва да предотвратим това, Либия да стане новата Сирия\", подчерта той.", "date": "2020.01.18", "title": "И Сарадж, и Хафтар ще участват в берлинската конференция за Либия"}
{"url": "https://www.24chasa.bg/novini/article/8087532", "text": "Принц Хари и Меган Маркъл вече няма да използват титлите си като членове на кралското семейство и няма да получават публични средства за кралски задължения, заявиха от Бъкингамският дворец, цитирани от Би Би Си. Те няма да използват титлите \"кралски височества\". \"Хари, Меган и Арчи винаги ще бъдат силно обичани членове на семейството\", заявява кралица Елизабет Втора в изявление, цитирано от БТА. Хари и Меган обаче повече няма да получават обществени средства и ще възстановят сумата от 2,4 млн. британски лири (3,1 млн. долара), похарчена за ремонта на резиденцията им Frogmore Cottage, която ще остане семейният им дом във Великобритания. \"Признавам предизвикателствата, които трябваше да понесат като резултат от засиленото внимание през последните две години, и подкрепям желанието им за по-независим живот\", заявява кралицата. Тя допълва, че е особено горда от начина, по който Меган е станала част от семейството. Споразумението влиза в сила от пролетта. Принц Хари е принуден да отложи полета за Канада, където се намират съпругата му Меган и синът им Арчи, заради нова серия разговори с Двореца в понеделник, пише „Дейли мейл”. Очакваше се този уикенд принцът да прелети обратно през Атлантическия океан, след като бе домакин на жребия за Световната купа по ръгби, но плановете му явно са възпрепятствани от двореца. Херцогът на Съсекс не е виждал сина си Арчи вече две седмици. Приятели на Мегън Маркъл разкриха, че тя държи синът им Арчи да не бъде подлаган на стреса и безпокойството в кралското семейство, а самата тя чувствала живота в двора като „пречупващ душата“. Маркъл смятала още, че атмосферата е токсична за Арчи заради голямото напрежение. Днес Елизабет II напусна имението Сандрингам, увита в дебели шалове и шофирайки лично „Ленд Роувъра” си. В петък вечерта пък принц Хари е бил забелязан с приятели в пъб във Фулъм, западен Лондон.                                                                                                                                                                                                                                                                                                                                ", "date": "2020.01.18", "title": "Принц Хари и Меган се отказват от кралските си титли (Обновена)"}
{"url": "https://www.24chasa.bg/novini/article/8086672", "text": "Въпреки обясненията на американската администрация за подготвяните от Солеймани нападения срещу техни посолства и терористичната му дейност в страни като Ливан, Сирия и Йемен, убийството на висш военен с ракета, изстреляна от дрон, породи много недоволство в различни краища на света. Да не говорим за иранската пропаганда, която побърза да обвини САЩ в международен тероризъм. По принцип теорията, че с ликвидирането на една личност може на събитията, е спорна. Навремето правоверните марксисти почти напълно отричаха ролята на отделната личност в историята. На практика обаче те самите явно не са си вярвали много - доказва го разправата с политическите им противници. Достатъчно е да споменем поръчковото убийство на Лев Троцки от изпратени от Сталин на другия край на света убийци... А и случаят с лидера на иранските специални части изобщо не е изолиран. През април 1996 г. с ракета беше убит и чеченският президент Джохар Дудаев. Бунтовническият лидер на размирната република е в периода 1987-91 г. Превърнал се в герой за собствения си народ, Дудаев беше спряган като враг № 1 в Кремъл. Популярността на Дудаев е толкова голяма през 1991 г., че той печели решителна победа на президентските избори в Чечения, която се е обявила за независима от Русия. Реакцията на руския президент Борис Елцин е да обяви военно положение в размирната република, но по унизителен за него начин парламентът в Москва отказа да го подкрепи. Независимо от това, за следващите три години Елцин подложи Чечения на икономическа блокада, маркира Дудаев като престъпник и лидер на мафиотска клика и стартира два неуспешни опита за преврат в Грозни. Най-накрая, през декември 1994 г., идва пълният натиск, от който чеченците отдавна се страхуват - Елцин подписва указ за нахлуване Руската армия обаче се отличава повече с бруталност, отколкото с ефективност, а славата на Дудаев нараства. Отказвайки да капитулира пред силата на противника, Дудаев, който често обича да се сравнява с вълк единак - чеченската национална емблема, оказва продължителна съпротива. Какво прави Дудаев преди падането на  Грозни Дудаев четете  !", "date": "2020.01.18", "title": "\"168 часа\": Генералите, убити с ракетен удар като Солеймани"}
{"url": "https://www.24chasa.bg/novini/article/8086790", "text": ", са разхвърляли в двора много сребърни накити. В момента криминалисти и прокурори обикалят големия периметър, защото навсякъде откривали изпуснати от апашите бижута. Те се съхранявали в стая в административната сграда като веществени доказателства по досъдебно производство. Наши източници съобщиха, че до момента в двора са намерени около 2 кг накити. Тепърва ще се установява какво още е е изчезнало, по първоначална информация липсват и пари.", "date": "2020.01.18", "title": "Крадци разхвърляли килограми сребърни накити в двора на митница Благоевград"}
{"url": "https://www.24chasa.bg/novini/article/8086860", "text": "Иранските власти ще предадат на украинската страна черните кутии на сваления на 8 януари край Техеран пътнически самолет, предаде Ройтерс, цитирана от БТА. Според шефа на отдела за разследване на катастрофи към Организацията за гражданска авиация на Иран Хасан Резайефар, решение на Киев да бъдат предаде черните кутии на самолета е било взето след редица срещи с украински представители. При свалянето на украинския самолет с иранска ракета загинаха всичките 176 души на борда му.", "date": "2020.01.18", "title": "Иран ще предаде на Украйна черните кутии на сваления самолет"}
{"url": "https://www.24chasa.bg/novini/article/8086904", "text": "Криминално проявен българин е убит от полицията в Истанбул, след като нахлул в заведение с мачете и предизвикал безредици снощи, информираха от МВР. 32-годишният българин има няколко криминални регистрации - за хулиганство, кражби и грабежи. Действието се развило около 23.30 часа в ресторант, намиращ се на ул.\"Шехит Камил Балкан\" в кв.\"Байрампаша\". Задграничният представител на МВР има готовност да окаже съдействие на разследването, ако такова бъде поискано. До момента в Генералното ни консулство в Истанбул не е получена официална информация от властите. Генералното ни консулство работи по случая като са предприети действия по установяване на допълнителни данни. Инициирани са проверки и е отправено официално запитване до турските власти, от които се очаква подробна информация. Извършител на атаката е Милен Бахчеванов, съобщи агенция DHA. По неясни причини той влетял в заведението и отишъл на втория етаж, където опитал да вземе клиент за заложник. След като не успял, той започнал да троши всичко наоколо и струпал барикада с маси и столове до стълбището, за да попречи на достъпа до етажа. Посетителите изпаднали в паника и избягали навън. На мястото пристигнали многобройни полицейски екипи, пожарна и линейки. Огнеборците опитали да повалят Бахчеванов с водна струя, но без успех. Полицаите нахълтали в ресторанта, пробвали да разговарят с него, но той не отговорил на никой от езиците и тъй като също не сполучили да се справят с агресията му, пуснали лютив газ. Нападателят изпаднл в паника и се хвърлил в битка с униформените, тогава нанесъл удар с ножа си по ръката на охранител. Видимо неадекватният българин продължил да размахва хладвоно оръжие в опит да отблъсне униформените и за да го спре, един от тях го прострелял в крака. Откаран бил в болница в безпомощно състояние и въпреки усилията на медиците, починал. Раненият от него охранител е без опасност за живота, направени са 10 шева на ръката му. Милен Бахчеванов е пристигнал от България в Турция през Къркларели на 14 януари. Не е ясно къде е пребивавал оттогава до снощи, нито с кого се е срещал. Установено е, че преди да нахлуе в заведението е вечерял в друг ресторант. Лабораторните изследвания в болницата са показали, че той е болен от ХИВ /човешки имунодефицитен вирус/. В чантата на Бахчеванов били намерени Библия, статуетка на Богородица и икона на Исус Христос.", "date": "2020.01.18", "title": "Българин нахлу с мачете в ресторант в Истанбул, полицията го застреля (Видео)"}
{"url": "https://www.24chasa.bg/novini/article/8086921", "text": "Турският президент Реджеп Тайип Ердоган призова Европейския съюз да подкрепи международно признатото либийско правителство в Триполи преди конференцията за Либия в Берлин, съобщи Асошиейтед прес, цитирана от БТА. В статия, публикувана в уебсайта Политико в събота, Ердоган заяви, че европейските лидери трябва да говорят малко по-малко и да се фокусират върху предприемането на конкретни стъпки в раздираната от конфликт северноафриканска страна. Ердоган ще се присъедини към лидери от Русия, Запада и арабските страни, както и ръководители на противопоставените либийски фракции в столицата на Германия утре в опит да се прекратят продължаващите девет месеца сражения около либийската столица Триполи. Примирие с посредничеството на Турция и Русия бе наложено преди една седмица, макар да има съобщения за продължаване на сраженията. Турция подкрепя подкрепяната от ООН администрация в Триполи, водена от Файез ел Сарадж, и изпрати в Либия войски по-рано този месец, за да им помогне в битката с базираните на изток сили, водени от генерал Халифа Хафтар. В статията Ердоган нарича Хафтар \"военен диктатор\" и \"заговорник за преврат\". Той казва, че провалът да се подкрепи Сарадж ще бъде предателство за европейските ценности и грешка с исторически размери. Ако правителството в Триполи падне, Либия ще се превърне в плодородна почва за нова поява на екстремисти като \"Ислямска държава\" и Ал Каида, заяви Ердоган. Продължаващата нестабилност също ще породи миграция от Либия към Европа през Средиземно море. Гражданската война в Либия служи като лакмусов тест за ЕС, добави турският президент. Ще крепят ли европейските лидери либералния световен ред пред лицето на поредно нападение? Или ще абдикират от своите отговорности, както направиха в Сирия, за да гледат отстрани как кризата се разгръща, каза Ердоган. Германия събира ключови участници в дългогодишния конфликт в Либия в опит да ограничи чуждестранната военна намеса, да втвърди примирието и да помогне за възобновяването на политически процес за определяне на бъдещето на Либия. Правителството на Сарадж е подкрепяно от Турция, Катар и Италия, докато Хафтар е подкрепян от Египет, Обединените арабски емирства, Саудитска Арабия и Франция. Руски наемници се сражават заедно със силите на Хафтар, въпреки че Москва запазва връзки и с двете страни в конфликта. Ердоган призова Европа да работи с Турция, докато обучава либийските сили. Европа се намира на кръстопът. И на този исторически кръстопът тези, които работят за мир, трябва да бъдат смели и да направят всичко по силите си, за да прекратят насилието, призова турският президент. Европа може да разчита на Турция, стар приятел и съюзник, за постигането на тази цел, заяви Ердоган.", "date": "2020.01.18", "title": "Ердоган: Европа трябва да подкрепи либийското правителство в Триполи"}
{"url": "https://www.24chasa.bg/novini/article/8086952", "text": "Движението за МПС над 12 т по път I-8 София - ГКПП „Калотина“ в посока ГКПП „Калотина“ временно се ограничава поради проблем със системата на ГКПП „Калотина“ от сръбска страна, съобщиха от пресцентъра на АПИ. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2020.01.18", "title": "Ограничиха движението на камиони към Калотина заради проблем със системата на ГКПП"}
{"url": "https://www.24chasa.bg/novini/article/8086963", "text": "Премиерът на Полша Матеуш Моравецки окачестви като поредни спекулации публикуваните вчера от министерството на отбраната на Русия архивни документи от 1945 година. Според тях бойци от полската съпротива били избивали евреи и украинци по време на Втората световна война. В профила си във \"Фейсбук\" Моравецки пита реторично какви ли други \"глупости\" ще изфабрикуват онези, които десетилетия наред не са признавали престъпленията си в Катин, съобщиха полски медии. Те припомниха, че в четвъртък вечерта Москва публикува разсекретени документи, свързани с Варшавското въстание и влизането на Червената армия във Варшава през януари 1945 година. Според руското военно министерство материалите сочат, че съветските войски \"въпреки ограничените си резерви се опитваха да окажат на въстаниците възможната помощ\", докато \"войниците от Армия Крайова (вярна на полското правителство в емиграция) унищожаваха останалите в града евреи и украинци\". По този повод Моравецки написа във \"Фейсбук\": \"Поредни \"исторически разкрития\" в руско издание. Този път частите на Армия Крайова уж избивали евреи и украинци през Втората световна война. Колко ли още такива глупости ще изфабрикуват онези, които в продължение на десетилетия приписваха на германците престъплението в Катин, не признаваха тайните си споразумения с Хитлер от август 1939 г., в резултат на които бе извършено разделянето на Полша, или предизвикването на глад в Украйна в началото на тридесетте, довело до смъртта на над 8 милиона украинци, руснаци, казахи и други народи, влизащи в състава на тогавашния Съветски съюз? А ми се струваше, че светът по Оруел е свършил с падането на комунистическата система. А дали това не е неговото голямо завръщане made in Russia?\" Междувременно външното министерство във Варшава публикува днес списък на обекти от полското културно наследство, които смята за изгубени вследствие на действията на бившия Съветски съюз, предаде ТАСС, цитирана от БТА. Според ведомството подразделения на НКВД са реквизирали в Полша произведения на изкуството, много от които и досега се намират в Русия. \"В много случаи Червената армия и НКВД са унищожавали или конфискували онова, Германия не е успяла да открадне или изгори\", се посочва в изявлението на министерството, поместено в Туитър. Към публикацията има инфографика, представяща изгубените културни ценности заради действията на СССР. Сред примерите са картини като \"Мадона Глоговска\" от Лукас Кранах Стария, \"Момиче с гълъб\" от Антоан Пен, \"Птичи двор\" от Даниел Шулц и \"Горски пейзаж\" от Ян Брьогел Стария.", "date": "2020.01.18", "title": "Премиерът на Полша: Колко още глупости ще изфабрикува Москва? А Катин?"}
{"url": "https://www.24chasa.bg/novini/article/8087012", "text": "По оценка на Статистическия институт в Сърбия живеят по-малко от седем милиона души, най-малко в новата история на страната, а причина за това са негативният естествен прираст и изселването, съобщи Танюг, цитирана от БТА. Министърът без портфейл Славица Джукич-Деянович заяви, че преброяването на населението през април 2021 г. ще покаже най-точно какъв е броят на жителите. Данните сочат, че средно за една година в Сърбия се раждат 66 000 бебета, а умират над 100 000 души, което е с 36 000 души по-малко годишно, посочва демографката Даница Шантич. Средната възраст на населението в страната в момента е 43 години. Всеки пети жител на Сърбия е по-възрастен от 65 години, докато младите хора са около 14 процента и според този показател Сърбия е една от най-застаряващите страни в света. Според статистическата организация на Европейския съюз ЕВРОСТАТ около 50 000 души годишно напускат Сърбия. Според Организацията за сътрудничество и икономическо развитие от началото на века от страната са се изселили около 650 000 души. В преброяването на населението в Сърбия, което ще се състои през 2021г., за пръв път ще се използват лаптопи за събиране на данни. Това предвижда проектозаконът за преброяване на населението, домакинствата и жилищата през 2021 г. , който се намира в парламентарна процедура, съобщи Танюг. Събирането на данни на терена ще продължи 30 дни и ще започне от 31 март 2021 г. Броят на преброителите ще бъде значително намален като в това преброяване ще бъдат ангажирани 15 500 души, докато в предишното те бяха 38 000. Голяма новина в преброяването през 2012 г. представлява мъжкият фертилитет. За пръв път в пробното преброяване през 2019 г. питахме мъжете за броя на живородените деца, а не само жените, което бе практика в предишни преброявания, обяснява Снежана Лакчевич, заместник-директор на статистическата служба. Разходите за преброяването са около 29,3 милиона евро, от които Европейската комисия ще осигури почти половината, или 14,2 милиона евро.", "date": "2020.01.18", "title": "В Сърбия живеят по-малко от 7 милиона, страната е сред най-застаряващите"}
{"url": "https://www.24chasa.bg/novini/article/8087032", "text": "Германия не може да изгради 5G мрежата си без китайския технологичен гигант Huawei, поне засега. Това посочва министърът на вътрешните работи Хорст Зеехофер и интервю за в. \"Франкфуртер алгемайне\", цитирано от Асошиейтед прес, съобщи БТА. Вашингтон притиска съюзниците си да изключат \"Хуауей\", който е най-големият световен доставчик на телекомуникационно оборудване, от развитието на 5Джи мрежите им. Американските власти подозират, че технологиите на компанията дават възможност за шпионаж. Германия обаче реши да не забранява на \"Хуауей\" да участва в търговете за разпространение на технологията. Вместо това Берлин постанови, че компаниите трябва да отговарят на определени стандарти, което в крайна сметка все пак може да изключи китайския концерн. Зеехофер заяви, че е \"против изключването на даден продукт от пазара само заради вероятността нещо да се случи\". По думите му Германия трябва да бъде защитена от шпионаж и саботаж, но изключването на китайските доставчици може да забави изграждането на мрежата от пето поколение с до 10 години. \"Не мисля, че в краткосрочна перспектива можем да създадем 5Джи мрежа без участието на \"Хуауей\", каза министърът.", "date": "2020.01.18", "title": "Германия засега не може да изгради 5G мрежа без \"Хуауей\""}
{"url": "https://www.24chasa.bg/novini/article/8087045", "text": "Лидерът на управляващия в Северна Македония СДСМ Зоран Заев заяви днес, че е готов да разговаря за коалиция с всички политически партии, освен с ВМРО-ДПМНЕ, съобщават македонските медии, съобщава БТА. \"Готов съм да разговарям с всекиго за бъдещо сътрудничество. Сътрудничил съм с всички политически партии като политик. За конституционните промени, за законови решения, за Преспанския договор и мога да разговарям с всички. Алианс за албанците беше и в правителството, имахме сътрудничество с Беса, дори с по-малките албански партии\", каза Заев. Той посочи, че \"естествено, без ВМРО-ДПМНЕ в частта за коалиционно правителство. Единият остана в опозиция, другият е на власт, но с всички други политически партии може да си сътрудничим. Ще взимаме решения според това кое е най-важно за държавата и после как СДСМ да се позиционира най-добре преди победата, която очакваме\", подчерта Заев.", "date": "2020.01.18", "title": "Заев готов за коалиция с всички, освен с ВМРО-ДПМНЕ"}
{"url": "https://www.24chasa.bg/novini/article/8087066", "text": "І. МЕТЕОРОЛОГИЧНА ОБСТАНОВКА: Температурите са в интервала от - 5° до + 12°С Времето над страната е предимно облачно Слаб вятър духа в областите: Бургас, Варна, Добрич, Смолян, Шумен и Ямбол. Дъжд вали в района на с. Индже войвода и при гр. Малко Търново в област Бургас. Сняг вали в района на гр. Малко Търново в област Бургас. Пътните настилки са предимно мокри, по усойните и планински райони частично заледени или заснежени, обработени и проходими при зимни условия. Ограничена видимост поради мъгла: - до 50 м в района на Леденика (област Враца), както и при Шипково, и Рибарица (област Ловеч); - до 100 м в района на „Троянски“ проход (област Ловеч), както и при Берковица (област Монтана); - до 150 м в района на Оряховица в област Плевен. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г. Движението от км 16+760 до км 19+690 в посока Варна се осъществява с повишено внимание поради ремонт в аварийната лента на виадукт при км 19+260 /Потоп/. Срок 31.05.2020 г.; АМ „Марица“: няма въведени ограничения. АМ „Черно море“: няма въведени ограничения. АМ „Струма“: няма въведени ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ – отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Троянски“ - забранен за МПС над 12 т. - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Благоевград: Движението по път I-1 Благоевград – Железница от км 367+960 до км 368+405 се осъществява с повишено внимание поради изграждане на виадукт на АМ „Струма” над път I-1. Участъкът е сигнализиран с пътни знаци. Водачите да се движат с повишено внимание и съобразена скорост, съобразно създадената организация на движение. Срок до 28.02.2020 г.; Област София: Въвежда се реверсивно движение по път I-1 София – Перник при Владая а именно: - от км 276+162 до км 277+610 – всеки работен ден се обособяват две ленти в посока София от 06:00 часа до 10:00 часа, както и последния празничен ден и всяка неделя от 10:00 часа до 19:00 часа. - от км 278+576 до км 281+800 – за последния празничен ден и всяка неделя от 10:00 часа до 19:00 часа се обособяват две ленти в посока София и една в посока Перник. Срок 31.12.2020 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост /Княжево/ до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.02.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.06.2020 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2020 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2020 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма въведени ограничения. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма въведени ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. Област Пазарджик: Движението по път I-8 Пазарджик – с. Мало Конаре се извършва в една лента от км 192+435 до км 197+684 поради извършване на ремонтни дейности. Ограничено е движението в лявата лента. Движението в посока Пловдив се извършва в дясната лента при спазване изискванията на ВОД и намалена скорост, като движението се регулира с пътни знаци. Движението в посока Пазарджик се извършва по обходен маршрут: по път III-8003 през с. Мало Конаре до кръстовището с път III-3703, през с. Добровница до гр. Пазарджик. Срок до 31.01.2020 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2020 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението при км 99+095 при спирка „Долна Трака“ се осъществява двупосочно в лявото платно посока Златни Пясъци поради ремонтни дейности. Затворено за движение е дясно платно посока Варна. Движението се регулира от пътни знаци. Срок до 30.04.2020 г.; Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г.; Област Бургас: Движението по път Слънчев Бряг – Бургас в участъка Ахелой – Поморие при км 211+390 се осъществява в една лента поради оборудване на стационарна контролна единица на електронната система за събиране на такси. Водачите да се движат с повишено внимание и съобразена скорост. Срок 22.01.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; Движението в участъка Обзор – Сарафово от км 175+000 до км 230+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.03.2020 г.; Път III-906: Движение по път III-906 през Дюлински проход от км 14+100 до км 32+950 в участъка Паницово – Гюльовца е ограничено за МПС над 3,5 тона поради намаления габарит на пътното платно. Срок до 31.12.2020 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 31.12.2020 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок до 31.12.2020 г.; Ремонтни дейности: Път III-539: Движението по път III-539 Средец – Айтос от км 23+900 до км 25+100 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 31.03.2020 г.; ОПУ-Варна: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 31.03.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.03.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.03.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.03.2020 г.; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.01.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.03.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.01.2020 г.; ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.01.2020 г.; Ремонтни дейности: няма въведени ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2020 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2020 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2020 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: няма въведени ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.03.2020 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.03.2020 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2020 г. Ремонтни дейности: няма въведени ограничения. ОПУ-Ловеч: Временно са въведени следните ограничения за движение на МПС: Път ІІІ-358: Движението по път III-358 Шипково – Рибарица от км 13+145 до км 32+750 е ограничено за МПС над 12 т. поради намалена видимост и снегонавяване. Срок 31.03.2020 г. Ремонтни дейности: няма въведени ограничения. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.04.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 31.07.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.03.2020 г. Ремонтни дейности: няма въведени ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 28.02.2020 г. ОПУ-Перник: Временно са въведени следните ограничения за движение на МПС: Път II-63: Ограничено движение по път ІІ-63 Перник-Брезник-Трън (в чертите на гр. Брезник) от км 20+500 до км 21+500 във връзка с провеждане на Маскараден фестивал за времето от 8:30 до 21:00 часа на 18.01.2020 г. (събота). Обходен маршрут по ул. „Мала река” и по ул. „Ангел Коцелянов” част от път ІІІ-811. Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.06.2020 г.; Ремонтни дейности: Път II-63: Движението по път II-63 гр. Перник – гр. Трън от км 20+000 до км 31+000 се осъществява в една лента на определени участъци поради отстраняване на повредени площи в асфалтовата настилка. Водачите на МПС да се движат с повишено внимание и съобразена скорост. Срок до 22.01.2020 г.; Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г. Път III-811: Движението по път III-811 гр. Брезник – с. Пали лула от км 34+000 до км 43+000 се осъществява в една лента на определени участъци поради отстраняване на повредени площи в асфалтовата настилка. Водачите на МПС да се движат с повишено внимание и съобразена скорост. Срок до 22.01.2020 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.03.2020 г. Ремонтни дейности: няма въведени ограничения. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2020 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2020 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.03.2020 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 21.01.2020 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма въведени ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 01.04.2020 г. ОПУ-Силистра: Временно са въведени следните ограничения за движение на МПС: няма въведени ограничения. Ремонтни дейности: няма въведени ограничения ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма въведени ограничения. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2020 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2020 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.03.2020 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.03.2020 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 28.02.2020 г. ОПУ-Стара Загора: Временно са въведени следните ограничения за движение на МПС: Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Ремонтни дейности: Път II-66: Движение с повишено внимание по път II-66 с. Яворово - с граница Пловдив, от км 80+715 до км 120+000, поради извършване на напречна маркировка на асфалтова настилка /в кръстовища/. Движението на МПС се регулира от временна сигнализация и пътни знаци. Срок до 24.01.2020 г. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма въведени ограничения. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2020 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2020 г. Ремонтни дейности: няма въведени ограничения. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма въведени ограничения. ОПУ-Ямбол: Временно са въведени следните ограничения за движение на МПС: няма въведени ограничения. Ремонтни дейности: Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2020 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен център на Агенция „Пътна инфраструктура”", "date": "2020.01.18", "title": "Вижте ситуацията и ограниченията по пътищата към 17,30 часа"}
{"url": "https://www.24chasa.bg/novini/article/8087076", "text": ", са прескочили оградата на района и след това са се качили по гаражната стълба до третия етаж. С ъглошайф са разрязали две каси. Освен голямото количество сребро, са задигнали и огромна сума пари - близо 500 хил. лв. в различна валута. Тези веществени доказателства са били иззети не по едно, а по различни досъдебни производства за контрабанда.", "date": "2020.01.18", "title": "Крадците задигнали близо половин милион лева от митницата в Благоевград (Снимки)"}
{"url": "https://www.24chasa.bg/novini/article/8087128", "text": "В Охрид вчера бе формиран междудържавен комитет между Северна Македония и Албания като част от решението двете страни заедно да управляват всички дейности, свързани с препоръките на ЮНЕСКО за Охрид, съобщи Алсат М, цитиран от БТА. Всички решения, свързани с рибния фонд, природното и културното наследство ще бъдат взимани с консенсус. Македонските власти твърдят, че по-голямата част от 19-те препоръки на ЮНЕСКО са изпълнени или са във фаза на изпълнение, макар първото впечатление на обществото да не е такова. Всяка от институциите има задължения и задачи, които трябва да изпълни. Срещу всеки, който не ги изпълни, правителството ще вземе различни мерки, каза Едмонд Адеми, национален координатор на Македония за ЮНЕСКО. Все пак действията, свързани с отстраняване на незаконно изградените обекти са в застой, пише Алсат М. От другата страна на границата, в Албания незаконните обекти вече са разрушени. Охрид е под закрилата на ЮНЕСКО от 1980 г., а албанската част на езерото бе обявена за защитен район миналата година. До юли тази година, тоест до следващата среща на Юнеско в Китай и двете страни са задължени да отстранят всички забележки, ако не искат да бъдат включени в черния списък.", "date": "2020.01.18", "title": "Заради ЮНЕСКО: Скопие и Тирана правят общ комитет за защитата на Охрид"}
{"url": "https://www.24chasa.bg/novini/article/8086514", "text": "Голяма авария, възникнала на магистралния водопровод към Свищов, ограничава  водоподаването в с. Вардим, град Свищов и с.Царевец, съобщи община Свищов на сайта си. Екипите на ВиК – Район Свищов са на терен и съвместно с екипи на ВиК „Йовковци“ – Велико Търново ще направят всичко възможно аварията да бъде отстранена, се казва в съобщението. И се уточнява, че периодично ще се помества информация на сайта за развитието на проблема.", "date": "2020.01.18", "title": "Тежка авария на магистрален водопровод\nоставя Свищов на сухо"}
{"url": "https://www.24chasa.bg/novini/article/8086584", "text": "В Белград снощи бе убит 41-годишен жител на черногорския град Котор, съобщават сръбските вестници. Срещу него е било стреляно, докато седял в колата си марка БМВ в Нови Белград, на паркинг близо до училище, където чакал децата си. Прострелян с няколко куршума в главата, той загинал на място. Убитият черногорец не е имал досие, но полицията среща името му в оперативни данни, според които става въпрос за лице от престъпните среди. Той е бил капитан на презокеански кораб и макар да не е бил арестуван, е свързван с контрабандата на кокаин, превозван по море от Латинска Америка в Европа. На мястото били изпратени голям екип лекари, полицаи и съдебни медици, районът бил блокиран, полицията проверявала автомобили и продължава интензивно да издирва извършителя или извършителите. Полицията разследва дали убитият е нова жертва на войната между престъпните черногорски кланове Шкалярци и Кавчани.", "date": "2020.01.18", "title": "Убийство на черногорец в Белград"}
{"url": "https://www.24chasa.bg/novini/article/8086593", "text": "Международните играчи трябва да прекратят намесата си в либийския конфликт, заяви пред АФП днес спецпратеникът на ООН преди срещата на световните сили утре в Берлин, която ще търси изход от кризата. „Цялата външна намеса може да има успокоителен ефект в краткосрочен план, но Либия се нуждае от прекратяване на всичката външна намеса. Това е една от целите на конференцията“, заяви Гасан Саламе, цитиран от БТА.  Междувременно турският лидер Реджеп Ердоган предупреди Европа, че може да се изправи пред нови заплахи от терористични организации, ако признатото от ООН правителство в Триполи падне. В статия, публикувана ден преди конференцията в Берлин, Ердоган посочва, че неуспехът на ЕС адекватно да помогне на Правителството на националното съгласие на Файез Сарадж „би било предателство към европейските ценности, включително демокрация и права на човека“. ПНС е подложено на офанзива от април от страна на силите на военачалника Халифа Хафтар, базирани в Източна Либия, като в боевете са загинали над 280 цивилни и 2000 бойци. „Европа ще се сблъска с нови проблеми и заплахи, ако легитимното правителство на Либия рухне“, предупреди Ердоган. „Терористични организации като „Ислямска държава“ и „Ал Кайда“, който бяха разгромени в Сирия и Ирак, ще намерят плодородна почва да се изправят на краката си“, смята турският президент.", "date": "2020.01.18", "title": "ООН: Чуждата намеса в Либия да бъде прекратена"}
{"url": "https://www.24chasa.bg/novini/article/8086608", "text": "Британски астрономи разкриха отдавнашна загадка, свързана с древен сблъсък на Млечния път с друга галактика, съобщи Сайънс алърт. Специалистите са установили приблизително кога е станала катастрофата и на каква възраст е била звездата, върху която мащабното събитие е оказало своето въздействие. Учените са изследвали звездата Nu Indi (HD 211998), която се намира на разстояние 94 светлинни години от Земята в съзвездието Индианец. Размерите й са 3 пъти по-големи от тези на Слънцето, но масата й е едва 85 процента от слънчевата. Макар че тази звезда се е родила в Млечния път, събрани от космическия телескоп \"Гая\" данни сочат, че движението й в галактиката е било променено вследствие на сблъсък с останките от галактика джудже с форма на наденица. Става въпрос за най-голямата галактика джудже, с която Млечният път някога се е сблъсквал. По този начин възрастта на звездата поставя ограничения колко отдавна е станало сливането на галактиките. Ключовата особеност, която допринася да се определи кога се е появило светилото, е неговата металичност - съдържанието на химични елементи, които са по-тежки от водорода и хелия. Те за пръв път са възникнали в най-древните звезди, които по-късно са експлодирали и са се превърнали в свръхнови. От останките им са се образували звезди от следващи поколения. Съдържанието на желязо в звездата Nu Indi (HD 211998) е 3 процента от това в Слънцето. Следователно тази звезда е древна. Астрономите са уточнили възрастта й благодарение на измерване честотата на промените в яркостта й. Според данни, събрани от спътника TESS на НАСА, Nu Indi (HD 211998) е възникнала преди 11 милиарда години. Междугалактичният сблъсък вероятно е започнал преди 11,6-13,2 милиарда години, за да може да окаже своето въздействие върху звездата.", "date": "2020.01.18", "title": "Астрономи разкриха загадка, свързана с древна катастрофа в Млечния път"}
{"url": "https://www.24chasa.bg/novini/article/8086623", "text": "Косово и Албания много скоро ще имат общо бъдеще без граници, заяви президентът на Косово Хашим Тачи, цитиран от агенция МИА. Тачи говори на тържество под надслов \"Благодарим, Албания\" по повод 21 години от приемането в тази страна на косовски бежанци. Тачи изрази признателност на Албания, която се \"изправи пред геноцида, извършван от сръбската държава над косовския народ в кампаниите за етническо прочистване\". Тачи благодари на Албания, която \"отвори вратите и сърцата си в дните на трагедията и кулминацията на войната от 1998/99 г.\" На тържеството присъстваше и президентът на Албания Илир Мета, който каза, че Албания е била \"длъжна да превъзмогне изключителната хуманитарна криза, породена от геноцида на Слободан Милошевич\". \"Изминаха две десетилетия и сега сме много по-добре оттогава. Все пак не сме толкова щастливи, колкото бихме искали да бъдем. Трябва да бъдем по-посветени на бъдещето, за да не се мобилизираме само във времена на криза, а да работим постоянно и с високо съзнание\", каза Мета.", "date": "2020.01.18", "title": "Хашим Тачи: Косово и Албания много скоро ще имат общо бъдеще без граници"}
{"url": "https://www.24chasa.bg/novini/article/8086679", "text": "Сигнал за кражба от складовете на митницата в Благоевград вдигна на крак криминалисти и прокурори.  От ОД на МВР потвърдиха, че има получен такъв сигнал днес около обяд, но отказаха да кажат какво е изчезнало.  Според едни неофициални информации е източено гориво, а според други е изчезнала каса с дребна сума пари и накити, които са били конфискувани по дело.  На място в митницата има близо 10 криминалисти, там е и районният прокурор на Благоевград Борислав Ковачки. Сградата, складовете и районът наоколо се охраняват от СОТ и жива охрана. Тепърва ще се изяснява как крадците са успели да проникнат незабелязано. ", "date": "2020.01.18", "title": "Разследват кражба от митницата в Благоевград"}
{"url": "https://www.24chasa.bg/novini/article/8086722", "text": "Фермер бил погълнат от собствените си свине, след като получил инфаркт, съобщава The Sun, цитиран от БТА.  Според хипотезите на разследващите човекът бил изяден от 12 огромни прасета, които нападнали тялото му. Той се свлякъл на земята, докато взимал вода от кладенец, повален от инфаркт. Останките на 71-годишния фермер били открити от негов съсед, който отишъл да го търси, тъй като не го бил виждал от Нова година. Според съседа загиналият мъж имал проблеми с пиенето, а прасетата често оставал ненахранени. Породата на животните била \"мангалица\" - кръстоска между унгарско прасе и европейска дива свиня. След трагичната смърт на фермера местните жители спорели дали прасетата трябва да бъдат умъртвени или не. Прокуратурата заявява, че притежаването на прасетата „не било престъпление“, а умъртвяването им не е наложително и не пречи на разследването.", "date": "2020.01.18", "title": "12 озверели от глад прасета изядоха фермер"}
{"url": "https://www.24chasa.bg/novini/article/8086735", "text": "Новият най-богат човек на планетата (отново) е Бернар Арно - главен изпълнителен директор на луксозните стоки LVMH (Moet Hennessy — Louis Vuitton) , съобщават „Форбс” и БГНЕС. Арнот спечели 1,9 милиарда долара в петък, когато акциите на компанията се повишиха с 0,7%. В момента французинът притежава 117 милиарда долара. „Ако ни сравнявате с Microsoft, ние сме малки”, каза Арно пред „Форбс” и допълни, че „това е само началото”. След поевтиняването на акциите на „Амазон” с 0,7% богатството на Джеф Безос спадна до 115,6 милиарда долара, което го „свали” от първото място в световната класация на най-богатите хора на планетата.", "date": "2020.01.18", "title": "Френски бизнесмен стана най-богатият човек на света"}
{"url": "https://www.24chasa.bg/novini/article/8086753", "text": "Прочутото парижко кафене \"Ротонда\" е понесло щети при пожар рано тази сутрин според френски медии, цитирани от ДПА, предаде БТА. Прокурорът на Париж потвърди пред ДПА, че е започнало разследване за установяване на причините за пожара, при който няма пострадали. Телевизия БФМ съобщи, че разследващите допускат палеж, но по първоначални данни няма потвърждение за това. Според вестник \"Паризиен\" пожарът избухнал към 5 ч сутринта на терасата на известното заведение, намиращо се в парижкия квартал Монпарнас. Усетена била миризма на бензин, счупен е и прозорец, уточни изданието. Сега кафене \"Ротонда\" трябва да остане затворено за няколко дни, а може и дори за седмица. Заведението е било много популярно сред известни писатели като Франсис Скот Фицджералд, Ърнест Хемингуей и Гъртруд Стайн в началото на 20 в. и е било място за срещи на творци. Френският президент Еманюел Макрон отпразнува там изборните си резултати на първия тур на президентските избори през 2017 година, припомня ДПА.", "date": "2020.01.18", "title": "Пожар избухна в прочутото парижко кафене \"Ротонда\""}
{"url": "https://www.24chasa.bg/novini/article/8087159", "text": "Парижката полиция е задържала 15 души при поредната демонстрация на движението на \"жълтите жилетки\" във френската столица днес, предаде телевизия Бе Еф Ем, цитирана от БТА. Голяма колона демонстранти, охранявана от значителни сили на полицията и жандармерията, се придвижва от северозападните райони на Париж към Лионската гара в източната част на града. По информация на телевизията арестите са били направени в момент, когато начело на колоната застанали радикални демонстранти, облечени в черно и с маски на лицата. Движението на \"жълтите жилетки\" организира протести във френската столица за 62-ра седмица. В началото на следобеда демонстрантите издигаха множество искания. Сред тях бяха разгневени представители на строителния сектор, както и протестиращи с \"класическите\" настоявания за оставка на президента Еманюел Макрон и вътрешния министър Кристоф Кастанер.", "date": "2020.01.18", "title": "Арестуваха 15 при поредната демонстрация на \"жълтите жилетки\" в Париж"}
{"url": "https://www.24chasa.bg/novini/article/8087149", "text": "Английската полиция повдигна обвинение на 44-годишния Николай Живков за смъртта на Красимир Къртиков в Лондон.  Съдебномедицинска експертиза установи, че той е починал от множество наранявания, извършени през миналия уикенд. В четвъртък полицията задържа 44-годишен мъж за извършеното престъпление, а в петък разкри и неговата самоличност преди да го изправи пред съда в Уимълдън, за да чуе обвинението. Живков е без постоянен адрес във Великобритания. По данни на МВР у нас е известен с множество криминални прояви за кражби и наркотици.", "date": "2020.01.18", "title": "Николай Живков е обвинен за убийството на сънародник в Лондон"}
{"url": "https://www.24chasa.bg/novini/article/8087225", "text": "Турските медии съобщават подробности по случая с криминално проявен  и предизвикал безредици снощи, съобщи кореспондентът на БТА в Турция. Инцидентът станал в кафе-ресторанта \"Шехит Камил Балкан\" в кв. Байрамхаша в Истанбул. Служителят в заведението Халит Демирьок разказа пред Доган хабер ажансъ следното: \"Мъжът дойде снощи в заведението и седна на една маса на долния етаж. Поседя известно време. През това време две жени се качиха на горния етаж. Той веднага ги последва. Извади мачете и започна да го размахва наоколо, настана паника и страх. Жените се втурнаха изплашени надолу. Всички се изплашихме. Нищо не говореше. Дойдоха полицаите. Час и половина го уговаряха да излезе от заведението. Но той беше обърнал масите и столовете и ги бе струпал на барикада, за да не влязат полицаите. Полицаите проявиха търпение. След около час и половина напразни уговорки полицаите се опитаха да влязат отвън на горния етаж, където се бе барикадирал. Тогава той се паникьоса, започна да хвърля срещу полицаите каквото намереше под ръка, рани в ръката един наш пазач. Не казваше обаче нищо, не говореше.\" По думите на друг служител полицията снощи запечатала заведението. Едва след обяд разрешили да го отворят и да разчистят. На много места имало следи от куршуми. Според турските медии, българският гражданин пристигнал в Истанбул на 14 т.м. през ГКПП Хамзабейли/Лесово. В чантата му били открити библия, статуетка на Богородица и на Исус Христос. Не е известно къде е нощувал до нападението. Версията, която се тиражира в медиите е, че е предизвикал безредици в заведението и е бил прострелян смъртоносно от полицията по време на акцията, за да бъде обезвреден. След нападението простреляният е бил откаран в болницата. При прегледа е било установено, че е заразен с вируса HIV. От Генаралното консулство на България в Истанбул съобщиха,че са изпратили информация до Министерството на външните работи във връзка с инцидента въз основа на получените от истанбулските власти сведения.", "date": "2020.01.18", "title": "Очевидец на трагедията с българина в Истанбул: Размахваше мачете и нищо не говореше (Видео)"}
{"url": "https://www.24chasa.bg/novini/article/8087251", "text": "Черногорското правителство реагира днес на изявление на сръбския външен министър Ивица Дачич, който заяви в телевизионно предаване, че братът на шефа на неговата охрана е бил уволнен, защото е сърбин, съобщава сръбският вестник \"Блиц\", цитиран от БТА. В предаването Дачич казва, че 29 процента от гражданите на Черна гора се обявяват за сърби, а в държавната администрация по думите му те са пет на сто. \"Всеки, който се признае за сърбин, бива уволнен. Това не са приказки, това е истина. Шефът на моята охрана е от Биело поле. Брат му работеше в министерството на земеделието в някаква инспекция и когато се обявил за сърбин, бил уволнен. Колко такива случаи има\", казва Дачич в предаването, клип от което бе разпространен от черногорското правителство. Правителството на Черна гора заяви, че това е \"още една фалшива новина, пласирана против страната\". Правителството заявява, че братът на шефа на охраната на Дачич Винко Пурич работи в компанията \"Монтеорганика.ООД\", която от основаването си е финансирана от бюджета на черногорското министерство на земеделието и развитието на селските райони.", "date": "2020.01.18", "title": "Черна гора обвини Дачич, че пласирал фалшиви новини срещу страната"}
{"url": "https://www.24chasa.bg/novini/article/8087297", "text": "Силите за сигурност в Бейрут използваха сълзотворен газ и водни оръдия срещу демонстранти край ливанския парламент днес, предаде Ройтерс, цитирана от БТА. След затишие във вълната от мирни протести срещу състоянието на икономиката, обхванали страната от октомври, тази седмица хората отново излязоха на улиците. Ливанците са обхванати от гняв срещу управляващия елит, довел страната до най-тежката икономическа криза от десетилетия. Днешните сблъсъци в центъра на Бейрут избухнаха, след като някои демонстранти започнаха да мятат камъни по полицията, а други чупеха клони от дърветата, събаряха пътни знаци и заграждения и ги хвърляха срещу полицаите. Протестиращите хвърляха и пиратки, допълва Асошиейтед прес. По-късно от други части на града пристигнаха още хиляди демонстранти, за да се включат в акцията на недоволство. Ливанският Червен кръст съобщи, че около 30 души са приети в болници, а други 45 са получили медицинска помощ на място. По-рано тази седмица протестиращите извършиха вандалски прояви в основната търговска зона на Бейрут, вземайки на прицел най-вече частни банки. Ливан бе обхванат от паника и гняв, след като националната валута, която над две десетилетия бе обвързана с долара, се срина и през последните седмици загуби над 60 процента от стойността си на черния пазар. Икономиката не отчита растеж, а притокът на капитали от чужбина пресъхна. Същевременно силно задлъжнялата страна разчита на вноса за по-голямата част от основните стоки за населението. Банките наложиха неофициално капиталов контрол, ограничавайки тегленето на суми в долари и международните трансакции. Ливан освен това е без правителство, откакто на 29 октомври миналата година премиерът Саад Харири подаде оставка, изпълнявайки основно искане на протестиращите.", "date": "2020.01.18", "title": "Десетки са ранени при сблъсъци на демонстранти и полиция в Бейрут"}
{"url": "https://www.24chasa.bg/novini/article/8084807", "text": "Български курорт две поредни години получава номинация за №1 в света. И това е Банско. А става въпрос само за 21 такива на планетата. Все още е трудно да се пробие през плътната стена на австрийци, швейцарци и французи, но амбициите са и това да стане. 7 пъти поред Банско бе избран за ски курорт №1 на България, и то на световните награди, в които гласуват над 2 милиона души от цял свят. За качеството на курорта говори и фактът, че той стана редовен в календара на световната купа по ски. А през 2021-а ни бе дадено и първото първенство на планетата. Тази година стартовете са през януари, а международната федерация включва тогава само топкурортите като Венген, Кицбюел и Гармиш-Партенкирхен. 75 километра писти с абсолютно всички възможности за каране предлага Пирин. Една трета от трасетата са за начинаещи скиори, което помага много на децата и заради това те са най-многолюдните в курорта. 45 на сто от пистите са за напреднали спускачи, а само 25% са трудни и изискват особено внимание. Огромният проблем остава липсата на втора кабинка, която да може да извозва повече хора към върховете на Пирин. В момента това се прави и с помощта на микробуси. Световната тенденция заради опазването на околната среда е да се пускат повече лифтове, които щадят природата, а и са най-безопасният транспорт. Планинските пътища безспорно са доста трудни, защото няма как да се избегнат острите завои. Заради това в Австрия например пускат въжени линии от самия център на курорта към пистите, като се забранява да се влиза с автомобили заради високите вредни емисии. Само за този сезон в Европа бяха пуснати в експлоатация над 150 нови съоръжения в планините. В България обаче е точно обратното. По време на най-натоварените дни над 3000 автомобила влизат и излизат от планината, замърсявайки въздуха. От миналата година Банско предприе доста рискована стъпка в посока на опазването на природата, като забрани изцяло използването на пластмаса в зоната за спорт. В началото бе изненадващо, но след това много световни курорти последваха примера. Общината е фокусирала усилията си и върху изграждането на газова връзка със Симитли. Така ще се подобри и качеството на въздуха, и обслужването на хотелите, като се ограничи отоплението на твърдо гориво. Макар Банско отдавна да е на ски картата на България, в миналото бе доста скромен курорт. През 1966 година е направено проучване и е решено изграждането на първата ски писта в Банско..Тя е с дължина 3500 метра и се нарича “Тодорка - Икрище” Предвидено е да се използва от декември до май. Започва от подножието на връх Тодорка и стига до Шилигарника. Връх Тодорка е много подходящ за спускания - висок е 2746 метра, като склоновете му са много стръмни. Две са легендите за неговото име. Едното е, че една мома от Банско бяга в планината от турския бей и се хвърля от зъберите. Другата е, че любимият на Тодорка Васил си изплаква очите по нея и така се образуват двете езера, наречени Тодорини очи. Сега обаче към тях се присъедини и митът за ските. Първообразът на днешния курорт се гради доста дълго време. През 1972 г. се взема решение да се направи отклонение на пистата от 500 метра и да се оформи трасе за гигантски слалом. На следващата година възниква идеята да се изгради учебна база, в която да се извършва скиорско и алпийско обучение и квалификация. Разрешението е дадено пет години по-късно. Ще се построи база “Вихрен” и въжена линия на площ от 2 дка в местността Уплето. През 1979-а е разрешено да се изгради и път до базата. Това са практически стъпки към туризъм в Банско. Все още обаче в партийните и държавни документи не се отваря дума за стопански туризъм в градчето. През 1980 година започва работа по приета програма на ОК на БКП в Благоевград за интензивно развитие на спорта в окръга за периода 1981-1985 г. под ръководството на Райна Балева. За Банско се предвижда да се направи скиорски дом, който да е със 120 легла, а също и седалков лифт, да се проектират три писти със ски влекове. Първият документ, в който се говори за целенасочено развитие на туристически център, е чак през 1982 г. Тогава в Благоевград през септември и октомври се провеждат две срещи с партийното и държавно ръководство на окръга. На първата среща присъства Андрей Луканов, на втората е и Пенчо Кубадински. Набелязват се конкретни задачи, за да започне да се развива туристическият бизнес в Банско: 1. Да се създаде вилно селище в местността Пончина могила; 2. Да се внесат стационарен влек и въжена седалкова линия за връзка между Тодорка и Шилигарника; 3. Да се проектира и въжена седалкова линия, която да свързва Пончина могила и местността Шилигарника; 5. Да се завърши всичко до 1985 г.; 6. Да се направи влек за Чалин валог, домът на скиора да се построи. В средата на 1985 година започва изграждането на 5 писти, 3 броя влека и 2 въжени седалкови линии. Строят се и сглобяеми къщи, съобразно потребностите на зимния туризъм в Банско. През лятото на 1985 г. Банско е определен да домакинства алпийската зимна балканиада през февруари. Започва трескава подготовка. Правят пистите “Балканиада”, “Тодорка”, “Черна могила”, “Чалин валог”, “Платото”, прокарват седалкови линии и влекове, асфалтират пътища. Работи се до последния момент, мобилизирани са над 2 хил. души - и цивилни, и военни, но в крайна сметка балканиадата минава успешно и събира 10-хилядна публика. Връзката между зимните спортове и възможностите за туризъм в Банско става очевидна. След балканиадата три последователни зими се провежда европейската купа по ски - и за мъже, и за жени, а Банско започва успешно да съперничи на изградените преди това ски центрове - Пампорово, Витоша, Боровец. За да стигне до лидерското място днес - през зимата на ски в Банско идват над 300 000 туристи. Ски зоната разполага с 400 машини за направата на изкуствен сняг. Те са разположени на всички трасета. Съчетано с атмосферните условия, това позволява зимен туризъм в Банско от средата на декември до средата или дори до края на месец април и началото на май. Така идва и една от най-уникалните възможности заради близостта на гръцкото море, което по това време става вече за плуване. Или с други думи след ските направо с колата можеш да стигнеш до плажа в Солун. Градът е свързан с високите части чрез 16-километров път, който е осветен и удобен. Пистите и лифтовете в Банско се поддържат в отлично състояние, високоскоростни и обезопасени по всички международни изисквания. Влековете и лифтовете работят от 8,30 часа сутринта до 16,30 следобед. За ски и сноуборд е най-добре сутрин, но има възможност и за каране нощем. Курортът има условия и за свободен стил за сноуборд и ски. Влековете и лифтовете са разнообразни, общата им дължина е 26 километра. Има кабинков, като местата в кабините са 8, има и седалкови – с 4 и 6 седалки. Освен удобство за туристите, те предлагат невероятни гледки от планинската природа и забележителности край Банско. Неслучайно лифтовете работят и през лятото. Влековете са едноместни и двуместни, има и детски двуместни. Лифтовете са нови, правени или обновявани през последните години. 6-местният “Тодорка” например е от зимата на 2015 година. Проектното му движение е за 6 метра в секунда, може да превозва до 2000 души на час. Заменил е лифта, открит през февруари 1986 г. за балканиадата. Така Банско сега е водеща туристическа, през зимата не само в България, но и на Балканския полуостров, дестинация. Гости обаче идват от цял свят, като в последните години имаше и туристи от Африка, които пробваха пистите. Еспертизата, която домакините имат, ги прави и едни от любимите на международната федерация по ски за обучение на кадри за олимпийски игри. Китайски делегации идват редовно, за да видят точно на терен как се правят състезания на световно ниво. Преди това го направиха и руснаците, когато трябваше да организират игрите в Сочи. Плюс за Банско е и автомагистрала “Струма”, която вече доближава Симитли. Ски зоната в Банско предлата забавление за цялото семейство. Заради това той стана целогодишен курорт. През зимата има къде да оставиш децата, които да направят първите си стъпки в карането на ски. Малката учебна писта точно на Бъндеришка поляна е подходяща дори за хлапета под 2 години. Освен това има две бягащи пътеки и една въртележка, върху които те се учат на първите си стъпки. Над Бъндеришка поляна е и стадионът за биатлон, където може да се практикува стрелба. Тази година специално за Световния ден на снега днес има и състезание по пързаляне с гуми за тези, които не могат пък въобще да карат ски и сноуборд. Скиорите могат да отдъхнат и в заведенията на Бъндеришка поляна, както и на култовия кръгъл бар. Стадионът за биатлон е особено популярен през лятото, защото там може да се стреля дори с арбалет. Отделно в зоната е и най-дългата водна пързалка на Балканите. Има и трасета, на които могат да се карат електрически бъгита. През зоната са маркирани 20 от най-популярните туристически маршрути на България, включително и един от паневропейските, който стига до Гърция. През 1992 г. бе открита българска отсечка от втория у нас евромаршрут Е4, наричан накратко “Пиренеи - Алпи - Рила - Пелопонес”. Той започва от Испания и преминава през Франция, Швейцария, Германия, Австрия, Унгария, Румъния, Сърбия, през България и Гърция - до остров Крит. У нас преминава през Витоша, Верила, Рила, Пирин, Славянка, където на Гоцев връх достига границата с Гърция с обща дължина 350 км. Всеки, който е минал през пистата “Томба” на Банско, може да се смята за експерт в ските. Защото трасето от връх Тодорка до Бъндеришка поляна е едно от най-зрелищните и затруднява дори майсторите от световната купа. “Добре е, че никога не съм бил спускач. Защото не знам как бих се справил на това трасе”, призна преди време самият Алберто Томба, който е чест гост на курорта. “Тук не е за начинаещи, нито за слабо подготвени”, категоричен е и Марк Жирардели, петкратен носител на световната купа и почетен гражданин на Банско. Неговото име носи цялото трасе от върха, което се ползва при скоростните дисциплини в световната купа. “Кара се бавно, защото ако натиснеш малко, със сигурност няма да завършиш на финала, а е по-вероятно да се викат медицинските екипи”, категоричен е и единственият българин с победа за световната купа по ски Петър Попангелов. Най-трудно разбра с какво се захваща футболната легенда Христо Стоичков, който при първата си поява на тази писта направи няколко зрелищни кълбета със ските. Още през следващия сезон след няколко сериозни урока той успя да пусне пистата без сериозни поражения. Заради това всички специалисти съветват на това трасе да се кара внимателно и с доста добра екипировка, за да не се стига до сериозни травми. Банско е успешно съчетание на възрожденски дух, богато културно-историческо наследство и модерни ваканционни и апарткомплекси, които привличат туристи през цялата година. Обиколка на града зарежда гостите с духа на старите и горди банскалии. Центърът е със запазена уникална възрожденска архитектура. Старинните къщи от камък и дърво, приличащи на крепости, са обградени с високи зидове. Стените са каменни масивни, а на места се виждат специални отвори, наричани бойници, използвани за стрелба при нападение. Вратите са ниски, прозорците малки и с железни решетки. Почти всички имат тайни скривалища и тунели, които отвеждат живеещите навън при евентуална опасност. Стопанските помещения, дюкяни или работилници са на приземния етаж. На горния етаж, около чардак, са жилищните стаи. Имат по стените украса от стенописи или дърворезби. Емблематична за епохата на Възраждането е Веляновата къща от XVIII век. Подземни скривалища, бойници, уникални стенописи и дърворезби я правят недвижима културна ценност с национално значение. Тя е част от музейния комплекс в Банско. Няма как да се пропусне къщата музей “Неофит Рилски”, също културна ценност с национално значение. С типичната си банска архитектура, задната част е направена като скривалище. На втория етаж са жилищните стаи, както и килийното училище на бащата на Неофит Рилски. Подредени са документи и материали за дългогодишната дейност на Неофит Рилски. Историко-етнографският музей “Радонова къща” е строена в началото на XIX век. Там пък са експонирани находки от археологическите проучвания от времето на траките, Античността и Средновековието. Точно копие на килията на патриарха на Българското възраждане Паисий Хилендарски в Хилендарския манастир в Атон е пресъздадено в духовно-информационния център “Св. Паисий Хилендарски”. Сградата е построена на мястото, където е била родната къща на автора на “История славянобългарска”. Освен килията може да се види и също толкова точно копие на параклиса “Св. Иван Рилски”. Постоянната иконна изложба пък е в сградата на бившия Хилендарски (Рилски) метох. Съхранен е в автентичен вид от 1749 г. Оригинални икони, църковна утвар, копия на стенописи от майстори от Банската художествена школа са експонирани в метоха. Там е и постоянната изложба на Банската художествена школа. Къща музей “Никола Вапцаров” в центъра е един от символите на Банско. Родният дом на поета революционер е превърнат в музей през 1952 г. Стаите, в които е израстнал, са в автентичен вид и подредени по указания на майка му Елена и сестра му Райна. Документи и лични вещи на поета също могат да се видят от посетителите. Безспорно най-посещаваната забележителност на Банско е църквата “Св. Троица”, камбанарията и часовниковата кула в храмовия комплекс. Църквата има интересна история на построяването си през 1835 г. Над главния вход са един до друг турски полумесец и християнски кръст. Изобразяването на полумесеца е станало, за да бъдат склонени турските власти да не събарят градежа, който се разпростирал на повече място от разрешеното. 270 фамилии и над 1000 индивидуални дарители са участвали в изграждането. Кулата в двора, висока 30 м, е построена през 1850 г. от уста Глигор Доюв. 16 г. по-късно е монтиран часовникът, изработен от банския майстор Тодор Хаджирадонов. В Археологическия комплекс “Свети Никола”, който се намира на около 5 км от Банско, е открито селище на площ около 6 дка, но се предполага, че е поне пет пъти по-голямо. Датирано е от IV век пр. Хр. Разкритите архитектурни съоръжения са консервирани и реставрирани. Общината е изградила туристически пътеки и прилежаща инфраструктура, както и кътове за отдих. “Ситан кале” пък е късноантична крепост в м. Калята, на около 4 км от града. На площ от около 10 дка са разкрити част от стени с порта, кръгла охранителна кула, фрагменти от битова и строителна керамика, накити и др. До крепостта се стига по туристическа пътека, има указателни табели и кътове за почивка. Районът на Разлог също е изключително богат на културно-исторически забележителности. Безспорно най-интересна е църквата “Св. св. Теодор Тирон и Теодор Стратилат” в с. Добърско, изградена през 1614 г., паметник на културата под защитата на ЮНЕСКО. Вкопана е наполовина в земята, без купол и камбанария, за да не предизвиква гнева на турците. Атрактивна е и заради уникалния стенопис на Исус Христос в нещо, което прилича на космически кораб. Вътрешността на храма е богато изографисана с 460 образа, като няма и сантиметър без стенопис от библейски сцени или пък образи на светци, които са запазени в автентичния им вид. В двора на храма има лечебен извор, който излекувал част от ослепените Самуилови войници след трагичната битка при Беласица (1014 г.). След поражението в планината те се насочили към Рилския манастир, но по пътя ги застигнала зима и останали в Добърско. Намерили облекчение и изцеление от лечебната вода от аязмото, която и днес извира в двора на църквата. В разложкото с. Баня, известно с над 70-те си минерални извора, заслужава да се види Турската баня, известна още и като Муртина баня, построена от фамилия Муртазови. Предполага се, че е изградена през XVII век с два входа заради поверието на турците да влизат с левия крак през лявата врата, преди да са изкъпани, а след като вече били изкъпани, излизали през дясната. За топлото водозахранване нa турската баня се ползвала “Благата вода” с температура от 54 градуса. Минералната вода се охлаждала със студена вода директно от преминаващата до нея река. От топли чучури къпещите се със собствени саханчета и ибрици поливали телата си с чиста вода преди напускането на банята. Изкъпалите се избърсвали мокрите си тела с големи ленени пещемали, които носели от домовете си. Турската баня се ползвала докъм 50-те години на XX век, а след реставрацията през 2012 г. всеки турист може да се потопи в автентичната атмосфера на банята. Друг символ на с. Баня е Римската баня. Има изградена интересна система за отопление. В стените са вградени канали, по които минавала топлата вода и така затопляла допълнително помещението. В стените има изградени ниши, където къпещите се оставяли дрехите си. В банята има смесител за водата, запазен и до днес, през него минавала топлата и студената вода. Басейнът е със запазена настилка на дъното, направен е така, че да се самопочиства. Легенда разказва, че Филип Македонски е идвал тук да лекува болните си крака. Заслуга на римляните е разцветът на балнеологията и използването на лечебните качества на водата, които се използват и до днес. При повече време има още куп неща, които могат да се видят на 50 километра от Банско. Преди Благоевград са Стобските пирамиди. В самия град има също куп забележителности. Ако се тръгне към Гърция, под час път е Петрич, където може да се посетят и Рупите, където е храмът на Ванга. Наблизо е и Сандански, където са най-известните ни минерални извори. В село Склаве пък е робският пазар, където според легендата за гладиатор е бил продаден самият Спартак, който след това вдига въстание в Рим.", "date": "2020.01.18", "title": "Банско с две номинации за №1 в света"}
{"url": "https://www.24chasa.bg/novini/article/8087432", "text": "Нови стандарти за месните продукти - кюфтета, кебапчета и карначета ще трябва да съдържат по-малко количество мазнина за сметка на водата. От Българската агенция за безопасност на храните обясниха, че след промяната тези продукти ще станат по-качествени и по-здравословни, съобщава  . Кюфтето вече никога няма да е същото, защото според новите изисквания то вече ще съдържа повече вода и по-малко мазнина, което според експертите няма по никакъв начин да се отрази на вкусовите му качества. \"Хората не трябва да се притесняват. Потребителите трябва да са спокойни, тези храни ще бъдат със същия състав, със същия вкус, но ще бъдат по-качествени и по-здравословни\", каза главният експерт в Дирекция \"Контрол на храните\" Райна Иванова. Опитните майстори на скарата не искат да си помислят, че водата ще измести мазнината в кюфтетата. Мазнината в кюфтетата брани и знаковият скараджия на Кюстендил - Стоян Костадинов, когото всички в града познават като Стьопата. Как да сме сигурни, че не поемаме риск с кюфтето и кебапчето? \"То ако има вода, няма да е кюфте. Няма да има нищо. Нали, за това е кюфте? Да е блажно. Аз така мисля, но не знам\", заяви Костадинов. Експертите обясняват новия състав на кюфтето с това, че у нас животните са изменили породите си и за да се извлече по-добрата част от месото, им са нужни нови пропорции мазнини и вода. \"Има нови породи, с ново съотношение вода - мазнини при самите животни, също така ние изискваме да бъдат влагани по-качествени части от месото - това са от бут, от плешка, които са с по-високо водно съдържание, но пък имат по-ниска масленост, по-ниска мазнина\", каза Иванова. Щом се приемат новите наредби, кюфтето вече ще бъде значително по-здравословно, убедени са от Агенцията за безопасност на храните. \"Намалено е съдържанието на мазнини и увеличено съвсем малко водното съдържание в общата маса на продукта. Това не е допълнително влагане на вода при тези продукти - при тези продукти не се влага вода - това е в зависимост от новия породен състав на животните, които вече се отглеждат и в България. От значение е да бъдат по-качествени и по-здравословни храните, което пък е повик на Световната здравна организация\", добави главният експерт в Дирекция \"Контрол на храните\". Все пак, от Агенцията за безопасност на храните уточняват, че новите стандарти не са задължителни и всеки производител може сам да преценява в каква степен да ги спазва.", "date": "2020.01.18", "title": "Въвеждат нов стандарт - по-малко мазнина и повече вода в кюфтето"}
{"url": "https://www.24chasa.bg/novini/article/8085865", "text": "Доналд Тръмп ще се срещне следващата седмица с председателката на еврокомисията Урсула фон дер Лайен, за да обсъдят търговските спорове между САЩ и ЕС, съобщиха трима източници, цитирани от Ройтерс. Дни след като Тръмп постигна голяма победа, сключвайки частична търговска сделка с Китай и след като предоговори северноамериканското споразумение за свободна търговия, той ще отиде на Световния икономически форум в Давос, предаде БТА.  Сред търговските въпроси, разделящи съюзниците, най-голяма тревога за Вашингтон представлява плана на Франция да наложи 3-процентов цифров данък. САЩ смятат, че той ще навреди на американски технологични гиганти като \"Алфабет\" и \"Амазон\" и че други страни ще последват френския пример. В отговор САЩ заплашиха, че ще наложат 100-процентови мита върху шампанско, чанти, сирена и други френски стоки и услуги. Тръмп и Фон дер Лайен ще разговарят и по темата Иран, след като Великобритания, Франция и Германия въведоха в действие механизъм за уреждане на спорове по ядреното споразумение от 2015 г. заради решението на Иран да спре да се придържа към ограниченията му.", "date": "2020.01.18", "title": "Тръмп ще се срещне в Давос с председателката на ЕК, за да обсъдят търговското напрежение\nмежду САЩ и ЕС"}
{"url": "https://www.24chasa.bg/novini/article/8085878", "text": "Руски туристи са били евакуирани от самолет в Новосибирск, след като един от двигателите му се запалил преди излитане, съобщиха местни медии, цитирани от ДПА и БТА.  Около 200 пътници са били заели вече местата си в готвещия се за излитане самолет, когато двигателят се запалил. Пилотът задействал противопожарната система, а пътниците и екипажът напуснали летателната машина. Няма пострадали. Не се съобщава какъв е моделът на самолета и на коя авиокомпания принадлежи. Туристите е трябвало да пристигнат днес във Виетнам.", "date": "2020.01.18", "title": "Евакуация на пътници от самолет в Русия\nзаради пожар"}
{"url": "https://www.24chasa.bg/novini/article/8084521", "text": "Въпреки че вредата от пушенето беше доказана още в средата на миналия век, все още стотици милиони мъже и жени по света не могат или не искат да се откажат от вредния навик. Тези, които не искат, често не се замислят за дълготрайните последствия, които димът оказва на тях и близките им, подложени на неговото въздействие. Започвайки от най-безобидните симптоми като жълти зъби, сивкави венци, тъмна и суха кожа, с годините и с нарастването на броя изпушени кутии цигари вероятността за развитие на сърдечни заболявания, инсулт и рак на белите дробове е в пъти по-голяма от тази при непушачите. Основният ритуал на пушене е прост. Пушачът пали цигара, с което стартира високотемпературна реакция, позната като горене. При този процес на горене тютюнът достига температура над 800 градуса, образуват се дим и пепел. В дима само от една цигара се съдържат повече от 7000 вещества, като част от тях са доказано канцерогени. Някои от веществата са ацетон (използва се в лакочистителите и в материалите за строителство), амоняк (в препаратите за домашно почистване), арсеник (в отрова за мишки), бутан (в течността за запалки), въглероден монооксид (в изгорелите газове от колите), толуол (в производството на боя) и много, много други. Преди години на опаковките на цигарените кутии задължително беше обозначено съдържанието на катрани, никотин и въглероден окис, но бяха премахнати, тъй като се приемат за заблуждаващи. Причината е, че количеството вредни вещества, които пушачът приема с цигарения дим, зависи от броя, интензитета и дълбочината на дърпанията и е строго индивидуален. Преди близо 20 години експерти и производители започнаха да търсят начини да намалят вредата за тези, които не могат или не искат да се откажат от цигарите. За желаещите да се откажат фармацевтичната индустрия създаде дъвки и лепенки, съдържащи никотин, както и различни лекарства, които да подтиснат никотиновия глад. За съжаление успехът на тези средства не е голям - едва 5% от пушачите, които опитват да спрат, постигат траен резултат. Други пробват алтернативни и дори доста екстравагантни методи от акупунктура до хипноза, а трети просто залагат на силна воля. Една от първите държави с истински пробив в борбата с тютюнопушенето е Великобритания. Там чрез качествени и контролирани от държавата електронни цигари милиони пушачи минават в отбора на бившите любители на тютюна. От 3,6 милиона потребители на е-цигари на Острова близо 50% успяват да спрат напълно. Здравните власти препоръчват електронните цигари за отказ от тютюнопушене от години, смятайки ги за по-добра алтернатива на цигарите. От няколко години на пазара съществуват и т.нар. устройства за нагряване на тютюн (в България са популярни IQOS и glо). При тях се използва принципът на контролирано нагряване на тютюна, без горене. По този начин не се образува вредният цигарен дим, а аерозол с много по-прост състав. При по-ниските температури токсичните вещества в цигарения дим намаляват значително, някои от тях изцяло изчезват, а образуваната пара продължава да осигурява никотина, с който пушачът е свикнал. Все повече експерти по обществено здраве от различни точки на света смятат, че продуктите, при които тютюнът не гори, както и електронните цигари от лицензирани производители, които пушачите могат да изберат като алтернатива на цигарите, биха имали положителен ефект върху общественото здраве, макар че най-добрият избор си остава пълен отказ.", "date": "2020.01.18", "title": "Електронни и бездимни цигари"}
{"url": "https://www.24chasa.bg/novini/article/8085891", "text": "Управляващата директорка на Международния валутен фонд Кристалина Георгиева каза, че институцията е имала много конструктивен разговор с новото правителство на Аржентина и че ще направи всичко необходимо да помогне на затъналата в дългове страна, предаде Ройтерс, цитирана от БТА.  Аржентина е в тежка дългова криза от миналата година, която я принуди да влезе в преговори с кредиторите си, включително МВФ, за преструктуриране на около 100 милиарда от дълга си. \"Имахме много конструктивни разговори до момента с новото ръководство в Аржентина\", каза Георгиева на проява във Вашингтон. \"Стремим се да направим всичко възможно да сме от помощ на Аржентина. Съгласни сме, че е необходимо да бъде възстановена икономиката и да се работи по проблема с нарастването на бедността, засегнал много аржентинци\", добави тя.", "date": "2020.01.18", "title": "Кристалина Георгиева похвали конструктивните преговори между МВФ и Аржентина"}
{"url": "https://www.24chasa.bg/novini/article/8085801", "text": "Река Яндзъ, наричана още люлка на китайската цивилизация, е третата най-дълга река в света, простираща се на над 6300 км от връх Танкула в Цинхай-тибетското плато до Шанхай. Могъщата река обаче страда от загуба на биоразнообразието, тъй като различни редки видове, обитаващи реката, изчезнаха през последните години, предаде \"Радио Китай\".  Само преди няколко седмици в научна статия на международния журнал „Science of the Total Environment\" се потвърди, че китайският веслонос, която е в топ 10 на най-големите сладководни риби в света, е вече изчезнал вид. Смята се, че е напълно изчезнала в периода 2005 и 2010 г. За да се защитят по-добре оставащите видове в реката, симпозиум, организиран от Министерството на земеделието и селските дейности, се фокусира главно върху начините и подходите при защитата на водните създания от изчезване, като например делфините на река Яндзъ. Експерти посочиха, че биоразнообразието, което вече е дълбоко засегнато от човешката дейности и замърсяването, трудно ще бъде възстановено с елементарни техники. Риболовът, в защитените зони на реката, беше забранен в началото на годината. Забраната ще бъде разширена и обхване големите притоци на реката не по-късно от януари 2021 г., за период от миниум 10 години.", "date": "2020.01.18", "title": "Защитата на застрашените видове в река Яндзъ ще бъде ускорена"}
{"url": "https://www.24chasa.bg/novini/article/8085931", "text": "Нови стандарти за месните продукти. Кюфтета, кебапчета и карначета ще трябва да съдържат по-малко количество мазнина за сметка на водата. От Българската агенция за безопасност на храните обясниха, че след промяната тези продукти ще станат по-качествени и по-здравословни. Кюфтето вече никога няма да е същото, защото според новите изисквания то вече ще съдържа повече вода и по-малко мазнина, което според експертите няма по никакъв начин да се отрази на вкусовите му качества. \"Хората не трябва да се притесняват. Потребителите трябва да са спокойни, тези храни ще бъдат със същия състав, със същия вкус, но ще бъдат по-качествени и по-здравословни\", каза пред   главният експерт в Дирекция \"Контрол на храните\" Райна Иванова. Опитните майстори на скарата не искат да си помислят, че водата ще измести мазнината в кюфтетата. Мазнината в кюфтетата брани и знаковият скараджия на Кюстендил - Стоян Костадинов, когото всички в града познават като Стьопата. \"То ако има вода, няма да е кюфте. Няма да има нищо. Нали, за това е кюфте? Да е блажно. Аз така мисля, но не знам\", заяви Костадинов. Експертите обясняват новия състав на кюфтето с това, че у нас животните са изменили породите си и за да се извлече по-добрата част от месото, им са нужни нови пропорции мазнини и вода. \"Има нови породи, с ново съотношение вода - мазнини при самите животни, също така ние изискваме да бъдат влагани по-качествени части от месото - това са от бут, от плешка, които са с по-високо водно съдържание, но пък имат по-ниска масленост, по-ниска мазнина\", каза Иванова. Щом се приемат новите наредби, кюфтето вече ще бъде значително по-здравословно, убедени са от Агенцията за безопасност на храните. \"Намалено е съдържанието на мазнини и увеличено съвсем малко водното съдържание в общата маса на продукта. Това не е допълнително влагане на вода при тези продукти - при тези продукти не се влага вода - това е в зависимост от новия породен състав на животните, които вече се отглеждат и в България. От значение е да бъдат по-качествени и по-здравословни храните, което пък е повик на Световната здравна организация\", добави главният експерт в Дирекция \"Контрол на храните\". Все пак, от Агенцията за безопасност на храните уточняват, че новите стандарти не са задължителни и всеки производител може сам да преценява в каква степен да ги спазва.", "date": "2020.01.18", "title": "БАБХ въвежда нови стандарти за месните продукти"}
{"url": "https://www.24chasa.bg/novini/article/8085942", "text": "56-годишен мъж e загинал в петък вечерта след трудова злополука гр.Сандански, съобщава БГНЕС. Към 22 ч. в арматурен цех се е срутило желязо. 56-годишият работник е бил отдолу, вследствие на удара е загинал на място. След извършения оглед от РУП-Сандански, към 3 ч. след полунощ загиналият е транспортиран за аутопсия от съдебен лекар в МБАЛ-Благоевград.", "date": "2020.01.18", "title": "Мъж загина при трудова злополука в Сандански"}
{"url": "https://www.24chasa.bg/novini/article/8085904", "text": "Преди 15 000 години водата по повърхността на Тибетското плато замръзва и става част от по-голям глетчер, вече образувал се в същия район на Земята по това време. Още тогава в дебрите на синия лед се консервират милиони микроорганизми, много от които с времето умират, а единственото доказателство, че някога са били там - техният геном - бавно се разгражда, пише  За да проверят как протича този процес за милиони непознати организми, през 2015 г. американски и китайски учени пускат сонда в един от ледниците на азиатското плато. Днес, пет години по-късно, резултатите от този научен труд са налице, а само преди дни данните от него бяха публикувани в предварителен доклад на сайта bioRxiv. От документа става ясно, че на дълбочина от 50 метра екипът е открил 28 групи от различни древни вируси, абсолютно непознати на науката до днес. Доказателството за наличието на микроорганизмите дава поглед на учените към един доскоро смятан за безследно изчезнал свят. Данните за генома на тези микроби е много вероятно да дадат ценна информация, дори прогноза за това кои организми биха оцелели в ерата на Глобалното затопляне и в случай, че на Земята настъпи нов ледников период. \"Вирусите, открити в \"порите\" на глетчери са много малко изследвани от науката, просто защото са твърде микроскопични.\", казва Скот Роджърс, професор в Щатският университет Боулинг Грийн и автор на книгата \"Размразяване на дребните микроби: Новите геноми в един по-топъл свят\". Той допълва, че биомасата на тези организми е толкова миниатюрна в сравнение с площта на ледниците, че всичко на повърхността им е милиони пъти по-мащабно от това, открито във вътрешността им. Откритието идва във време, в което Глобалното затопляне все повече затруднява работата на учените. Топенето на арктическите ледове \"пуска на свобода\" милиони неизвестни микроби и вируси, което от една страна е голяма загуба за науката, а от друга - би могло да представлява опасност за човечеството. В най-лошия случай този процес на затопляне на Земята може да разпространи нови вируси и патогени по повърхността ѝ. За последен път това се случи през 2016 г. в Сибир, където Антракс уби повече от две хиляди елена и вкара в болница 96 души.", "date": "2020.01.18", "title": "Учени откриха в глетчер древен, неизследван досега вирус"}
{"url": "https://www.24chasa.bg/novini/article/8085951", "text": "София - европейска столица на спорта - отбелязва Световния ден на снега с Витоша Зимен Фест. Тази година програмата отново включва уникални атракции. Планинско колоездене – зимно спускане за време ще се организира за четвърти път в България, след като дебютът му застраната бе на Витоша зимен фест през 2017 г. Шоуто в планината сега ще започне точно в 11.30ч. със старт на плаца през х. Алеко, трасето ще е дълго 800 метра с множество виражи, скокчета и възможности за трикове, а финалът е пред долна станция на Романския лифт. Домакинитеобещават много емоции, екшън и добро настроение по време на атрактивното състезание край х.Алеко. Всеки участник до 14-годишна възраст ще може да ползва в неделя кабинковия лифт карта на цена 1 лв. Целта е в Световния ден на снега повече малчугани да могат да излязат на чист въздух, сред природата в планината,“ каза Радослав Пеев от „Витоша ски“. На плаца пред х. Алеко ще бъде нареден паралелен слалом, по който децата да могатда изпробват уменията си, като всеки победител в двойките ще получи награда. Ски-учители ще помагат безплатно на малките скиори да повишат уменията си. Тази година скибягането се завръща по атрактивното трасе около хижа „Алеко“. Така най-добрите с писалките ще могат да бъдат подкрепяни от многобройна публика по време на спринтовите им надпревари. Състезанието поски-алпинизъм ще бъде със старт в долната част на писта „Витошко Лале“.Организаторите ще уточняват до последно маршрута съобразно снежните и метео условия. Предвидени са множество игри, планинарски песни и забавни викторини на импровизираната сцена.", "date": "2020.01.18", "title": "София отбелязва Световния ден на снега с Витоша Зимен Фест"}
{"url": "https://www.24chasa.bg/novini/article/8085918", "text": "Уебсайтовете на гръцкия парламент, на борсата, на министерствата на външните работи на икономиката бяха недостъпни в продължение на над един час и половина след кибератака на турски хакери, съобщи Франс прес, цитирана от  БТА. Отговорност за атаката пое екип от турски хакери на име \"Анка неферлер\". \"Гърция застрашава Турция в Егейско море и в Източното средиземноморие. Сега тя застрашава конференцията за Либия\", написа на страницата във \"Фейсбук\" групировката. Кибератаката бе извършена в момент, когато либийският военачалник Халифа Хафтар, противник на признатото от ООН либийско правителство, е в Атина за преговори. Анкара подкрепя с военни средства либийското правителство на Файез Сарадж и обяви, че изпраща войски в Либия, за да помогне за отблъскването на силите на Хафтар. Гръцкото правителство не е поканено на конференцията в неделя в Берлин, чиято цел е да задвижи мирния процес в Либия под егидата на ООН. Два дни преди конференцията обаче Мицотакис се срещна в Атина с Хафтар и го призова да заеме конструктивна позиция в Берлин. По време на тази визита Атина отново призова ЕС за анулиране на подписания на 27 ноември турско-либийски меморандум за морските граници. Според Гърция той нарушава нейния суверенитет в зони, намиращи се близо до някои гръцки острови. Но за Анкара този меморандум е отговор на съюза между Гърция, Кипър и Израел, скрепен на 2 януари с подписването споразумението за изграждането на Източносредиземноморския газопровод. Мицотакис предупреди днес, че Гърция ще наложи вето в ЕС на всяко споразумение за мир с Либия, ако не бъде анулиран меморандумът между Анкара и Триполи. В телефонен разговор с германския канцлер Ангела Меркел гръцкият премиер изрази недоволство, че не е поканен в Берлин, но Меркел му отговори, че конференцията цели да донесе мир и стабилност в Либия и няма да се отнася до морските зони в Източното средиземноморие.", "date": "2020.01.18", "title": "Турски хакери удариха сайтовете на гръцкия парламент и други институции"}
{"url": "https://www.24chasa.bg/novini/article/8085828", "text": "Трима министри- на икономиката Емил Караниколов, на екологията Емил Димитров-Ревизоро и на енергетиката Теменужка Петкова, столичният кмет Йорданка Фандъкова, кметът на Перник и негови колеги от други градове, областни управители, пристигнаха в МС. Срещата ще започне всеки момент. Премиерът Бойко Борисов свика извънредно заседание, за да бъдат обявени мерки за преодоляване на водната криза. Очаква се след срещата да се обяви решение за Перник-градът, който е на воден режим. При вчерашното си посещение в града, новият екоминистър Емил Димитров коментира очакванията си за срещата: \"Възможни са няколко варианта - едните са по-добри, другите са по-лоши, но мисля, че крайното решение е на този, който даде парите, а това е премиерът. Възложил ми е да уведомя за част от възможните варианти г-н кмета и Общинския съвет. По някои въпроси има различно мнение. Аз лично се съгласявам с мнението, което те тук имат, по обективни причини. Ще ми се да бъде най-хубавият вариант за Перник. Това, което в моите очи, ми се струва най-хубаво и добро. Но премиерът ще взима окончателното решение\". Очаквайте подробности!  ", "date": "2020.01.18", "title": "Започна спешната среща при Борисов заради водната криза (Видео)"}
{"url": "https://www.24chasa.bg/novini/article/8085815", "text": "Властите в Ухан увеличиха усилията в предотвратяване разпространението на вируса, който причини епидемия от пневмония в града, с един фатален случай до момента. Извън Китай втори случай, свързан с вируса, беше регистриран в Япония и един в Тайланд, информира \"Радио Китай\".  Всички отпътуващи от терминал 3 на Международното летище в Ухан преминават през проверки на телесната температура. Пътниците, които показват симптоми, се изолират, съобщиха летищните власти. Те са поискали още от авиокомпаниите да сътрудничат в процеса. На жп гарата в Ухан, служители информират, че са получили съобщение от властите да започнат да измерват телесната температура на пътниците. 41 са потвърдените случаи на пневмония, предизвикана от нов коронавирус в града до сряда вечерта. Седем са излекувани и изписани от болницата, шест остават в критично състояние, един е починал, информира Уханската здравна комисия.", "date": "2020.01.18", "title": "Град Ухан впряга всички усилия в предотвратяване разпространението на вируса"}
{"url": "https://www.24chasa.bg/novini/article/8085990", "text": "Перник ще получи вода от водосбора на Белмекен, през яз. Бели Искър и ще стигне до града през столичната преносна мрежа. Икономическият министър Емил Караниколов представи решението премиера Бойко Борисов, колегите си министри на финансите Владислав Горанов, на енергетиката Теменужка Петкова, на екологията Емил Димитров- Ревизоро, на регионалното развитие, стол- Петя Аврамова, столичният кмет Йорданка Фандъкова. По разпореждане на МОСВ, преди месец почна отбиване на водите от част от водосбора на Белмекен към яз. Бели Искър. Водата от водосбора на Белмекен е 500 литра в секунда. Решението, което направихме е единствено възможното, така че да обезпечим в следващите няколко месеца Перник, обяви Караниколов. Още в понеделник правителството ще направи предложение до Столична община да получим съгласие за възмездно преминаване през ВИК- структура на столична община на обемите. Правим и водопровод от Мало Бучино до Перник за 300 л на секунда, говорим за обеми от 700 000 куб. м на месец. Това по никакъв начин няма да се отрази на водата на софиянци. Трябват ни 35-45 дни, чакаме оферти за колко време ще се изградят специални помпи, тъй като ще направят и помпена станция. Съоражението ще има възможност за байпас от яз. Студена към квартали на София, ако се наложи, обясни Караниколов. И добави: „Можем да започнем строително монтажни действия още в понеделник, имаме 12 екипа, имаме готовност да ги увеличим, ще има нощен труд, за да се случи много по-бързо. Към момента водата в Студена може да покрие нуждите на Перник за около 2 месеца, надяваме се и снеготопенето, но да не разчитаме само на природата.“ Караниколов съобщи още: Направили сме оферта на предприятията за един водоем, при който държавата ще изгради 800 метра водопровод и ремонт на един канал. Взети са проби, за да се види дали водата, която ще им предложим отговаря на техните изисквания. В петък ще са готови. Благодаря на всички, които взеха участие. Имаше много проекти, които разгледахме. Единственият възможен вариант е водите от реките, които захранват Белмекен. Подчертавам- само за право на преминаване на тези води, ще си го платим. В информирахме и КЕВР- цената на водата в Перник по никакъв начин няма да се увеличава. \"Няма да бъдат намалени водните обеми на София, а само ще бъде използвана водната инфраструктура на София  Тази вода не е предназначена за София, ще я пренасочим към Перник\", каза екоминистърът Емил Димитров Очаквайте подробности!", "date": "2020.01.18", "title": "Перник ще пие вода от Белмекен след 45 дни (Видео)"}
{"url": "https://www.24chasa.bg/novini/article/8086024", "text": "Новогодишният уеб концерт 2020, продуциран от Китайската медийна група, бе излъчен в петък вечер по множество мобилни приложения и интернет платформи. С него бе отбелязана „Малката нова година“ или „сяониен“ на китайски, която по традиция се отбелязва седмица преди настъпването на нова година по лунния календар. На този ден китайците започват да се подготвят за големите празненства. Тази година уеб концертът беше карнавал за младежите, пълен с технологии и креативност. Млади таланти и поп звезди допринесоха за приповдигнатата атмосфера в концерта, към който се включиха интернет инфлуенсъри и известни влогъри. Специални сегменти в програмата бяха изпълненията на популярни звезди и фигури от различни индустрии в Китай. Горещи теми, популярни песни, улични танци и популярни тенденции в социалните мрежи бяха включени в концерта посредством челни технологии, изумителни сценични декори и креативни форми на изпълнение.", "date": "2020.01.18", "title": "Новогодишният уебконцерт на Китайската медийна група с акцент върху младежта"}
{"url": "https://www.24chasa.bg/novini/article/8086058", "text": "Водоподаването към Шумен вече е възстановено, съобщиха от ВиК - Шумен. Водата е пусната по-рано през нощта, а не както бе предвидено в 10 часа. Все още се очаква налягане по високите места на областния град. Водоподаването към Шумен бе спряно на 16 януари заради авария близо до кв. \"Дивдядово\". Тя измести с 24 часа по-рано предвиден за 18 и 19 януари планов ремонт по довеждащия водопровод. За два дни екипи на ВиК дружеството отстраниха 25 аварии, предаде БТА.  Въпреки наложеното изтегляне с ден по-рано на ремонта, детските граднини, учебни и социални институции разполагаха с достатъчно количество вода за пиене и за битови нужди през двата дни.", "date": "2020.01.18", "title": "Водоподаването към Шумен е възстановено тази сутрин"}
{"url": "https://www.24chasa.bg/novini/article/8086094", "text": "Лавина падна на популярен маршрут в планините на Непал, съобщи Асошиейтед прес. Изчезнали са четирима южнокорейци и тримата им непалски водачи, съобщиха днес местните власти. Представител на министерството на туризма каза, че спасителите са успели да извадят и да евакуират с хеликоптер трийсет туристи, озовали се в капана на снежна маса. Спасителната операция продължава, но е затруднена от застудяването през последните два дни, предаде БТА.  Лавината е паднала на често използван маршрут в Анапурна. Според южнокорейското министерство на външните работи тя е затрупала туристите вчера на височина от 3230 метра. Изчезналите южнокорейци - две трийсетинагодишни жени и двама мъже на около 50 г. - са учители, работели като доброволци в Непал.", "date": "2020.01.18", "title": "След падане на лавина в Анапурна са изчезнали четирима южнокорейци и тримата им непалски водачи"}
{"url": "https://www.24chasa.bg/novini/article/8061359", "text": "36-годишният Рейнхард Синага напуска родната Индонезия преди 12 г. Като повечето деца на богаташи и той отива в Англия, за да продължи образованието си. Справя се добре. Завършва магистърска степен по планиране в университета в Манчестър. След това се записва да учи социология. Дипломира се през 2011 г. и веднага започва докторска дисертация по география в университета в Лийдс. Семейството му често го призовава да се върне в Индонезия, за да се задоми, но Рейн, както галено го наричат, все отлага. Обяснението му е, че иска да учи още, но истината е, че той не си представя повече да живее в своята родина. И причината е неговата сексуална ориентация. Синага е гей, а в Индонезия не се гледа с добро око на такива като него. Даже в някои провинции хомосексуализмът е забранен. Затова той прави всичко възможно да остане колкото се може по-дълго в Англия и да има повече сексуални контакти с мъже. Рейнхард толкова е обсебен от това си желание, че се превръща в най-големия сериен изнасилвач, съден някога във Великобритания. Процесът срещу него продължи година и половина, като разследващите успяха да докажат, че той е извършил 159 нападения, сред които 136 изнасилвания, 8 опита за изнасилване и 15 сексуални нападения срещу 48 души. Смята се, че жертвите му са много повече, тъй като полицията открива в негови телефони сексуални сцени със 195 различни мъже. 70 от тях все още не са идентифицирани. Някои дори не са имали представа на какво са подлагани, тъй като Синага ги упоявал. Обикновено се представял за добронамерен човек. Избирал жертвите си сред пийнали младежи в клубове. Предлагал им да извика такси или да ги подслони в квартирата си. Там обаче им сипвал напитка, в която слагал GHB, и след като заспят, ги обладавал. Всеки сексуален контакт записвал с мобилен телефон. През 2017 г. схемата му се пропуква. 18-годишен ръгбист се събужда, докато Синага го изнасилва на пода в банята си. Пребива го и се обажда в полицията. Тъй като Рейнхард е с мозъчен кръвоизлив, първоначално за инцидента е обвинен ръгбистът, но по-късно разследващите откриват няколко телефона на индонезиеца, с които документирал престъпленията си. От тях става ясно, че почти всяка седмица е успявал да изнасили някой мъж, като е предпочитал хетеросексуални. Нападенията, за които бе осъден на доживотен затвор, са извършени от началото на 2015 г. до средата на 2017 г., но полицията смята, че той е започнал с престъпната си дейност много по-рано. Освен видео и снимки е събирал и трофеи от жертвите си като часовници, телефони и шофьорски книжки, по които полицията ги е идентифицирала. Някои от тях толкова са били шокирани да научат на какво са били подложени, че са започнали да имат психически проблеми. Един е прекратил следването си, друг е изгубил гаджето си, а двама дори са направили опит за самоубийство. Направените медицински експертизи не откриват Синага да страда от някакво психическо заболяване. Разследващите така и не стигат до заключение какво е провокирало у него такава жестокост. Рейнхард е живеел в малко жилище до гей квартала в Манчестър. Харесвал либералния и толерантен начин на живот в града и никога не е криел своята хомосексуалност, както е правел в Индонезия. Животът му на вечен студент е бил финансиран щедро от неговия баща, който е богат бизнесмен. Затова Синага не е имал проблем всеки ден да посещава различни заведения и да си търси партньори. По време на процеса твърди, че всичко, което е правил с жертвите си, е било с тяхно съгласие. Синага е посветил и докторската си дисертация на хомосексуалните мъже. Тя е била на тема “Секскуалност и всекидневният транснационализъм. Животът на гей и бисексуални мъже от Южна Азия в Манчестър”. Според съдия Сюзан Годард родителите му не са знаели, че е “хладнокръвен, хитър и пресметлив изнасилвач” . И дори не подозирали за хомосексуалната му ориентация, тъй като по време на срещите си с тях винаги се представял, както те очаквали. Когато ги посещавал в Индонезия, се връщал към консервативната си прическа и дрехи. “Близките му го смятаха за немного нормален, но той никога не им е казвал, че е гей. Опитваха да го запознаят с момиче от неговата държава. Искаха той да се ожени и да има семейство”, разказва негов бивш приятел пред “Дейли мейл”. Семейството живеело в огромна къща в центъра на Джакарта, пълна с прислуга и шофьори. Възпитаван е като правоверен католик и даже в Англия продължавал редовно да посещава местна църква в близост до апартамента си. “Приемаме доживотната присъда. Наказанието отговаря на извършеното от него престъпление”, бе лаконичният коментар на неговия баща Сайбун пред Би Би Си. Според представител на индонезийското посолство в Лондон семейството му го е смятало за добро и религиозно момче, а самият Рейнхард не изпитва угризения, защото е убеден, че не е виновен. Със сигурност обаче стореното от него е достатъчно шокиращо, за да повдигне редица въпроси не само във Великобритания и Индонезия, но и на много други места по света. “Обърнете внимание на начина, по който в Англия на жертвите се оказва помощ как да се излекуват от случилото се, докато при нас изнасилените винаги са обвинявани и засрамвани”, написа потребител в индонезийска социална мрежа. Вижте, там никой не казва, че пострадалите са носили твърде секси дрехи или са се държали неразумно, коментира друг. Нито пък се отправят призиви за връщане на смъртното наказание и за забрана на хомосексуализма. Напротив, редица английски служби и организации отвориха горещи телефонни линии и излязоха със съвети какво да направят хората, които смятат, че са пострадали от Синага. Медиите на Острова дори отложиха за след коледните празници огласяването на неговата самоличност, за да може по-спокойно да се работи с жертвите. Благотворителна организация, която помага на пострадали сексуално мъже, смята, че този случай е ключов за способността да се говори за преживяно насилие. “Има хора, които не са пряко засегнати от него, но също са били нападнати сексуално, дори в детството, и сега чувстват сили да излязат и да говорят за това”, казва директорът на организацията Дънкан Крейг. Трябва да се има предвид, че мъжете много по-трудно от жените признават, че са станали жертва на такова престъпление, и търсят помощ, за да се справят с травмите от него, защото не са свикнали да са в уязвима позиция. Поставянето на упойващи вещества в напитката с цел сексуално домогване се случват и у нас, но много рядко биват разкривани, тъй като обикновено жертвите изпитват чувство на вина, че са прекалили с алкохола, и не подават сигнал. Един от малкото случаи, които стигнаха до съд, бе на бившия кмет на Стрелча Иван Евстатиев. Той получи 4-годишна присъда за изнасилване на 16-годишна ученичка, която напил с водка. Според британското здравеопазване всяка година стотици хора стават жертва на подобни нападения, като изнасилвачите използват конкретни лекарства. Освен GHB и GBL те слагат в напитките на своите жертви диазепам и рохипнол, които нямат специфичен мирис и вкус и трудно се разпознават. Затова лекарите съветват никога да не приемате питие от непознат и да не изпускате от поглед своята чаша в бара. Ако почувствате бързо опиянение, веднага да се обадите на познат или да потърсите помощ от персонала на заведението. Това важи особено за мъжете, които често премълчават подобни симптоми, за да не бъдат подложени на подигравки, че не носят достатъчно на алкохол. Опитайте да се придържате към бутилирани напитки. Най-честите симптоми след използване на опиати за секс са затруднена концентрация и говор, загуба на равновесие и памет, замъгляване на зрението, халюцинации и повръщане.", "date": "2020.01.18", "title": "Богаташкият син, който се превърна в изнасилвач на мъже"}
{"url": "https://www.24chasa.bg/novini/article/8085719", "text": "Четирима южнокорейци и трима непалци са в неизвестност след лавина в масива Анапурна в Хималаите, съобщиха днес властите в Непал, предаде Франс прес, цитирана от БТА.  Лавината е паднала на височина от около 3200 метра над морското равнище, близо до базовия лагер за изкачване в Анапурна, след вчерашния обилен снеговалеж. \"Снощи бе изпратен спасителен екип\", съобщи говорител на непалското министерство на туризма. Началникът на местната полиция каза, че лошото време ще затрудни операциите. Той добави, че е на разположение хеликоптер, който ще излети, ако времето се подобри.", "date": "2020.01.18", "title": "Седем души в неизвестност след лавина в\nХималаите"}
{"url": "https://www.24chasa.bg/novini/article/8085732", "text": "Близо 690 полета бяха отменени вчера на международното летище \"О'Хеър\" в Чикаго заради силен снеговалеж, предаде Асошиейтед прес, цитирана от БТА.  Още 169 полета бяха отменени на другото международно летище в града \"Мидуей\". Самолет на авиокомпания \"Делта еърлайнс\" поднесе и излезе от заледената писта на летището в Канзас, докато се отправяше за излитане към Детройт. Няма данни за пострадали при инцидента на самолета, превозващ 123 пътници и шестима души екипаж. Летището бе затворено сутринта и поднови работа към обяд. Вчера до обед имаше над 130 отменени полета на летището в град Сейнт Луис, щата Мисури.", "date": "2020.01.18", "title": "Стотици полети отменени в Средния запад в САЩ заради снежна буря"}
{"url": "https://www.24chasa.bg/novini/article/8085745", "text": "Движениeто по АМ \"Тракия\" - в посока София, от км 25 до км \"нула\", ще бъде временно ограничено днес, поради монтирането на портални рамки за толсистемата на две места в участъка. Това съобщиха от Агенцията \"Пътна инфраструктура\". Всички автомобили до 12 т, пътуващи към София, ще се пренасочват от пътния възел \"Вакарел\" на АМ \"Тракия\" по обходен маршрут по път I-8 /Вакарел-София/, след което - по път III-105 /Елешница-Нови хан/ и път I-6 /Елин Пелин- София/. За тежкотоварните автомобили над 12 т се осигурява паркинг при км 53 /след тунела \"Траянови врата\"/, както и в участъка от км 34 до км 37. При необходимост ще бъде осигурен и паркинг при км 55 /преди тунела \"Траянови врата\"/. В посока София ще бъде ограничено движението и при връзката на път I-8 с път III-105 /Елешница-Нови хан/. Ще бъде затворена за преминаване и връзката на ул. \"Верила\" от село Равно поле с АМ \"Тракия\".", "date": "2020.01.18", "title": "Движениeто в участък по АМ \"Тракия\" - в посока София, ще бъде временно ограничено днес"}
{"url": "https://www.24chasa.bg/novini/article/8085769", "text": "По-голямата част от пожарите в източната част на Австралия бяха потушени от бурите, които се разразиха вчера, съобщиха властите, цитирани от Франс прес и БТА.  Пожари обаче продължават да бушуват в южната и югоизточната част на страната. Активни остават около 75 пожара, съобщи службата за борба с пожарите в щата Нов Южен Уелс. Това е най-населеният щат в Австралия и най-тежко засегнат от огнената стихия. Снощи имаше силни бури в северния щат Куинсланд. Те предизвикаха наводнения и наложиха затварянето на пътища. Няма съобщения за пострадали. След дълъг период на засушаване и високи температури, вчера паднаха най-обилните количества валежи за последните близо 10 години в съседни на най-големите пожари райони. Два пожара извън контрол продължават да бушуват днес в Нов Южен Уелс и в съседния щат Виктория, но метеоролози прогнозират обилни валежи утре и вдругиден, което поражда надежди, че и те ще бъдат овладени.", "date": "2020.01.18", "title": "Бури потушиха пожари в източната част на\nАвстралия"}
{"url": "https://www.24chasa.bg/novini/article/8085788", "text": "Произведеното количество електроенергия в АЕЦ „Хунйенхъ\", първата в Североизточен Китай, достигна рекордното ниво от 30 милиарда kWh през 2019 г., предаде \"Радио Китай.  Базирана в провинция Ляонин, атомната електроцентрала съобщи, че е произвела с близо 9% повече електричество на годишна база. Благодарение на АЕЦ е било спестено потреблението на близо 10 милиона тона въглища и намалени емисиите на въглероден диоксид с 25,8 милиона тона. Не са отчетени аномалии в блоковете за производство на енергия или радиация през миналата година, според компанията. Първите четири блока на АЕЦ „Хунйенхъ\" бяха завършени и въведени в експлоатация през 2016 г. с инвестиции от 80 милиарда юана. Втората фаза е почти приключила, още два блока се очаква да започнат да работят през 2021 и 2022 г. респективно.", "date": "2020.01.18", "title": "АЕЦ в Североизточен Китай с рекордно ниво произведено електричество за миналата година"}
{"url": "https://www.24chasa.bg/novini/article/8085852", "text": "Няколко десетки демонстранти се събраха вчера пред парижки театър, където френският президент Еманюел Макрон бе отишъл да гледа постановка и се опитаха да влязат, но бяха отблъснати от силите на реда, съобщи Франс прес, цитирана от БТА.  Източници, близки до президентската двойка, съобщиха, че трийсетина души са опитали да влязат в театър \"Буф дю нор\", където Макрон гледал постановка със съпругата си. Префектурата на полицията в Париж потвърди, че демонстрантите не са успели да влязат. Президентът догледа постановката докрай и напусна сградата с кола към 22 часа под полицейски ескорт. Демонстрантите останаха около половин час пред театъра и скандираха: \"Всички заедно, обща стачка\". Пред тях бе разположен полицейски кордон. Близък до президента източник съобщи, че журналист, седящ три реда зад Макрон, е пуснал в \"Туитър\" снимки, които са подтикнали демонстрантите да пристигнат. Във вчерашния 44 ден от началото на стачката срещу предлаганата от правителството пенсионна реформа в Париж имаше още няколко протестни акции. Протестиращи блокираха по-рано вчера входа на Лувъра, заради което се наложи известният парижки музей да спре работа, съобщи Асошиейтед прес. На видеа в социалните мрежи се вижда как гневни посетители освиркват протестиращите.", "date": "2020.01.18", "title": "Демонстранти опитаха да нахлуят в театър в Париж, където президентът Макрон е гледал постановка"}
{"url": "https://www.24chasa.bg/novini/article/8086107", "text": "От всички варианти, които се гледаха, този е работещ. Благодаря на министрите за ангажираността. На практика, така, както пътят през Владая се ползва и от Перник и от София, така и софийският водопровод ще даде възможност да премине вода за Перник от Белмекен, одобри решението премиерът Бойко Борисов. Затова е тук и концесионера от Софийска вода. И добави, че става дума за 300 литра в секунда. Той изпрати още в понеделник министри и шефове на НЕК да отидат в столичния общински съвети да обяснят замисъла така, че да бъдат правилно разбрани. „Обяснете каква е целта, още повече, че за София ще правим подобно нещо от яз. Огняново, да имаме резервна вода, но днес няма да го говорим, защото знам какво следва от всяка една дума. Гледахме всякакви варианти- от вода от пещерите, при която рискът да направим екокатастрофа е голям и аз не мога да го поема, а и не е нужно- когато имаме вариант двата града да си помогнат. Премиерът се обърна към кмета на Перник с думите „Активизирайте се по подмяната на тръбите, да не стане така да докараме вода и тя да изтече. Борисов посъветва и кметовете на Шумен и Търговище да се активизират и заяви: Водопроводите са на по 50 години, ако ги бяха подменили преди нас… Нямаше да се налага хем магистралата да правим, хем водопровода. Искам да се мисли дългосрочно, как този скъп за света продукт – водата, да бъде пазен. Защото българинът не го цени- отнася се към водата като към нещо, което си идва ей така отгоре. Зимно време не се спират чешми. От всички решения това ми се вижда. Ще ни струва пари, но няма да нанесе щета, пък и в бъдеще ще има проигран вариант за такива случаи. Министърът на екологията Емил Димитров – Ревизоро отчете пред премиера и колегите си, че е ходил на проверки, изискам е справки. Той подчерта, че водата от Белмекен не е предназначена за София, ще я пренасочим към Перник. Кметът на Перник обеща да се подмени ВИК структурата. Ще се подмени. Той изрази надежда, че решението, което днес ще се вземе ще успокоим хората в Перник, че този резервен вариант дава гаранция и сигурност в дългосрочен план. Перничани да не бъдат поставени пред подобен тип изпитания. Столичният кмет Йорданка Фандъкова увери, че още в понеделник ще насрочи заседание на комисията по инфраструктура, на което да присъстват и министри и концесионера, за да са сигурни общинските съветници, че по никакъв начин няма да се засегне водоснабдяването на София. Регионалният министър Петя Аврамова увери, че по най-бързия начин ще се издадат разрешителните. Караниколов обясни, че трасето ще влиза в пернишкия квартал Изток, и е 13,5 км, няма да има отчуждаване, защото минава през държавни и общински земи. Осигурени били 25 млн. лв. и има готовност за незабавна работа. Премиерът разпореди още, до довечера да се пусне водата за Търговище и най-късно до понеделник в Шумен. В края на заседанието, подсетен от финансовия министър Владислав Горанов, премиерът честити рождения ден на енергийния министър Теменужка Петкова. „Да си жива и здрава, извинявай, че не съм досетлив, но не видях бонбони на масата“, каза на рожденичката премиерът. Той прочете писмо от асоциация за дрехи втора ръка, които били разтревожени от слухове за мораториум върху боклука и ги увери пред министрите си, че такъв вариант няма и не засяга тяхната дейност.", "date": "2020.01.18", "title": "Борисов: Това е единственият работещ вариант- двата града да си помогнат. Започвайте от понеделник"}
{"url": "https://www.24chasa.bg/novini/article/8086118", "text": "Нова година, нови цени на вода, ток, по-високи транспортни разходи, по-високи разходи за труд – всичко това се очаква да се отрази не само на поразения от чума сектор на свиневъдството. Неслучайно статистиката отчете рекордна за последните 7 години инфлация- 3.8 %. „Единственият продукт, който е с нестабилно ценообразуване в момента и няма равновесна цена, е свинското месо. При него има парадоксални случаи, в които цената на едро често е по-висока от цената на дребно. Това е нещо, което в една нормална обстановка е ненормално”. Това заяви председателят на Държавна комисия по стоковите борси и тържищата Владимир Иванов пред  „Това се случва когато по-големи търговски играчи вземат по-големи количества и съответно продават на по-ниски маржове. Обикновено става въпрос за месо от Европа. Оттам нататък излиза една средноформирана цена, която е по-ниска от цената на едро”, каза още той. „Ако направим ретроспекция на изминалата година ще видим, че тя премина изцяло под движението на цената на свинското месо. Драмата започна от 5-ти август, след като се появи проблемът с чумата у нас”, допълни още Владимир Иванов. „Главният фактор, който вдига кривата и дърпа цените нагоре, е цената на свинското месо. При плодовете и зеленчуците има сезонни колебания и то относими спрямо един 7-8-годишен период назад”, каза още той.", "date": "2020.01.18", "title": "Експерт: Единственият продукт, който е с нестабилно ценообразуване в момента, е свинското месо"}
{"url": "https://www.24chasa.bg/novini/article/8086148", "text": "Руски туристи са били евакуирани от самолет в Новосибирск, след като един от двигателите му се запалил преди излитане, съобщиха местни медии, цитирани от ДПА и БТА.  Около 200 пътници са били заели вече местата си в готвещия се за излитане самолет, когато двигателят се запалил. Пилотът е задействал противопожарната система, а пътниците и екипажът са напуснали летателната машина. Няма пострадали. Самолетът е бил Ербъс - А320, съобщи регионалното подразделение на руското Следствено управление по въпросите на транспорта. Възпламенило се е гориво, натрупало се в системата за изхвърляне на изгорелите газове на двигателя, екипажът е реагирал по инструкция, машината не е повредена. Туристите, които пътували за Виетнам, са заминали с друг самолет.", "date": "2020.01.18", "title": "Евакуация на пътници от самолет в Русия\nзаради пожар"}
{"url": "https://www.24chasa.bg/novini/article/8086162", "text": "Екоактивистката Грета Тунберг участва в швейцарския град Лозана в нова демонстрация за климата преди да отиде следващата седмица на Световния икономически форум в Давос, предава агенция Франс прес, цитирана от  \"Досега през това десетилетие не сме видели никакъв признак, че ще се предприемат някакви реални действия за подобряване на климата. Това трябва да се промени\", заяви 17-годишната шведка пред множество от млади хора след шествие по улиците на Лозана. След Лозана Грета Тунберг ще посети Давос за втора поредна година, за да призове международната общност и деловите среди да вземат мерки срещу глобалното затопляне.", "date": "2020.01.18", "title": "Грета Тунберг участва в нова демонстрация за климата в Лозана"}
{"url": "https://www.24chasa.bg/novini/article/8086177", "text": "„Едната инсталация на „Бобов дол“ е спряна, заради липса на разрешително. Обясних на ръководството, че трябва всички инсталации за горене на отпадъци да бъдат изрядни, за да получат разрешение да ги използват за това, за което искат да ги използват. До тогава няма да работят, въпреки, че те твърдят, че всичко е наред“. Проверка в ТЕЦ-а новият министър на екологията направил в петък, веднага след като бил на яз. Студена. „Качихме двама души на комина, мерихме, проверявахме“, каза той. По-рано от прокуратурата съобщиха, че централата е обект на проверка от държавното обвинение за нерегламентирано горене на отпадъци.", "date": "2020.01.18", "title": "Емил Димитров- Ревизоро: Бобов Дол ще заработи, когато си получи разрешителното"}
{"url": "https://www.24chasa.bg/novini/article/8086201", "text": "Задавам си въпроса дали съдът разглежда и осъжда еднакво всички, защото не мога да си обясня как хора с висящи дела, рецидивисти, ги пускат под домашен арест, а един министър, не. Той не може да извърши друго престъпление, защото вече не е министър, второ, той къде може да се скрие, ако се обяви за национално международно издирване. Това каза пред   зам.-председателят на парламентарната група на ГЕРБ Красимир Велчев. Вчера в \"Панорама\" слушах опозицията да изнася лекции що е то криза, има ли почва у нас, етапи, и стигнах до извода, че те са специалисти по кризите, но не по решението на кризи, а по създаването им, защото непрекъснато, в последно време те насаждат едно такова мнение у хората, че щом в последните 10 години сме управлявали, значи нямаме никакви оправдания\", коментира Велчев. И попита: \"Защо се изпуска този етап 2013-2014 година, когато те върнаха България години назад. Сега същите тези искат вот на недоверие, отново ли искат да спрат развитието на държавата?\" По отношение на кризите той каза, че се опитва да гледа на нещата отстрани. \"Тази криза в Перник, можеше някои неща да се избегнат и може би затова са такива мерките, които са взети в момента, както от премиера, така и от главния прокурор. Така трябва да работи прокуратурата, да се покаже, че няма да има толериране, когато стане дума за нарушаването на закона\", каза още Велчев. Нов водоизточник е посоката по която се работи, каза Велчев по повод водната криза в Перник. Според него два месеца е реалният срок да се докара нов водоизточник до язовир \" Студена \". Велчев не предвижда падане на правителството след вота на недоверие идната седмица. \"Несериозно е да се страхувам от такова нещо, първо защото няма как, според мен. Това са същите, които направиха правителството на Орешарски, няма кой да тръгне след тях. Аз съм убеден, че нормално мислещите хора и в Парламента, ставаше дума и за \" Воля\", г-н Марешки е доста практично мислене има, той е от бизнеса и няма как да подкрепи тези, които създадоха тогава кризата\", каза Велчев. ", "date": "2020.01.18", "title": "ГЕРБ: Нено Димов не може да извърши друго престъпление"}
{"url": "https://www.24chasa.bg/novini/article/8086243", "text": "Изборът на съдебни заседатели в процеса за изнасилване срещу холивудския продуцент Харви Уайнстийн приключи в петък след тежък двуседмичен процес, предадоха световните агенции, цитирани от БТА.  Подборът на журито, включващо 7 мъже и 5 жени и трима резервни заседатели, подготвя сцената за началото на свидетелските показания следваща седмица. Окончателният подбор заличава дисбаланса между половете, който само няколко часа по-рано доведе до оплаквания от прокуратурата, че защитата умишлено се опитва да изключи млади жени от журито. В отговор защитата заяви, че в действията й няма умисъл, но не иска заседатели, които са твърде млади, за да разберат взаимодействията между мъжете и жените преди десетилетия. Шестдесет и седем годишният Харви Уайнстийн, който беше сред най-влиятелните продуценти в Холивуд, е обвинен в изнасилване на жена в хотелска стая в Манхатън през 2013 г. и за сексуално посегателство над друга през 2006 г. Уайнстийн отрича обвиненията. Ако бъде признат за виновен, го грози доживотна присъда.", "date": "2020.01.18", "title": "Изборът на съдебни заседатели в процеса срещу Харви Уайнстийн приключи"}
{"url": "https://www.24chasa.bg/novini/article/8086288", "text": "Всички язовири в България нямат достатъчно мониторинг. Ако това се беше случило в София, много по-рано щеше да бъде въведен водният режим и той щеше да бъде по-щадящ. Очевидно е, че водният режим в Перник е трябвало да бъде въведен още през лятото. Това коментира в \"Денят започва с Георги Любенов\" българският икономист Владимир Каролев. По-малкото валежи той определи като основна причина за ситуацията в Перник. \"Но затова, че това се вижда от месечни данни, доста хора имат вина, че са проспали този факт, не само министър Димов. \"Един от проблемите е, че за управление на водния цикъл на един град има най-малко 3 министерства, които се занимават с това. Не съм сигурен дали Нено Димов трябва да е в ареста, защото той е подписвал справки, слагани на тепсия от зам.-министър, отговарящ за водния сектор, преди това има Басейнова дирекция, а още преди това за региона има друг директор, и те са давали справки\", каза Каролев. Предимството, че живеем в 21-ви век, според него е че всеки, който има компютърна грамотност, може да влезе в интернет и с ключови думи да си намери информация за всичко. \"Тук няма нужда да знаеш и английски, ако напишеш Национален институт за метеорология и хидрология, ще излязат данни какви са валежите в България, аз намерих данни от 86-та година. Това, което се вижда, е че климатичните проблеми са абсолютна конспирация в случая, защото тренда е нагоре. Тоест, през последните години валежите в България се увеличават. 2019 година е по-сушава обаче. Данните за първите 9 месеца от годината показват, че 1/4 от нормалните валежи ги няма\", коментира още Каролев.", "date": "2020.01.18", "title": "Владимир Каролев: Ако водната криза беше в София, щяха да въведат режим по-рано"}
{"url": "https://www.24chasa.bg/novini/article/8086366", "text": "ВЕЦ „Яхиново“, ВЕЦ-овете на тръбопровод в село Дяково и друг в Големо село, които ползват вода от язовир „Дяково“, са спрени и не работят от месеци като превантивна мярка поради безводието, увериха от „Напоителни системи“ в Дупница. Така те отговориха на обвиненията, че ползват вода в ситуация на криза. BEЦ „Яхиново“ е с мощност от 7 мегавата и ползва по около 5 куб. м вода в секунда от язовир „Дяково“. Водата се изпуска в близката река и в река Джерман. Мини ВЕЦ-те на тръбопровода в Дяково и Големо село са до 2 мегавата. И трите не работят, увери шефът на „Напоителни системи“ в Дупница инж. Марио Михов по повод коментари в района, че централите не са спирали. „Не работят ВЕЦ-овете въобще. В графика на МОСВ не фигурират ВЕЦ-овете, това може да се провери, има го на (интернет) страницата на МОСВ. Нещата се следят стриктно и се спазват“, каза той. Макар и незначително, но нивото на язовир „Дяково“ се покачва. „Притокът е минимален в момента, откакто стана студено, замръзва във високото. Правим всичко възможно да го държим на едно ниво, не пада, което е най-успокоителното“, каза инж. Марио Михов и посочи, че в язовира има около 13 млн. куб. м вода.", "date": "2020.01.18", "title": "„Напоителни системи“ уверяват, че ВЕЦ-ове не ползват вода от язовир „Дяково“"}
{"url": "https://www.24chasa.bg/novini/article/8086376", "text": "Днес в някои райони на китайската столица средната дневна концентрация на фини прахови частици (ФПЧ 2,5), които са основният източник на смога, е била над 350 микрограма на кубичен метър, съобщи Пекинският център за наблюдение на опазването на околната среда, цитиран от БТА. Това е 14 пъти над нормата на Световната здравна организация, която е 25 микрограма на кубичен метър, предаде ТАСС. В Китай пределно допустимата норма е 35 микрограма на кубичен метър. Най-силно към 12 часа местно време е било замърсяването в района Чаоян в източната част на столицата, в южния район Фънтай, в западния Ментоугоу и в някои северни квартали. Замърсяването се оценява като опасно за здравето. Центърът препоръча на възрастните, децата и страдащите от белодробни и сърдечно-съдови заболявания да не излизат на открито. По данни на местните власти на Пекин през 2019 г. средното съдържание на фини прахови частици е било 42 микрограма на кубик.", "date": "2020.01.18", "title": "Силно замърсяване на въздуха в Пекин"}
{"url": "https://www.24chasa.bg/novini/article/8086394", "text": "ЕС намалява значително предприсъединителната помощ за Турция през тази година заради газовия спор в Средиземноморието и военната офанзива на Анкара в Сирия, предаде ДПА. Съкращенията не засягат плащанията, които Европейският съюз извършва към Турция по силата на споразумението за бежанците, съобщиха днес вестници, които са част от германската медийна група Функе, позовавайки се на писмо до Европейския парламент от върховния представител по въпросите на външната политика и сигурността Жозеп Борел. Европейският съюз е решил да намали първоначално планираната сума за 2020 г. със 75 на сто, пише в писмото на Борел. Според Европейската комисия Турция ще получи само 168 милиона евро /186 милиона долара/ финансиране по Инструмента за предприсъединителна помощ /ИПП/. От тази сума 150 милиона евро са предназначени за укрепване на демокрацията и върховенството на закона, а останалите 18 милиона евро - за развитие на селските райони. Предприсъединителната помощ на ЕС има за цел да подпомогне страните кандидатки в процеса на реформи и да подобри тяхната конкурентоспособност. Преговорите за присъединяване на Турция към ЕС обаче са преустановени от години. Борел оправда съкращенията, като посочи нерегламентираните сондажи на газ от Турция край бреговете на Кипър и военната операция на Турция в Североизточна Сирия, която започна през октомври.", "date": "2020.01.18", "title": "ЕС намалява предприсъединителната помощ за Турция със 75 на сто"}
{"url": "https://www.24chasa.bg/novini/article/8086470", "text": "Днес, 18 януари, на среща в Министерски съвет беше отправена молба за използване на водопреносната мрежа на София, по която да преминат допълнителни количества вода от водосбора на язовир „Белмекен“ за Перник. В момента такава техническа възможност не съществува, тъй като водоснабдителните системите на София и Перник не са свързани.  Водоснабдяването на София се осъществя от язовир „Искър“ (75%) и язовир „Бели Искър“ (25%). Един от източниците на захранване на язовир „Бели Искър“ е яз. „Белмекен“. Предложението е за пренасочване на допълнителни 600 хил. кубика месечно от водосбора на яз. „Белмекен“, които да бъдат отведени през софийски магистрален водопровод до резервоар „Мало Бучино - нов“ и от там по 13-километрово ново трасе до водопроводната система на Перник. Това предложение може да стане факт единствено след решение на Столичния общински съвет (СОС). За тази цел поисках от правителството и кмета на Перник още в понеделник да представят цялата налична информация по предложението на разширено заседание на комисията по инженерна инфраструктура на СОС. Моята категорична позиция, която защитих пред правителството, кмета и областния управител на Перник е, че това предложение ще бъде внесено за обсъждане в Столичния общински съвет единствено при 100% гаранции за водоснабдяването на София. Към днешна дата водоснабдяването на София е осигурено напълно за години напред от съществуващите водни количества в яз. „Искър“ и яз. „Бели Искър“ към момента. За водоснабдяването на София годишно са необходими около 140 млн. кубика вода (12 млн. кубика на месец). В яз. „Искър“ са налични 465 млн. кубика вода, а в яз. „Бели Искър“ - 9 млн. кубика вода. Поискала съм в предложението на държавата, което официално ще бъде изпратено до мен и до общинския съвет, да бъдат включени гаранции за възмездно осигуряване на допълнителните количества от водосбора на яз. „Белмекен“ и монтиране на спирателен механизъм преди изхода на резервоар „Мало Бучино – нов“, така че и при най-малък дисбаланс във водоснабдяването на София подаването към Перник ще бъде спряно. Финансирането на всички допълнителни дейности може да бъде единствено от държавния бюджет. Без което и да е от тези условия аз лично няма да подкрепя разглеждане на предложението от Столичния общински съвет. Без пълни гаранции за водния баланс на София и осигуряване на водоснабдяването на софиянци такова предложение няма да бъде подкрепено. Допълнително съм възложила на дружеството „Софийска вода“ да предостави пълен анализ на техническите параметри на магистралния водопровод, по който се обсъжда да бъдат доставяни допълнителните количества вода от водосбора на яз. „Белмекен“ до Перник. Цялата информация за техническите възможности и актуалното състояние на водните запаси на София ще бъде предоставена публично и на Столичния общински съвет, който единствено може да одобри предложението в помощ на разрешаване на водната криза в Перник. Настоях пред правителството с това решение да поеме ангажименти и за още два важни обекта за София. Първият - ремонт на стената на яз. „Бели Искър“ да започне още тази година. Вторият - изграждане на ново трасе от яз. „Огняново“ до водопреносната система на София като резервен водоизточник за питейна вода за столицата в дългосрочен план с оглед на климатичните промени.", "date": "2020.01.18", "title": "Фандъкова: При най-малък проблем с водата в София подаването към Перник ще бъде спряно"}
{"url": "https://www.24chasa.bg/novini/article/8086458", "text": "Семейство оцеля по чудо след катастрофа на автомагистрала „Тракия“. Автомобилът им се сблъсква с паднали на пътя дървени трупи, но се разминава само с две спукани гуми. Случката се разиграва около 22:30 ч. в район с гъста мъгла. Димитър Райчев пътува с жена си и с детето си на година и три месеца от Варна към Меричлери. На излизане от магистралата - при отбивката за Чирпан, го очаква неприятна изненада, предаде ", "date": "2020.01.18", "title": "След разпилян товар на АМ \"Тракия\": Семейство\nоцеля по чудо"}
{"url": "https://www.24chasa.bg/novini/article/8086487", "text": "Работим активно, за да продължим ползотворното сътрудничество на Министерството на туризма и посолството на САЩ в духа на отличните отношения между двете страни. Туризмът е сред приоритетните области, които могат да насърчат и разширят това партньорство. За България секторът е изключително важен, защото генерира приблизително 12% от БВП и 11% от общата заетост в страната. Това заяви министърът на туризма Николина Ангелкова на работна среща с посланика на САЩ у нас Н.Пр. Херо Мустафа. Министър Ангелкова даде примери от националната статистика, които доказват, че въпреки предизвикателствата пред туристическата индустрия през 2019 г. отрасълът продължава да показва устойчиви резултати. За първите 11 месеца на отминалата година са осъществени над 8,8 млн. чуждестранни туристически посещения в България, което е символично понижение от 0,02% в сравнение със същия период на рекордната в отрасъла 2018-а. От 2015 г. досега входящият туризъм в България отчита 31 на сто увеличение при визитите и 34% ръст при приходите, подчерта тя и изтъкна, че пазар САЩ е сред водещите 20 в класацията за чуждестранни посещения у нас. За периода януари-ноември 2019 г. посрещнахме над 101 хил. американски туристи, което е увеличение с 8,5% в сравнение със същия интервал на 2018 г. България е известна сред гостите от САЩ като дестинация за културен, природен и екотуризъм. Комбинираните туристически продукти имат голям потенциал, защото гражданите на САЩ предпочитат да съчетават максимален брой забележителности и услуги в едно пътуване. Входящият туризъм от САЩ към България от 2014 г. до ноември 2019 г. отчита общо увеличение над 30%, информира министърът. Страната ни има много още какво още да покаже като целогодишна дестинация на посетителите отвъд Океана освен морския и зимния си туризъм. Тя предлага изключително разнообразни възможности за пътешествия и активен отдих - културно-исторически турове, балнео- и СПА услуги с международно качество, отличен голф туризъм, кулинарно-винени дегустации и пр. Трети сме в Европа по брой разкрити артефакти и втори по богатство от минерални извори - над 1600, посочи министър Ангелкова. Тя изтъкна също, че полагаме последователни усилия да създадем оптимални условия за работа на туристическия бизнес и за привличане на повече инвеститори. Основната ни цел е намаляване на административната тежест и дигитализацията на сектора. Доказателство е въведената от туристическата администрация лицева идентификация при предоставяне на административни услуги, което може да се осъществи от всяка точка на света за броени минути. През май 2019 г. съвместно с посолството на САЩ Министерството на туризма организира първия у нас форум за туризъм България-САЩ. Бихме искали да надградим тези инициативи, като организираме инвестиционни турове. Страната ни предлага благоприятни условия за инвестиции в сектора. Световноизвестни марки в хотелиерството като Hyatt, Marriot и др. правят вече сериозни инвестиции у нас. Големи делови форуми, които министерството инициира, насърчават този интерес. През 2019 г. организирахме международна конференция за устойчиви инвестиции в туризма в курорта Слънчев бряг с над 300 участници. Предстои през месец май тази година да се проведе второто му издание и ще се радвам да присъствате на него, отправи покана министър Ангелкова към посланика на САЩ. Това ще е продължение на партньорските и маркетинговите стъпки, които реализираме за по-активното присъствие на България на американския пазар. През 2017 г. стартирахме маркетингова кампания в САЩ - на дигитални екрани, превозни средства и локации във Вашингтон, окръг Колумбия, Лос Анджелис, Калифорния, Филаделфия, Пенсилвания, Бостън, Масачузетс. Тази година Министерството на туризма ще стартира интегрирана рекламна и дигитална кампания, насочена отново към САЩ. Ще бъдат включени поне четири онлайн комуникационни канала - Facebook, YouTube, Twitter, Instagram и други социални мрежи, както и журналистически турове, посещения на блогъри, влогъри, инфлуенсъри. Н.Пр. Херо Мустафа изрази увереност, че двете държави ще могат да работят много добре заедно. Туризмът е връзката между нас, заяви тя и препоръча сред приоритетите в отрасъла да е сътрудничеството със световни издания за активно популяризиране на страната ни. Посланикът на САЩ поздрави министър Ангелкова за работата и впечатляващите резултати в туризма и сподели, че е готова за още по-тясно сътрудничество.", "date": "2020.01.18", "title": "Министър Ангелкова на среща с посланика на САЩ в България"}
{"url": "https://www.24chasa.bg/novini/article/8086536", "text": "Членове на сръбската полиция и на граничната полиция намериха около един килограм кокаин в изоставен автомобил в землището на село Чукарка в околностите на Прешево, южна Сърбия, предаде Танюг. Кокаинът бил открит в изоставения автомобил марка пасат, без регистрационни табели, скрит зад мястото до шофьора и опакован в пакет. Полицията работи интензивно по случая.", "date": "2020.01.18", "title": "Килограм кокаин бе открит в изоставен автомобил в района на Прешево"}
{"url": "https://www.24chasa.bg/novini/article/8086516", "text": "Турският президент Реджеп Тайип Ердоган остава най-одобряваният лидер в редица проучвания на общественото мнение в Турция. Следва го кметът на истанбулската голяма община Екрем Имамоглу, който спечели вота през миналата година. Последните проучвания на общественото мнение обаче показват, че разликата в рейтинга на двамата лидери бързо намалява в полза на Имамоглу. По данни от анкета на социологическата агенция Метропол, която се ползва с добър актив на прогнозиране, 50,2 процента от анкетираните посочват Ердоган на първо място в категорията \"най-харесван политик\". На второ място, с 48,6 одобрение, те посочват Екрем Имамоглу, предаде БТА.  Имамоглу само за няколко месеца е стопил осезаемо разликата с президента. През ноември миналата година Ердоган имал преднина от 8 пункта пред Имамоглу, посочват от Метропол. На трето място по одобрение е кметът на голямата община Анкара Мансур Яваш с 38,8 процента. Лидерът на националистите Девлет Бахчели, който е в коалиция с Ердоган е на четвърто място с 34,3 на сто, следван от лидера на основната опозиционна Народнорепубликанска партия Кемал Кълъчдароглу с 33,7 процента. Единствената жена лидер на политическа партия Мерал Акшенер е посочена на седмо място.", "date": "2020.01.18", "title": "Ердоган е най одобряваният политик в Турция, но Екрем Имамоглу топи разликата"}
{"url": "https://www.24chasa.bg/novini/article/8086545", "text": "В столицата на Мексико една от най-честите причини за излизането от строя на ескалаторите на метрото е урината на недобросъвестни граждани, съобщава Фокс нюз, цитиран от БТА.  Според данни на общинските власти, корозията, предизвикана от урината в механизмите на подвижните стълби, е една от петте водещи причини за повредата им. По думите на Фермин Рамирес, отговорник за поддръжката на инфраструктурата на метрото, колкото и да е странно, пътниците, изкачващи се по ескалаторите, по някакъв начин успяват да свършат малката си нужда, докато се придвижват по тях. Уринирането ставало по време извън пиковите часове и в не много натоварените метростанции. \"Когато отваряме съоръженията за поддръжка, в тях винаги откриваме човешка урина\", коментира Рамирес. Причината за подобен вандализъм се обяснява с факта, че сравнително малък брой метростанции са оборудвани с безплатни обществени тоалетни. Няма и платени такива. Според данни на общината от съществуващите 467 ескалатора, всеки ден от строя излизат 22. Общинската управа предвижда подмяната на 55 съоръжения от този тип в близките две години. През столичното метро годишно преминават 1,6 милиарда пътници. То е осмо по големина в света и е едно от най-евтините. Ползвателите срещу билет от 25 цента могат еднократно да пътуват до която и да е дестинация по 226-километровата метромрежа.", "date": "2020.01.18", "title": "Човешка урина най-често поврежда ескалаторите в столицата на Мексико"}
{"url": "https://www.24chasa.bg/novini/article/8086559", "text": "Да бъде запазена възможността за прилагане на Националната преходна помощ в Регламента за преходните правила на Общата селскостопанска политика. Това предложение за подкрепа отправи министърът на земеделието, храните и горите Десислава Танева към колегите си от Гърция, Латвия и Финландия. В рамките на Международното изложение Зелена седмица в Берлин тя проведе срещи с министъра на развитието на селските райони и храните Макис Воридис, министъра на земеделието Каспар Герхардс и с министъра на земеделието и горите Яри Лепа. \"България и Латвия имаме сходни позиции в дебата за бъдещето на ОСП\", заяви Десислава Танева на среща с латвийския й колега и посочи, че ръководството на МЗХГ води разговори и със страни-членки, които не прилагат помощта. \"Близо 80 % от поголовието на животни в България се подкрепя чрез преходната помощ. Като 35 % от подкрепата, насочена към важни и уязвими сектори, се осигурява чрез Преходната национална помощ. Без това финансиране няма да може да се осигури социалната устойчивост на земеделските производители в тези области\", поясни министър Танева. Българският министър постави темата за националната преходна помощ и пред колегите си от Гърция и Финландия. ,,В ЕС 10 страни прилагат помощта, като Вашите държави са сред тези, които не я прилагат, но се надяваме да ни окажете подкрепа\", заяви още тя. Десислава Танева посочи, че България ще подготви предложение с искане точката за Националната преходна помощ да бъде включена в дневния ред на Съвета на министрите и обсъден отново. Тя бе категорична, че страната ни, в лицето на МЗХГ, ще се опита да запази тази помощ.", "date": "2020.01.18", "title": "Министър Танева: Продължаваме да търсим подкрепа от държавите за запазване на Националната преходна помощ"}
{"url": "https://www.24chasa.bg/novini/article/8087451", "text": "Производители на лалета в Нидерландия превърнаха днес площад на Амстердам в многоцветен килим сред сивотата на зимата, отбелязвайки Националния ден на лалето, предаде Асошиейтед прес, цитирана от БТА. Няколко хиляди души се събраха на площад \"Дам\" пред кралския дворец, за да се насладят на гледката и да си направят пъстри букети от 200 000-те цветя, раздавани безплатно. Всеки можеше да вземе най-много 20 лалета, а производителите помагаха в правенето на букетите. Националният ден на лалето бележи откриването на сезона на лалетата за цветарския сектор на Нидерландия. Отглеждането на цветя е успешен бизнес в страната, която е най-големият световен производител на лалета. Миналата година са били отгледани между 1,7 и 2 милиона лалета, които са изнесени за над 100 държави. Градинските продукти като свежи цветя, луковици и растения са холандският селскостопански сектор с най-висока стойност миналата година - 9,5 милиарда евро.", "date": "2020.01.18", "title": "Амстердам откри сезона на лалетата с килим от цветя"}
{"url": "https://www.24chasa.bg/novini/article/8086239", "text": "Всичко започнало през септември 2018 г., когато за първи път двете квартирантки в апартамент на първия етаж установили, че простряното им на терасата бельо липсва. Първоначално решили, че някой си прави шега и не подали сигнал в полицията, но всеки месец от терасата, та даже от сушилника в хола, изчезвали по 5-10 бройки. Така до нощните часове на 25 август м.г.. В горещината вратата била отворена и в 2.30 ч. момичетата чули шум и стъпки на терасата. Изплашени, надникнали навън и видели мъжки крак да се прехвърля през парапета. Разкрещели се и побързали да затворят вратата. После отново събрали смелост да погледнат навън и забелязали бельото си, разпръснато по тротоара. Позвънили на тел.112, но щом полицаите дошли, бикините вече ги нямало. Под терасата обаче открили две тротоарни плочки, с които извратенякът си помагал да се метне на балкона. Бързо влезли в следите му, заловили го и го изправили пред съда. По делото е правена съдебно психиатрична експертиза, която показва, че 38-годишният търновец преди време е страдал от фетишизъм, с лека степен на слабоумие. Можел обаче да разбира стореното и е в състояние да носи наказателна отговорност. Среднощният крадец на бельо е сключил споразумение за условната присъда и тя е влязла в сила. Той ще трябва да плати също направените по делото разноски в размер на 303 лв.", "date": "2020.01.18", "title": "9 месеца условно за фетишист, крал бикини от простора на студентки"}
