{"url": "https://www.24chasa.bg/novini/article/6539950", "text": "Известният в сливенския ъндърграунд герой Йосиф Йосифов - Йоско Сливенския да бъде пуснат предсрочно от затвора 4 месеца и 7 дни, преди да е излежал 6-годишната си присъда за убийство на 2-ма души на пътя. Това реши съдия Александра Йорданова от Софийския градски съд. Мотивите ѝ са, че Йоско се е поправил зад решетките и е изтърпял не по-малко от 1/2 от наказанието си. 49-годишният мъж бе осъден за катастрофа в столичния кв. “Бояна” през 2011 г. С висока скорост и с 2,6 промила алкохол в кръвта Йоско се заби челно с бронирания си джип във ван. На място загинаха 32-годишният Станислав Михайлов и Димитър Кирчев, на 53 г. Още 2-ма бяха ранени. След автомелето Йоско останал инвалид. Съдът цитира становище на администрацията в затворническото общежитие в Казичене, от което става ясно, че Йоско не пиел, участвал в театрални спектакли и в рецитали за четене. “Разкрил е умения за мислене и позитивни нагласи как да води живота си оттук нататък според закона”, каза съдът, доверявайки се на затворническата управа. Съдия Йорданова не подмина и факта, че 3 г. Йоско е бил в болница, където се лекувал и му оперирали гръбначния стълб. Посочи, че това не е било в негова полза. От прокуратурата се обявиха против пускането на Йоско. Той може да излезе от затвора, но ако и апелативният съд в София му разреши.", "date": "2017.11.08", "title": "Пускат предсрочно от затвора Йоско Сливенския (обзор)"}
{"url": "https://www.24chasa.bg/novini/article/6539793", "text": "Принц Чарлз също като майка си кралица Елизабет II се оказа замесен в скандалните разкрития на “Парадайз пейпърс”, съобщи в. “Гардиън”. Частното имение на принца получило милиони лири печалби от офшорни фондове и компании, включително и от своя дял, инвестиран във фирма на близък приятел, пазено в строга тайна. Компанията била регистрирана на Бермудските острови през 1999 г. и търгувала с въглеродни емисии, като генерирала привлекателни доходи, инвестирайки в тропически и субтропически гори. Изтичането на масива от 13,4 милиона документа показа как богатите стават още по-богати, като избягват плащането на високи данъци. Попиконата Мадона също се появи в досиетата. Фамилното ѝ име Чиконе се среща, последвано от личното Мадона, като акционер в медицинска компания, регистрирана на Бермудските острови през 1998 г. Мадона купила 2000 акции в дружеството. Не е ясно защо звездата е инвестирала в медицинско дружество в данъчен рай и дали е продала акциите си, преди предприятието да затвори през 2013 г. Колумбийската певица Шакира също фигурира в досиетата с пълното си име Шакира Исабел Мебарак Риполвява. Носителката на “Грами” е регистрирана като жител на Бахамите, въпреки че живее в Барселона. Тя е единственият акционер в компанията “Турнесол” ООД, регистрирана в Малта. “Парадайз пейпърс” разкриват, че през юни 2009 г. музикалните активи, правата върху интелектуалната собственост и търговските марки на Шакира са преместени в “Турнесол”, а активите на компанията се покачват многократно. ", "date": "2017.11.08", "title": "Мадона, Шакира и принц Чарлз лъсват в “Парадайз пейпърс”"}
{"url": "https://www.24chasa.bg/novini/article/6539773", "text": " Български Енергиен и Минен Форум ТЕЦ „Варна“ е в процедура на продажба за нищожни средства на нов собственик, чийто интереси по подразбиране са насочени основно към придобиване на голямото и удобно пристанище за разтоварване на въглища, собственост на централата. По всяка вероятност, тецът не представлява интерес за новия собственик, освен ако той не опровергае това с декларация за намерения за рехабилитацията поне на части от нея. Това се казва в позиция на Българския енергиен и минен форум, оповестена днес. Според енергийната организация тецът и ОРУ-то (откритото разпределително устройство) са  важни за енергийната система и сигурност на страната, защото дори и сега тя се използва за редица ключови оперативни дейности на ЕСО (Електроенергийният системен оператор). От друга страна в ОРУ-то са вложени много средства за превръщането му във оперативен възел на електроенергийните потоци на системата и особено за регулиране и балансиране на товарите в региона на Североизточна България. Мнението на експертите на Българския енергиен и минен форум е, че и тецът и разпределителното устройство трябва да запазят функционалността си на всяка цена. Независимо, че бъдещето на централата все още не е ясно, а то зависи от новата енергийна стратегия на страната, възможно е горивната база на един, два или трите блока на централата в бъдеще да бъде заменена на природен газ и тя да бъде използвана за подвърхова или върхова в региона. \"Излишно е да споменаваме, че това е региона с най-голям брой и сумарна мощност на възобновяеми енергийни източници в страната и тази функция на централата може да се окаже критично важна\", пишат от форума и настояват: . КЕВР  да пристъпи с ускорени темпове към отнемане на лиценза на ТЕЦ “Варна“, което предложиха, сезираха КЕВР и продължават да настояват представителите на коалицията „Обединени патриоти“.  Това трябва да бъде последвано от назначаване на особен управител, който да раздели по функционалност двете части на централата – транспортна инфраструктура и енергийна част, а в последствие и активите. Това трябва да бъде съпроводено и с оценката им, което да предхожда решението каква ще бъде новата форма на собственост на централата – държавна или частна, и как ще се процедира от юридическа гледна точка. За нас най-логично би било енергийните активи – тецът и ОРУ да преминат под управление на особения управител, а на по-късен етап и на БЕХ до изясняване на бъдещия нов собственик и ролята на централата в енергийния баланс на държавата. За енергийните специалисти е ясно едно – ролята на ТЕЦ“Варна“ в енергийната система на България трябва да бъде възстановена и грешките от неудачната приватизация компенсирани, се казва в позицията.", "date": "2017.11.08", "title": "Енергиен форум иска спасяване на ТЕЦ \"Варна\""}
{"url": "https://www.24chasa.bg/novini/article/6539918", "text": "Пътник от предната седалка на автомобил е загинал на място след катастрофа с трактор, станала между селата Любен и Мало Крушево. Това съобщи за Радио \"Фокус\" - Пловдив говорителят на ОДМВР - Пловдив.  Водачът на автомобила и друг негов спътник са закарани в болница в тежко състояние. Тежката катастрофа е станала след 18.30 часа. Автомобилът се е ударил отзад в трактор с ремарке. Самоличността на тримата все още не е установена. Трактористът е 59-годишен, не е употребил алкохол.  Причините за катастрофата се изясняват. Извършва се оглед, на място има полицейски служители.", "date": "2017.11.08", "title": "Сблъсък между кола и трактор, един човек е загинал, а други двама са тежко ранени"}
{"url": "https://www.24chasa.bg/novini/article/6539874", "text": "Съгласно двата основополагащи документа за модернизация на въоръжените сили на България до 2020 г. – “Програма за развитие на отбранителните способности на Въоръжените сили на Република България 2020 и за определяне числеността на въоръжените сили”, приета с решение на Народното събрание от 25.11.2015 г., и “План за развитие на Въоръжените сили на Република България до 2020 г.”, приет с постановление на Министерския съвет №382 от 30.12.2015 г. програмен екип на Сухопътни войски (СВ) под ръководството на тогавашния командир на СВ и сегашен началник на отбраната генерал-лейтенант Андрей Боцев разработи проект за нова бойна машина на пехотата. Стана публично известно, че екипът е избрал единна платформа за всички разновидности на машината, бойни и спомагателни, и че предлаганите бройки са 238. Те трябва да са гръбнакът на въоръжението на 3 батальонни бойни групи. За всеобщо учудване през юни 2016 г., когато Народното събрание прие с почти пълно единодушие проектите за модернизация на въоръжените сили, там бяха само проектите за нов боен самолет за ВВС и за многофункционален модулен патрулен кораб за ВМС. Така вместо трите проекта да се движат в пакет, както многократно бе заявявано от висши държавници, Сухопътни войски изведнъж изпаднаха в немилост. А те, както е известно, са “царицата на боя” и с основен принос към мироопазващите мисии под егидата на НАТО и ЕС, с огромен дял към българското участие в съвместните учения и подготовки със страните от НАТО и с решаващо участие по Мисия 3 на Българската армия - помощ на населението при бедствия, аварии и катастрофи. За всички тези мисии те имат нужда от съвременна, високотехнологична и изправна техника, а реално не разполагат с такава. (RFI). Всички те представиха своите възможности да предложат нова бойна машина за българските Сухопътни войски. Компаниите са: американските Textron и General Dynamics European Land Systems, германската Rheinmetall, френската Nexter, италианската Iveco, финландската Patria и израелската Plasan. Междувременно висши чиновници от Института по отбрана се опитаха да променят техническото задание за бойната машина и главно да отпадне изискването тя да е с колесна формула 8х8 в полза на един от кандидатите. Общото тегло на машината “скочи”, а способността да плава беше превърната в опция. След много маневри и многократни отхвърляния на проекта още на етап Съвет по отбрана (след него следват Министерски съвет и Народно събрание), в крайна сметка към ноември 2017 г. изискването е за 198 машини – 100 бойни и 98 спомагателни. Въпросът е дали България може да си позволи да купи по-евтина бойна машина за сметка на изгубени способности, или казано просто три века след английския лорд, дали сме толкова богати, че да купуваме евтино. Ето няколко важни въпроса за избора на нова бойна машина за Сухопътните войски на България, на които трябва да отговорят българските държавници и политици, защото парите, а те ще са поне 1,2 милиарда лева, ще ги дадем ние, българските данъкоплатци. Финансово много по-изгодно е избраната машина да е такава, която е в серийно производство. Така България няма да заплати за изпитанията на машината и за интеграцията на подсистемите и въоръжението, нещо, което отнема време и изисква сериозни финансови средства. Ако изберем съществуваща машина, ще отпадне технологичният риск, който съществува при разработване на чисто нова машина и неизвестните, свързани с нея. Освен това при новите машини винаги съществува риск разработването да се проточи, а българските Сухопътни войски имат нужда от нова машина до 2-3 години, а не след десетилетие. Ако се избере машина, която тепърва ще се създава в България, страната трябва да плати за интеграцията на отделните подсистеми и въоръжението. Явно е, че това ще стане само за един тип подсистема и въоръжение един от вид. Така се ограничава изборът. Големите производители на бойни машини имат вече интегрирани поне по 3-4 варианта за въоръжение, сензори, подсистеми за своите машини. Разходите за поддръжка и ремонт по време на жизнения цикъл са няколко пъти по-големи от разходите за придобиване. Ето защо е добре да има широка база от доставчици на резервни части и ремонтни услуги, включително и в чужбина, с оглед на мисии зад граница. При машина в серийно производство с многобройни чуждестранни клиенти това е налично. При машина, създадена по специфичните изисквания на Българската армия и с неясен експорт, това не е гарантирано. Ограничава се използването на обща складова наличност от резервни части и тяхна размяна при нужда. При оценка на предложенията трябва внимателно да се проследят разходите за поддръжка. Някои фирми предлагат по-ниска цена за придобиване, като скриват част от цената в разходите за поддръжка с идеята, че на тях не се обръща достатъчно внимание. Дори в първоначалния етап на събиране на оферти разходите за поддръжка не бяха включени като изискване. Релефът на България и физико-географските дадености обуславят наличието на реки, езера и водни басейни. В част от годината те съвсем не са плитководни и преодоляването им без плаване е трудно, дори невъзможно. Реките и долините се характеризират също така с бързо повишаване на водното ниво вследствие на дъждовете. Примери за справка – трагедията на река Върбица през 1992 г. и наводненията в Софийско през 2006 г., когато на кмета Бойко Борисов се наложи с плаващ БТР-60ПБ на НС “Жандармерия” да спасява хора от селата по поречието на река Лесновска. Амфибийността обикновено оскъпява стойността на машината с под 1%, но дава много повече способности, от които не би следвало да се отказваме с лека ръка. Всички модерни 8х8 платформи в производство имат и амфибийна версия, която има идентични бойни способности с неплаващия вариант. С излизането на настоящите спецификации България се отказа от тази способност, въпреки че наличната военна доктрина е базирана на изцяло плаваща бронетехника. Съществени са и тактическите предимства на амфибийната машина. Батальонна бойна група с неамфибийни бойни машини изисква тя да бъде придружавана през цялото време от подразделение с мостостовачи и друга инженерна техника за преодоляване на водни препятствия. Всичко това означава само едно - допълнителни разходи и нужда от специализирана понтонна техника. Трябва внимателно да се направи и балансът между цена и способности. Не всички фирми предлагат машини 8x8. И все пак най-основното предимство за страната би било, ако се избере подход, включващ трансфер на технология за местно производство. Местното производство трябва да бъде дефинирано в детайли, защото обещанията на фирмите на този етап са бомбастични. Примери за провален офсет изобилстват даже в новата история на България. Индустриалното сътрудничество би дало по-висока сигурност в критични ситуации, местна логистична поддръжка по всяко време, възможност за автономно развитие и модификация на машините. Осигуряването на местно производство ще даде и тласък на българската военна промишленост, която ще получи не само значителни инвестиции, но и ново ноу - хау и нови експортни възможности. Ако оставим доказаните английски пословици и се обърнем към родните такива: “7 пъти мери, един път режи”. Дано българските политици, от които зависи стартирането на проекта за нова бойна машина за Сухопътни войски, не се поддадат на грубия корпоративен натиск и внимателно преценят всички ползи за страната от една такава сделка. Ако изберат например машина с колесна формула 4х4 и неамфибийна, това решение ще има пагубни последици не само за Сухопътните войски, но най-вече за бюджета на България, защото след време все пак ще трябва да придобием амфибийни машини 8х8, а парите вече ще са изхарчени за машини с ниска ефективност.", "date": "2017.11.08", "title": "Не сме толкова богати, че да купуваме евтино, или още веднъж за новата бойна машина на Сухопътни войски"}
{"url": "https://www.24chasa.bg/novini/article/6539779", "text": "Бум на кредитите над 500 хил. лв. отчита статистиката на БНБ към септември на годишна база. Те са нараснали с почти 70%, като бройката им е стигнала 762, а общата им сума е над 530 млн. лева. Още по-впечатляващото като процентно изменение е нарастването на заемите над 1 млн. лв. Та са скочили със 161%. Бройката им обаче е сравнително малка - 280. Общата им сума възлиза на над 436 млн. лв. При кредитите между 100 000 и 250 000 лева също има нарастване, но то е далеч по- скромно - между 2,2 и 10%. Спад между 6,3 и 13,1 на сто има при заемите от 1000 до 10 000 лева. При депозитите ръст с 11,7% има при тези от половин до един милион, а общата сума е 881,6 млн. лв. Броят на влоговете с този размер расте със 151, или 13,3% за година - до 1283 броя. 2,17 млрд. лв. са депозирани по сметки, в които има от 200 до 500 хил. лв. Това е с 314 млн., или с 16,9% повече в сравнение с миналия септември. Броят на този тип сметки също расте - с 1131 до 7865 броя. 61 са новите депозити с над 1 милион лева в тях, показват още данните. Така общият им брой вече е 775 срещу 714 през миналия септември. Общо в най-големите депозитни сметки се съхраняват 1,9 млрд. лв. Общата сума, която домакинствата са поверили за управление на банки, се е увеличила с 2,57 млрд. лв. до 46,4 млрд. Броят на сметките, в които са разпределени, е намалял - с 422 хил. до 9,95 млн. Най-бързо продължават да се свиват малките депозити до 1000 лв. Те вече са с 6, 45 млн. лв. по-малко. Фирмените също са повече - с 13,5% до 21,1 млрд. лв. Най-голям ръст имат тези над 1 милион - с 15,7% до 11,3 млрд. лв. Общата сума, която граждани и бизнес държат в банки е 67,5 млрд. лв.", "date": "2017.11.08", "title": "Бум на кредитите над 500 000 лева"}
{"url": "https://www.24chasa.bg/novini/article/6539831", "text": "8-и банкомат в София беше нападнат, а от него 2-ма престъпници, видени на място от жена, свиха около 40 хил. лв. в нощта срещу сряда. Машината била монтирана в магазин в столичния кв. “Редута”. За взривяването на банкомата са използвани бутилки със сгъстен газ, както и при предишните случаи. Живеещите в кооперацията, в приземния етаж на която е бил инсталиран банкоматът, чули гръм, а пристигналите на място полицаи установили, че банкоматът на входа на хранителен хипермаркет е бил взривен. Вместо да се бавят и да вземат пачките, бандитите направо задигнали касетите с тях. Свидетелка, която живее наблизо, заяви, че след като е чула трясъка, отворила прозореца и видяла двама души до банкомата. Не е забелязала обаче дали са с маски. “Банкоматът е бил зареден с 60 000 лв. Банката извършва ревизия, за да се установи точният размер на откраднатата сума”, каза главният секретар на МВР Младен Маринов. По-късно се разбра, че са задигнати около 40 хил. лв. За последните три месеца това е осми случай на посегателство срещу банкомат в София. Повечето - 6, са извършени по идентичен начин – с бутилки със сгъстен газ. Общата сума на откраднатите пари е около 300 000 лева. “Взривяването на банкомати беше актуално преди няколко години в Западна Европа. Предполагам, че оттам е заимствано и в България”, посочи Маринов. Той не каза дали става въпрос за една банда, или за няколко, тъй като престъпниците щели да разберат какво знае полицията. “Работим активно както по взривените банкомати, така и по отвличането на Адриан Златков”, каза професионалист №1 в МВР, без да даде подробности. Имали сме и други случаи освен отвличането и взривените банкомати, където сте искали информация. Отнемали са ни повече време, но сме стигали до извършителите”, отвърна на репортерски въпрос Маринов.", "date": "2017.11.08", "title": "Жена видяла двама до взривения банкомат в София, взели  40 бона"}
{"url": "https://www.24chasa.bg/novini/article/6539829", "text": "Президентът Росен Плевнелиев влезе в управата на автомобилния клъстер в сряда след общо събрание на организацията. Плевнелиев ще е човекът, чиято задача ще е да привлече германски производител на автомоли, който да открие завод в България, съобщи изпълнителният директор на клъстера Любомир Станиславов. Той уточни, че бившият президент е бил приет преди две седмици като индивидуален член, а вече е и в УС на “Аутомотив Клъстер България”. В управата са влезли още осем нови членове, които са представители на най-големите автомобилни предприятия в България ( С влизането на Плевнелиев в ръководството на клъстера се цели да се ускори развитието на автомобилната индустрия. Дългосрочната цел е Планира се още догодина да се започнат разговори с немски производители, заяви Станиславов. Той не се обвърза само с идеята за привличане на БМВ за производство на електромобили у нас, защото имало и други немски компании. По неофициална информация това е “Фолксваген”. Присъствието на Плевнелиев при воденето на тези разговори ще бъде ключово, той ще бъде лидер на екипа, каза Станиславов. От клъстера са уверени, че резултатът от разговорите ще е подписване на споразумение с производител за завод. Имало и набелязани места къде да се изгради той. Сред тях са Пловдив, който се превърна в център на автомобилната индустрия, София, която привлича много инвеститори, Видин е важен с местоположението си, в Плевен се установява голям немски инвеститор. Подходящи били и Русе и Стара Загора. Целта е да привлечем инвеститори и да развием нови индустриални зони, обясняват от клъстера. Досега много хора са водили разговори с големи компании, които произвеждат автомобили. Станиславов казва, че може да изброи Затова шефът на клъстера подчерта, че оттук нататък ще се работи професионално и ще се предприемат реални действия. Усилията са насочени не само към завод за автомобили, а към производители на цели агрегати като двигатели и скоростни кутии. Прогнозата на клъстера е, че в следващите 3-4 години заетите в автомобилната индустрия у нас ще се удвоят, което означава още 37 000 работни места. Заради недостига на квалифицирани кадри ще се изгради и тренинг център. От клъстера припомнят, че приходите от компаниите в автомобилната индустрия за миналата година са 2,5 млрд. евро, което е над 4% от БВП. - Идеята за автомобилния клъстер се роди в първите месеци на моя мандат в Червената зала на президентството, когато при мен дойдоха германският гражданин Тийл Трукенмюлер и архитект Любомир Станиславов - един прекрасен млад българин, изключително амбициозен и много полезен за страната. Тогава имаше около 10-12 компании, които заявиха желание да се включат в клъстера. Аз още тогава станах патрон на клъстера. Гордея се, че от днес вече съм избран като почетен член. За жалост, не успях да присъствам лично на събранието. Бидейки патрон на този клъстер, аз реализирах много международни посещения, в които поставях на дневен ред амбицията на България да се позиционира на пътя на автомобилостроенето. - Да, ще ви дам конкретни примери, за да сме наясно какво се е случило в годините на моя мандат. В резутат на това договорихме над 20 нови немски фабрики. Всяка една от тях е реализирана в автомобилостроенето. Например Behr-Hell - инвестиция в София, в индустриална зона “Божурище”, която е на световно ниво. Там работят над 700 човека, инвестирани са стотици милиони. Продължавам: в София - разширението на фабриката на “Фесто” (милиардна немска компания, водеща в областта на автомобилостроенето - компоненти, датчици и роботи). Те имаха мъничка фабрика в България, която се удвои веднъж и след това се удвои още веднъж. По пътя към летището вляво има огромна сграда - там са. “Фесто” в България, вече с хиляди работници, произвежда сензори за абсолютно всички марки немски автомобили, за всички техни модели. Сензорите се произвеждат в България. Също пред очите ми у нас се случи трансформацията на цели региони. Например Смолян, където нямаше нищо - един забравен, за съжаление, прекрасен български град в сърцето на Родопите. При мое посещение в Германия успяхме да договорим инвестиции на фирма “Костал”. Едновременно в Смолян за “Костал” работят 2000 човека. Супермодерна фабрика, в която се произвеждат части от кормилото на “Ауди” и много други марки. И трябва да си даваме сметка, че сигурността на германците и на европейците е поверена на българите, и то точно в Смолян. Защото След което с министър-председателя Бойко Борисов преди 2 месеца открихме двамата още една фабрика на “Костал” в Пазарджик, благодарение на която вече има още 1500 нови работни места. Изключително много се гордея с това, че автомобилният сектор се разпространи из цялата страна. Той не остана единствено и само в София, а се разгърна в много местоположения. Гордея се като президент, че съм допринесъл за това. Изброявам местоположенията, в които сектор автомобилостроене се развива в България. Над 135 компании са вече член на автомобилния клъстер, над 80 фабрики произвеждат автомобилни компоненти. 8 от всеки 10 автомобила, които се движат в Европа, са с части и компоненти, произведени в България. Компютърът на автомобила на френския президент е произведен в България, в “Джонсън Контролс”. Сега са вече “Вистеон”. Спирачките на “Порше” и BMW, да не изреждам. 5 години след като в президентството се роди идеята за клъстера, той вече е дал невероятни резултати. - В София, извън “Берхел”, “Вистеон”, “Фесто”, имаме много други - 20-ина нови фабрики. В Ботевград също имаме много силно присъствие на компании - “Крамер” и други, които произвеждат компоненти и дават работа на хиляди. В Пловдив имаме около 30 компании, които са членове на клъстера. Пазарджик, казах вече. Смолян - също. В Кърджали имаме “Теклас” и други. “Язаки” в зоната на Димитровград, Хасково и Ямбол, където работят 3500 човека. Имаме я компанията и в Сливен, където имаме “Динамо”. В Търговище имаме “Тракия глас”, “Шише джам” и произвеждаме стъкла за автомобилната индустрия. В Русе имаме “Монтюпе”, имаме “Спарки”. Особено много се гордея с една фабрика, която лично аз договарях и открих - на “Витте аутомотив”. Това е супермодерна фабрика в Русе, която произвежда системи за заключване - от “Мерцедес” S класа, през BMW, “Ауди”, “Форд”, включително и за товарните модели на всички реномирани производители. Тоест не само автомобили, но и камиони. Автомобилният сектор в България е основен двигател на растежа. Това е най-бързо растящият промишлен сектор в нашата икономика. И това, което аз чувам от всички тях, на които аз съм патрон, а вече - и почетен член, е, че очакването е в следващите 5 години това да се усвои. Тоест в следващите 5 години ние очакваме още 35 000 работни места в бранша. Аз безкрайно много се гордея с това развитие, което постигнахме изцяло в моя мандат като държавен глава. Във всяко едно мое посещение това беше една от големите теми. Резултатите, виждате, не закъсняват. - Вече беше споменато, че правителството е на последна фаза на договаряне, аз също помагам много за това Високотехнологична фабрика, инвестицията е от Германия. Фирмата се казва “Леони” - немско акционерно дружество, което произвежда кабели за всички видове автомобили и за свързване на сензорите в тях. Това е един огромен проект, и то точно в Северна България. Очакваме в следващите седмици да се даде зелена светлина за тази инвестиция. Точно до моста. И то основно благодарение на арх. Станиславов, който е от Видин. Аз ударих едно рамо, консолидира се държавната земя, подготви се огромна индустриална зона, която кръстихме “Автопарк - България”. Във Видин можем да предоставим много, много сериозен огромен инфраструктурно обезпечен парцел - за огромна фабрика и за комплекс от няколко фабрики в автомобилостроенето. - Да. В мандата си дадох тласък на три динамични сектора за развитието на България - освен автомобилостроенето поставих акцент на аутсорсинга и на информационно-комуникационните технологии. И на трите бях патрон, и на трите съм създател. И съм ги броил, и съм си записвал. В информационни и комуникационни технологии - 18 000 работни места, високоплатени, за млади българи, които останаха и намериха своето бъдеще тук, в България. В сектор аутсорсинг - над 33 000 работни места. Политиците могат да помагат, когато политиката и бизнесът се хванат за ръка, но трябва да има дългосрочен срок. Това не е днес за утре някой да отреже лентата. Това е дългосрочно, трябва да копаеш много, за да стане. - Трябва да мине още време. Ние още не сме готови, но работим за това. Ще Нещо, което Словакия успя да постигне. Ние още не сме там, за съжаление.", "date": "2017.11.08", "title": "Росен Плевнелиев ще привлича световен производител на коли за завод в България"}
{"url": "https://www.24chasa.bg/novini/article/6539936", "text": "Членуващите в НАТО държави приеха в сряда решение да бъдат открити две нови седалища на Алианса в Европа, предава Reuters. „Това е ключово за нашия трансатлантически съюз“, заяви генералният секретар на организация Йенс Столтенберг по време на пресконференция. Според информацията, Германия е съгласна да приеме на своя територия новото командване по въпросите, свързани с логистиката, като това е мотивирано със стратегическото разположение на страната в центъра на Европа. Другият главен щаб, който ще завежда въпроси, свързани с командването на корабите в Атлантическия океан, най-вероятно ще бъде разположен в Испания, Португалия или Франция, но решение относно това все още не е взето. Решението е обосновано със заплахата, която представлява Русия и нейните агресивни действия в Крим. Като друга причина е посочено учението на руските въоръжени сили през септември, провело се в Беларус и включващо според НАТО десетки хиляди войници. Кремъл отрече да има агресивни намерения спрямо Европа и осъди създаването на новите седалища, определяйки ги като опит да се обкръжи Русия.", "date": "2017.11.08", "title": "Страните членки на НАТО приеха решение за откриване на два нови командни центъра"}
{"url": "https://www.24chasa.bg/novini/article/6539777", "text": "Великобритания въвежда нова система за получаване на статут на уседналост за граждани на ЕС след Брекзит. Правителството в Лондон обещава тя да бъде рационализирана, евтина и лесна за ползване, се подчертава в технически документ, изпратен до Еврокомисията в рамките на преговорите за излизане от общността. Британското посолство в София разпространи разяснения относно допълнителните гаранции за гражданите на ЕС и членовете на семействата им. Молбите за пребиваване в Обединеното кралство след Брекзит а служителите, разглеждащи кандидатурите, ще упражняват свобода на действие, когато е уместно. Гражданите на ЕС ще получат и право на обжалване, ако кандидатурата им е неуспешна. С документа британското правителство се ангажира да даде на европейските граждани достатъчно време да кандидатстват през 2-годишен период след Брекзит, за да подадат молба за статут на уседналост. Документите, които кандидатите трябва да осигурят и които дават възможност на работещите по случаите да се свържат с кандидатите за решаване на незначителни проблеми, ще бъдат сведени до минимум. Заявлението Решенията по молбите ще се вземат единствено въз основа на критериите, посочени в споразумението за напускане на ЕС. Ще бъде въведена дигитална, опростена и лесна за използване система за кандидатстване за статут. Няма да се изисква от гражданите на ЕС да имат пълна здравна осигуровка или да предоставят пръстови отпечатъци. За тези, които вече имат документи за постоянно пребиваване, ще бъде създаден още по-опростен и по-евтин процес. Очаква се молби да подадат над 3 млн. жители на страни от ЕС и техните семейства. Според британските власти повечето заявления ще бъдат одобрени. Кандидатите ще трябва да предоставят свидетелство за съдимост. Проверка ще бъде направена и в базите данни за сигурност в Обединеното кралство, за да се опази Великобритания от хора, извършили тежки престъпления. Британската премиерка Тереза Мей пое ангажимент защитата на правата на гражданите на ЕС, живеещи в Обединеното кралство, и на гражданите на Великобритания в Европа да са първият приоритет в преговорите за Брекзит. и обществото ни и ние не искаме да има промяна в резултат на решението ни да напуснем ЕС”, каза министърът по въпросите за Брекзит Дейвид Дейвис. “Знаем, че сред гражданите на ЕС има известно безпокойство относно начина, по който процесът на кандидатстване за уседнал статут ще се промени, така че се надявам, че този документ ще внесе допълнително спокойствие”, коментира вътрешната министърка Амбър Ръд.", "date": "2017.11.08", "title": "Българите ще имат 2 години да поискат  уседналост в Англия"}
{"url": "https://www.24chasa.bg/novini/article/6539828", "text": "“Процесът все още продължава и ние преговаряме с няколко кандидати, не само с един”. Това заяви на въпроса на в. “24 часа” Роман Газдик от пресцентъра на ЧЕЗ - Прага. “24 часа” изпрати запитване по повод публикация в чешкия вестник Hospodarske noviny, че компания “Фючър енерджи” е предложила най-висока цена в процедурата за продажба на активите на ЧЕЗ в България. От централата в Прага уточниха, че няма избран купувач, каквито публикации се появиха в някои български медии. “24 часа” се свърза и със собственика на “Фючър енерджи” Валентин Христов. Той заяви, че преговорите са конфиденциални и не може да потвърди или да отрече, тъй като държи на коректността. Но потвърди, че кандидатства с индийски партньори в процедурата за продажба на разпределителния бизнес на ЧЕЗ в България, както и на останалите ѝ активи - фотоволтаична централа и инсталация за ток от биомаса. Всъщност в момента процедурата е на етап на подобряване на вече подадените оферти. Преди месец в чешките медии се появи информация, че чешката “Енерго-Про”, която е собственост на един от най-богатите хора в държавата - Яромир Тесар, и която държи бизнеса с електроразпределението в Североизточна България, също е подобрила офертата си, предлагайки над 300 млн. евро. На по-ранни запитвания на “24 часа” от ЧЕЗ - Прага заявиха, че е възможно преговорите с кандидатите за покупка на активите в България да приключат по Коледа. Първоначално ЧЕЗ продаваше всичко в пакет, но след появава на кандидат-купувач за неработещата ТЕЦ “Варна” компанията прие офертата. На 31 октомври ЧЕЗ съобщи, че продава централата на българската компания “Сигда”. Тя е собственост на сина и дъщерята на бившия транспортен министър Даниел Папазов.", "date": "2017.11.08", "title": "ЧЕЗ: Преговаряме с всички кандидати, няма избран купувач"}
{"url": "https://www.24chasa.bg/novini/article/6539941", "text": "Следващата седмица Европейската комисия ще излезе с положителен доклад по мониторинговия механизъм за борбата с организираната престъпност и корупцията, така че други държави от ЕС като Холандия и Германия да нямат повече мотиви да спират влизането на България в Шенген. Това стана ясно в сряда в Брюксел след съвместно заседание на българското правителство и ЕК. “Докладът ще е много положителен за България. Аз подкрепям България и Румъния да се присъединят максимално бързо към Шенген”, заяви председателят на комисията Жан-Клод Юнкер на пресконференция с премиера Бойко Борисов след разговорите на комисарите и българските министри. Положителни заключения в докладите за борбата с корупцията бяха поискани от Холандия и Германия, за да подкрепят включването на България и Румъния в шенгенското пространство на ЕС. Двете държави поставиха това политическо условие, въпреки че техническите условия са изпълнени както от София, така и от Букурещ още през 2011-2012 г. Български министри, които са участвали в разговорите между правителството и комисията, потвърдиха, че е било дадено обещание за изключително положителен доклад. Той трябва да бъде приет от колежа на комисарите следващата сряда. “България се намира в една изключително сложна част на Европа и в същото време не консумира сигурност, а я доставя на останалите страни в ЕС”, заяви още Юнкер. Това пък заяви Юнкер по повод възможността еврото да замени лева като валута и България да бъде приета за член на еврозоната. “В речта си за състоянието на съюза казах, че можем да предложим предприсъединителна помощ за всяка държава от ЕС, която не е член на еврозоната, за да бъде приета. България е готова и може да ползва тази помощ”, посочи той. “До края на годината се надявам тази тема да има яснота и да е затворена”, коментира Борисов очакването за включване на България във валутния механизъм ERM II, известен още като чакалнята на еврозоната. Правителството, БНБ и Европейската централна банка работят активно и се надявам скоро да затворим този процес, допълни министър-председателят. Комисията подкрепя напълно политическите приоритети на започващото от 1 януари 2018 г. шестмесечно българско председателство, стана ясно след разговорите на Юнкер и Борисов. “Много харесвам слогана на българското председателство и това ще се докаже по време на българското председателство”, заяви Жан-Клод Юнкер. Той похвали българското правителство, че България се държи като страна-основателка на Европейския съюз, и има много по-европейски позиции от други държави, които са по-стари членки. Членовете на българското правителство и на Европейската комисия позират доволни след вчерашното си съвместно заседание в Брюксел. Приоритетите, които уговориха ЕК и българското председателство, дават заявка за сериозни резултати, коментира пък българската еврокомисарка Мария Габриел. Общата европейска отбрана и сътрудничеството в превъоръжаването между страните от ЕС също ще бъдат един от важните фокуси на българското председателство, заяви министър-председателят Бойко Борисов. По време на българското председателство трябва да бъде направен преглед на това какви въоръжения и техника има в Европа, къде са разположени, които да бъдат подсилени, обясни Борисов. Важна тема по време на българското председателство ще са и отношенията на ЕС с Турция, както и промяната на Дъблинския механизъм и възможността за местене на бежанци от една страна в друга, стана ясно от изявленията на Борисов и Юнкер. “Човек не си избира нито родителите, нито съседите. заяви българският министър-председател. Според Юнкер обаче в момента Турция прави крачка встрани от европейските ценности, а в същото време някои турски политици опитвали да обвинят за това ЕС. Съюзът ще изпълни ангажимента си да осигури 3 плюс 3 млрд. евро на Турция за справяне с бежанската вълна от арабските държави, гарантира Юнкер. “За бежанците трябва всички да сме солидарни. Не можем ние да искаме с нас да са солидарни, но да не сме солидарни с големите държави, когато те имат проблеми с бежанската вълна”, коментира Борисов по повод проектите за релокация на бежанците. България като председател ще трябва да намери общо решение в Съвета на ЕС как точно да се извършва местенето на бежанци, да участват всички държави от съюза и дали да бъдат спирани фондовете на тези, които не приемат бежанци на своя територия. Противници на новите правила са държавите от Вишеградската четворка. Подготовката за българското председателство реално приключи и от днес започваме изпълнението на политическите приоритети. Това обяви след разговорите между българското правителство и ЕК министърката на българското председателство Лиляна Павлова. Според нея комисията е дала висока оценка за подготовката ни. Освен това подкрепила и четирите политически приоритета на българското председателство. “Най-важните теми на следващите шест месеца ще са бъдещето на Европа и изработването на следващата финансова рамка, интеграцията на Западните Балкани, сигурността и стабилността на ЕС и изграждането на цифрова Европа”, обяви Павлова след разговорите. На 17 май в София за първи път от 2003 г. премиерите и президентите на шестте държави от Балканите, които не са членове на ЕС, ще разговарят заедно. Те ще участват в съвет на върха ЕС - Западни Балкани, съобщи председателят на Европейската комисия Жан-Клод Юнкер. Според него България е лидер на региона. По време на българското председателство държавите от подчертаха той и българският премиер Бойко Борисов. Окуражаването на Сърбия, Черна гора, Македония, Албания, Косово и Босна и Херцеговина в преговорите им с ЕС и последващо присъединяване към съюза бяха обявени за един от най-важните приоритети на българското председателство. Най-безболезненото за ЕС решение е - магистрали, жп връзки, енергийни връзки. Със сигурност ще е по-евтино от милиардите, които бяха изсипани във войните на Балканите, заяви Бойко Борисов. “Имаме исторически шанс Великобритания след Брекзит да бъде заменена в ЕС от Балканите”, подчерта още българският министър-председател. Едва ли някоя държава от Западните Балкани ще се присъедини към ЕС до 2019 г., но те трябва да получат много ясна перспектива, подчерта и Юнкер. Председателят на ЕК планира своя балканска обиколка през пролетта догодина. Тя ще започне от Варна. Вероятно Сърбия и Черна гора ще се присъединят към ЕС преди 2025 г., заяви Юнкер. На срещата в София трябва да бъде приета и пътна карта за отпадане на роуминга между държавите на Балканите, обяви Борисов. Вицепремиерът Валери Симеонов бе единственият, който не замина с останалите членове на кабинета на съвместното заседание в Брюксел. Така в тяхно отсъствие той еднолично трябваше да упражнява изпълнителната власт в държавата в рамките на ден. “Не може държавата да се управлява от зам.-министри и директори на дирекции”, възропта в парламента левият юрист Филип Попов.Затова опозицията опита да отложи гледането на бюджета на здравната каса.", "date": "2017.11.08", "title": "Юнкер обеща на Борисов добър доклад за корупцията, за да влезем по-бързо в Шенген (Обзор)"}
{"url": "https://www.24chasa.bg/novini/article/6539834", "text": "Крадецът на 10 картини от хотели в страната бе заловен след сигнал на “24 часа” . Това е Огнян Калапиш, а в ареста заедно с него попаднала и приятелката му Лили Руменова, която му помагала при един от случаите. Калапиш започнал с кражбите на картини през март в хотел в Студентски град в София. Оттам задигнал платно за 10 хил. лева на Димитър Буюклийски. Тя е и най-скъпата открадната картина от началото на годината. До юли мъжът отмъкнал няколко платна от 5 хотела в 3 града. При всички удари действал по един и същ начин. Отивал в хотела и казвал, че търси да наеме стая за конференция. Така успявал да огледа фоайетата и по-големите помещения, които са украсени с произведения на изкуството. Възползвал се от гостоприемството на рецепционистите, които го пускали сам, и задигал картините. Платната криел в голяма чанта, която не будела подозрение, защото Калапиш казвал, че е архитект и в нея носи чертежи. Първият удар на крадеца в провинцията бил в хотел във Велинград през март Оттам отмъкнал една картина. Най-ценната му плячка обаче била от първата му кражба в София. От хотел в столицата задигнал женско тяло, нарисувано от Буюклийски. То е с подчертано кръгли форми, в топли цветове, най-вече нюанси на червеното. Още 2 картини - пейзажи, задигнал и от друг хотел в столицата. От хотела отказаха коментар, потърсени от “24 часа”. Подобен обир има и в Плевен. Оттам взел две платна от търговски център, към който има и хотелска част. Сред откраднатите картини отново има произведение на Димитър Буюклийски. Бандитът има и втора кражба във Велинград, отново на едно платно. Именно в курортния град е заснет най-добре и благодарение на този кадър читател на “24 часа” го разпозна. Той се обади в редакцията, а наш репортер се свърза с полицията и предостави данните на Калапиш и Рангелова. Обикновено Огнян си слагал очила и мека шапка. В спа центъра обаче не ги носел, отишъл и с Лили Там сменил тактиката и казал, че иска да ползва спа центъра. Той обаче не се регистрирал в хотела и така успял да запази самоличността си скрита. След като били заловени, Калапиш направил пълни самопризнания, Лили също. Огнян обаче не казва къде са картините. Знае се само, че негов съсед в блока му в кв. “Лозенец” е скъсал едно от платната, докато се возели в асансьора. Причината - Калапиш го ударил с рамката, държал се грубо и невъзпитано с мъжа. Огнян и Лили са пуснати на свобода срещу гаранция. Любопитното е, че Огнян е брат на Данко Калапиш. Той бе директор на 52-о основно училище “Цанко Церковски”. В едно от междучасията момченце ритна в корема 11-годишната Габриела Искренова, която по-късно почина. В началото се смяташе, че момиченцето е починало от удара. Петорна експертиза обаче доказа, че детето е имало тумор в левия бъбрек, който е причинил смъртта. В деня на ритника детето получило излив на течност от тумора в коремната кухина, което причинило смъртта му.", "date": "2017.11.08", "title": "Хванаха крадеца на картини от хотели след сигнал на “24 часа”"}
{"url": "https://www.24chasa.bg/novini/article/6539841", "text": "“Нашата здравна система акумулира през последните години много негативи. Тя концентрира в себе си и недъзите на нашето общество. Вие сте млади хора, това не трябва да ви разколебава. Вие имате уникалния шанс да промените тази система.” Така президентът Румен Радев се обърна към студентите на Медицинския университет в София. Тържеството за 100-годишнината на Медицинския факултет и университета в препълнената зала 1 на НДК в сряда събра ректори, депутати, преподаватели и студенти. “Силно се надявам, че ще направите така, че да се пресекат всякакви практики, в които на българския пациент да се гледа като на стока. Искам да ви пожелая да върнете доверието в българското здравеопазване”, каза още президентът. За век във висшето училище са се изучили близо 40 000 студенти от над 80 държави. Сред тях много хора на изкуството, общественици, политици и управленци. Това означава, че тук се възпитават млади хора с чувство за отговорност и будна гражданска съвест, каза още Радев и благодари на преподавателите.", "date": "2017.11.08", "title": "Радев към студентите: Върнете доверието в здравеопазването"}
{"url": "https://www.24chasa.bg/novini/article/6539837", "text": "Таванът на плащанията в брой се сваля от 10 хил. на 5000 лв. Това решиха депутатите с промени в едноименния закон. С гласувани текстове в закона за облагане на доходите отпада отстъпката от 5% от данъка при електронно подадена декларация. С промени в Закона за ДДС се въвежда задължение да се подаде заявление за регистрация в 7-дневен срок от датата, на която на основа извършвана дейност се очаква да се достигне годишен оборот от 50 000 лв. Наргилетата ще се облагат с акциз, предвиждат приети промени в Закона за акцизите и данъчните складове. Въвежда се забрана за публикуване на обяви или съобщения в електронен вид, чрез които се предлагат за продажба акцизни стоки без бандерол. Това се прави заради многото случаи на поръчване на тютюн и други заместители през обяви в интернет и доставяни в дома на клиента по куриер. С промени в закона за местните данъци от налог се освобождават електромобилите.", "date": "2017.11.08", "title": "Плащанията в брой - до 5000 лева от догодина"}
{"url": "https://www.24chasa.bg/novini/article/6539157", "text": "Павлина Бонева и Георги Златков са новите творчески директори на рекламната агенция The Smarts. Досегашният творчески директор Богдан Русев се оттегля, защото се мести в село Руен, за да пише книги, да превежда и да отделя повече внимание на семейството си. “Решението да имаме двама криейтив директори - един с дизайнерски и един с копирайтърски профил, е чудесна възможност да постигнем синергия и това да даде по-силен тласък за развитието на творческия ни потенциал”, каза Радослав Бимбалов, управляващ партньор на The Smarts. Преди да влезе в компанията, Павлина Бонева живее 12 години в Германия, където работи за международни рекламни агенции. Георги Златков идва от Havas Sofia.", "date": "2017.11.08", "title": "The Smarts с двама  нови криейтив директори"}
{"url": "https://www.24chasa.bg/novini/article/6539706", "text": "Сърбия и Черна гора ще влязат в състава на Европейския съюз до 2025г., заяви днес в Брюксел председателят на Европейската комисия Жан-Клод Юнкер, съобщи ТАСС, цитиран от БТА.  Аз действително мисля, че тези две страни ще станат членки на ЕС до 2025г., каза той, отговаряйки на въпрос на журналисти. В момента кандидати за присъединяване към ЕС са пет страни - Черна гора, Сърбия, Турция, Албания и Македония.", "date": "2017.11.08", "title": "Юнкер: Сърбия и Черна гора ще влязат в ЕС до 2025 г."}
{"url": "https://www.24chasa.bg/novini/article/6539713", "text": "Близо 10 000 души бяха евакуирани днес в германския град Потсдам заради неизбухнала бомба от Втората световна война, предадоха ДПА и ТАСС. Операцията по обезвреждане на 250-килограмовата американска бомба, открита близо до главната жп гара на Потсдам, доведе до спиране на железопътния и обществения градски транспорт в сутрешния пиков час. Властите отцепиха район в радиус 800 метра около мястото, където беше открита бомбата, предава БТА. В зоната на евакуацията попаднаха сградата на регионалния парламент, училища, клиники, детски ясли, хотел и плувен басейн. След успешното обезвреждане на бомбата хората се върнаха по домовете и работните си места.", "date": "2017.11.08", "title": "Над 10 000 евакуирани в Германия заради бомба от Втората световна война (Видео)"}
{"url": "https://www.24chasa.bg/novini/article/6539621", "text": "Българинът с австралийски паспорт Иван Захариев-Джон Терориста е бил следен от службите по разработка “Кенгуру” още от 2015 г., стана ясно в апелативният спецсъд. Там Джон и адвокатът му Христо Ботев оспорват 4-годишната присъда на 22-годишния младеж. Той е осъден, че м.г. дошъл у нас да се учи да стреля с автомат “Калашников”, след което да се включи към “Ислямска държава” (ИДИЛ). Джон основно стрелял в клуб “Левски” в София и “360 градуса” в пловдивското село Войводино. Младежът влизал и в сайтове, в които имало статии и видеоклипове за терористичните групировки “Джабхат ал Нусра” и ИДИЛ. В съдебната зала се разбра, че Джон се е представял във фейсбук с името Халид Захариев. Пред апелативните магистрати прокуратурата поиска Джон да получи най-суровата присъда от 8 г. за престъплението. Адвокатът му обяви, че клиентът му е бил в Сирия през 2013 г. и контактувал с бойци от Свободната сирийска армия, която не е обявена за терористична организация за разлика от ИДИЛ. Освен това се отрекъл от мюсюлманството през август м.г. Христо Ботев обясни, че м.г. в Пловдив Джон спрял да попита Кристина Георгиева къде наблизо има стрелбище, тъй като е шампионка по стрелба. “Това е все едно да видиш Димитър Бербатов на улицата и да не го питаш нещо за футбол и той да те покани да поритате”, направи паралел между ситуациите юристът. Съдът ще реши делото до месец.", "date": "2017.11.08", "title": "Джон Терориста следен в разработка “Кенгуру”"}
{"url": "https://www.24chasa.bg/novini/article/6539727", "text": "Вашингтон въведе в сряда нови правила, които ще направят по-трудно развиването на американския бизнес в Куба. Ограниченията целят да спрат отварянето на по-активна дипломация на САЩ спрямо островната страна, което започна при предишния американски президент Барак Обама, пише Los Angeles Times. Рестрикциите ще влязат в сила от четвъртък, девети ноември. Според представител на Белия дом, те имат за цел да „насочат икономическата дейност далеч от кубинската армия и сили за сигурност“. Освен всичко се забраняват индивидуалните посещение на американските в Куба, но туристи все още могат да пътуват до там като част от група, предава \"Фокус\". Повече подробности не са предоставени.", "date": "2017.11.08", "title": "Вашингтон ограничи икономическите връзки и пътуванията към Куба"}
{"url": "https://www.24chasa.bg/novini/article/6539747", "text": "Окръжният съд в югозападния полски град Вроцлав осъди днес на 20 години затвор бивш студент по химия в местната политехника по обвинения в тероризъм и изнудване, съобщиха ТАСС и полски медии, цитирани от БТА.  Павел Р. е получил 15 години лишаване от свобода затова че май миналата година е поставил взривно устройство в градски автобус. Отделно младежът бе осъден на 5 години за телефонна заплаха с искане на 120 кг злато в замяна на обезвреждане на поставени от него четири бомби. По записи на камери за видеонаблюдение полицията е установила на 19 май 2016 г. 22-годишният студент се е качил в автобус, изчакал е той да се напълни с хора и е слязъл, оставяйки след себе си пакет. Пътници забелязали безстопанствения предмет и алармирали шофьора. Той спрял превозното средство и изнесъл пакета на тротоара. Скоро след това настъпил слаб взрив, от който пострадала леко една възрастна минувачка. Впоследствие бе установено, че самоделната бомба е била метална тенджера, пълна със селитра и гвоздеи и снабдена с часовников механизъм. След това в града не е имало други експлозии. Павел Р. бе заловен след мащабна следствена и издирвателна операция с участието на стотици полицаи от цялата страна, вкл. следови полицейски кучета от съседна Германия. Произнесената днес присъда не е окончателна и защитата на обвиняемия обяви, че ще я обжалва.", "date": "2017.11.08", "title": "Млад бомбаджия бе осъден на 20 години затвор за тероризъм и изнудване в Полша"}
{"url": "https://www.24chasa.bg/novini/article/6539764", "text": "За кражба на риза и парфюм попадна от вътрешната страна на ареста столичен жандармерист, разследван за злоупотреби с дрога. Той свил стоките от мол в сряда с помощта на съучастници. Георги Попов работел в жандармерията от 4-5 г. Наскоро от “Вътрешна сигурност” - МВР, започнали разработка срещу него. Той попаднал в полезрението им след арест на дилър. Пласьорът признал, че продава наркотици на Попов. Лишен от наркодилъра си и с ниски доходи, жандармеристът влязъл в нов бизнес. Почнал да краде дрехи и парфюми от магазини по моловете. В сряда отново излязъл за удар с братята Даниел и Владислав Вергилови. Те били заловени да крадат мъжка риза с дълги ръкави и парфюм за общо 55 лв. За да ги откраднат, използвали специална джаджа. Тя маха алармата, която се поставя в магазините. Заради нея тримата ще бъдат съдени. Ако не бяха изпозвали “специално техническо средство”, щеше да им се размине, тъй като откраднатото е на стойност под минималната работна заплата, а и тримата са неосъждани. “Има гнили ябълки в МВР и в полицията, но ние ги ловим”, коментира директорът на главна дирекция “Национална полиция” главен комисар Христо Терзийски. Той и заместник вътрешният министър Стефан Балабанов дадоха пример с полицай, заловен в схема за незаконна търговия с дърва. Виждате резултатите от работата на дирекция “Вътрешна сигурност”, посочи Терзийски. Той добави, че нито един случай на униформен престъпник не е бил скрит. Важното е, че има и много честни служители и те са повече, подчерта Терзийски. Той честити професионалния празник на колегите си и им пожела здраве и успехи.", "date": "2017.11.08", "title": "Ченге наркоман краде риза и парфюм в софийски мол"}
{"url": "https://www.24chasa.bg/novini/article/6539794", "text": "Всеки десети българин е взимал заем, за да се лекува. Проучване на Българската академия на науките показва в цифри неравенствата в здравето, предаде    Освен финансовите трудности за достъп до здравеопазване, оказва се, сме и болна нация. Според БАН малко над 60% от българите имат едно или повече заболявания. Най-честите сред тях: високо кръвно налягане, болки в гърба и краката, както и сърдечно-съдови проблеми. Според проучването на БАН даваме за здраве от джоба си повече, отколкото са разходите на Националната здравноосигурителна каса. А и бюджетът на институцията до голяма степен се формира от нашите здравноосигурителни вноски.", "date": "2017.11.08", "title": "Всеки десети българин е взимал заем, за да се лекува"}
{"url": "https://www.24chasa.bg/novini/article/6521806", "text": "За приготвяне на кисело зеле се използват главно късно зрелите сортове, които съдържат по-голям процент захар - Кьосе, Ликоришко бяло, Дъбенско, Маринополско и др. В него се запазват до 90 на сто от съдържащия се в прясното зеле витамин С. За приготвяне на кисело зеле на глави са необходими два пъти повече съдове, в сравнение с приготвянето на нарязаното. Освен това хранителната стойност на зелето на глави запазва ценните вещества и витамини в саламурата. То се използва за приготвяне на чудесни сърмички и други вкусотийки, цяла зима.", "date": "2017.11.08", "title": "Как се прави кисело зеле?"}
{"url": "https://www.24chasa.bg/novini/article/6539845", "text": "Жителите на Загреб от дни се мъчат да се справят с агресивни врани, които нападат хора и домашни любимци, вдигат непоносим шум, от който не може да се спи и разхвърлят боклука от контейнерите. Отчаяните граждани стигнаха до идеята да наемат соколи или ястреби, за да разгонят враните и да решат проблемите им, пише хърватският \"Ютарни лист\", цитиран от БТА.  \"Това е напълно естествено и евтино решение, което би намалило популацията на сивите врани и би върнало равновесието в екосистемата. Не искаме враните да изчезнат, а да се върнат птиците, които те прогониха. Така няма да пострадат животни и това е по-ефикасно от разрушаването на гнездата им, което ги прави агресивни\", каза Гордана Пашанец, заместник председател на Гражданското сдружение Сигет, която задвижи инициативата. Гражданите очакват отговор от соколаря. Според инициаторите те биха му платили около 200 куни /около 25 евро/ и през зимата, преди периода на гнезденето, той на два-три пъти би пускал соколите си и така би прогонил враните. Проблемът е наистина сериозен, за което говори и фактът, че в някои райони жителите на Загреб не отварят прозорците си заради шума, пейките в парковете са замърсени с птичи изпражнения, регистрирани са нападения на врани срещу хора. Най-често са нападани кучетата, има случаи враните да ги скубят, за да откъснат козина за гнездата си. Трудно е да се преброят колко са, но със сигурност на всяко дърво има по две-три гнезда, а на едно дърво са преброени цели 16 гнезда, казват инициаторите.", "date": "2017.11.08", "title": "Стотици врани в Загреб нападат хора и кучета като във филма на Хичкок"}
{"url": "https://www.24chasa.bg/novini/article/6539786", "text": "Фразата “български фашистки окупатор” вече няма да присъства в македонските учебници по история. Това обеща премиерът Зоран Заев пред черногорското радио “Антена М”. Целта на властите в Скопие е да съхранят постигнатите добри отношения със съседите. Заев съобщи, че Македония ще направи исторически компромиси и с България, и с Гърция. “Като казваме “ревизия” на учебниците, трябва да гледаме на това преди всичко като на запазване на приятелството, да не използваме думи като “неприятел”. Такъв например е случаят с България - там (в учебниците - б.р.) стои “български фашистки окупатор” от Втората световна война. Може да бъде само “фашистки окупатор” и да пазим приятелството”, каза Заев. “Същото е и за “Егейска Македония”, която те (гърците - б.р.) наричат “Северна Гърция”. Окей. Това е част от Европа. Да внимаваме с тези неща и думите, които употребяваме”, допълни македонският премиер. ", "date": "2017.11.08", "title": "Махат от македонските учебници “български  фашистки окупатор”"}
{"url": "https://www.24chasa.bg/novini/article/6523150", "text": "Сухите зърнени закуски все повече навлизат в менюто на децата и възрастните, които сутрин бързат за училище, за работа или по задачи. Телевизията ни залива с реклами, които уверяват, че подобно хапване е полезно, вкусно и най-важното - лесно и бързо за приготвяне. И ако последното не подлежи на съмнение, то за полезните качества много от нас се замислят. Наистина ли можем да даваме на децата си зърнени закуски? Какво трябва да разбираме под сухи зърнени закуски?", "date": "2017.11.08", "title": "Полезни ли са зърнените закуски?"}
{"url": "https://www.24chasa.bg/novini/article/6539858", "text": "Червеният депутат Иво Христов, който заяви, че “80% от българите са дебилни и не могат да се подписват”, отказа да подаде оставка. Христов, който е магистър по право и доктор по социология от Пловдивския университет, направи скандалното изказване на среща със симпатизанти в Раднево. То имаше за цел да Мария Захарова от 2 ноември, че Червената армия има основна заслуга за спасяването на българските евреи по време на Втората световна война. Външният министър Екатерина Захариева, президентът Румен Радев, министри, депутати, историци опровергаха през последните дни тезата на говорителката. Скандалът около изказването на Христов гръмна във вторник вечерта. И в сряда сутринта червеният професор бе посрещнат в парламента с искане за оставка. За такава призоваха и стотици във фейсбук. В кулоарите на НС обаче депутатът се извини за думите си, без да говори за оставки. Обясни, че с тях се спекулирало. А БСП го подкрепи. Ето казво казва той в Раднево: “Когато имаш един оскотял, необразован и примирен народ, манипулацията става много лесна”, казва Христов и призовава да се отчете, че “80% от населението са дебилни и не могат да се подписват”. Във видеото професорът обяснява, че основният акцент от изказването на Захарова са посегателствата над паметници на Съветската армия у нас. “Казва, че ако не беше Съветската армия, 50 000 български евреи щяха да бъдат депортирани. Някой съмнява ли се, че щеше да стане така… Или тук ще кажем “Йок!”, “Не” на Гьоринг и на Хитлер?”, пита Христов. Той Вчера, веднага след първия работен звънец за депутатите -  ГЕРБ излезе с декларация от парламентарната трибуна, в която призова БСП или да поиска оставката на Христов, или да го изключи от групата си. “ГЕРБ осъжда остро това изказване на народния представител от БСП г-н Иво Христов, защото то е Преди всичко това изказване е унизително за институцията на Народното събрание”, заяви Тома Биков. Определи го и като “гавра с паметта на онези смели българи, които в най-мрачните и тежки години в световната история намериха сили и кураж да защитят своите съграждани евреи и да ги спасят от лагерите на смъртта”. И припомни, че БСП заради нелепо изказване са поискали който в крайна сметка напусна НС. Да не прилагат двойни стандарти, призоваха управляващите. И президентът Румен Радев да се разграничи от Иво Христов, който е бил в Инициативния му комитет, поиска ГЕРБ. Соцлидерката Корнелия Нинова запази мълчание в пленарната зала, но веднага след декларацията излезе и се затвори в кабинета с ръководството на групата. Привикан бе и самият Иво Христов. В   червеният депутат излезе пред стаята, придружаван от зам.-шефовете на групата Жельо Бойчев и Драгомир Стойнев, и направи кратко изявление. “След появилите се спекулации за мои изказвания поднасям извиненията си на всички, които са засегнати от думите ми”, каза той. Отказа да отговаря на въпроси. От БСП пък обясниха, че ще направят политическа декларация по-късно. После Христов влезе в пленарната зала и седна на мястото си, а много от червените депутати се изредиха да говорят с него. Най-дълго се застояха Стефан Данаилов и Дора Янкова. В на парламентарната трибуна застана зам.-шефът на НС Валери Жаблянов. От изчетената от него декларация стана ясно, че БСП застава зад депутата си и няма да иска оставката му. “Иво Христов поднесе извиненията си. Напомняме, че за далеч по-груби квалификации като “лош материал” и “прости” и подобни по отношение на българите са правени от настоящия премиер, за които извинения не са поднасяни и до този момент”, заяви Жаблянов. “БСП е участвала в историческия подвиг по спасяването на българските евреи чрез своите представители, чрез работническите демонстрации в Коньовица и Ючбунар. И е несъстоятелно да се поставя под съмнение позицията ни, за която са загинали представители на БКП”, се казва още в декларацията на червените. “Изразяваме дълбокото ни безпокойство и несъгласие с опитите политическата дискусия в НС днес да бъде фокусирана непрекъснато върху периоди от историята, които разделят нацията ни”, заяви Жаблянов. Това очевидно било търсено и целенасочено. Като депутати нашата отговорност е да уважаваме историята, а не да я използваме за противопоставяне, допълни социалистът. България изчезва всеки ден, без да разбираме. Изчезва с децата, които заминават на терминал 2.  Това, което обърква съвсем понятията в българската координатна система, е, че нещото, което всъщност трябва да играе ролята на буржоазия, има дебел тъмночервен произход – бившата комунистическа номенклатура, която се разори. Ако пък забележите генеалогията на дечицата на тези хора, ще видите, че те всички са в кресливата градска десница.  По цял свят левите партии държат младежките движения, активните малцинства или мнозинства, ако щете. У нас “лявата партия” се спаружва и се превръща в лимитрофическо образувание около все по-умиращ електорат в буквалния и физическия смисъл на тази дума. И колкото и да е странно, електоралното свиване на БСП е по-скоро медицински, а не социален процес.  Нищо в България не може да се промени коренно, без да се промени нейният геополитически статут. , то затова имате като цяло, без да генерализирам, произвеждате вече няколко активни социално поколения, които се характеризират с 4 основни качества - мързеливи, недисциплинирани, нагли и неграмотни. Поради тази причина вие получавате опасна смес, която е клиентела за какъвто и да било политически и социален режим. Неслучайно в Римската империя такъв тип хора са се наричали с хубавата дума лумпен пролетариат, който иска хляб и зрелища. Тази пасмина е клиентела, която може да бъде управлявана и манипулирана по най-елементарния начин, измислен в историята - не с директно насилие, а с перфидно. Страната ни се намира в най-лошото си състояние от всичките си 137 години независимост,   По-скоро приех в качеството си на експерт, който ще се опита по някакъв начин да повлияе върху процесите вътре в парламентарния живот. Депутатът представлява целия народ и той не е крепостен селянин на парламентарната си група.  Използват се само за евтини гласове и участие в престъпни схеми. Циганите са жертва на целия български преход с неговата античовешка логика. Ако тенденциите в областта на демографията у нас се запазят, през 2040 г. в България ще има 4 млн. цигани, 1,5 млн. турци и 800 хиляди българи. По този начин ще бъде подменен етноцивилизационният код на страната, при това безвъзвратно. Подобен тип социално-икономическа структура подхожда на страна от Третия свят, а не на държава от Европейския съюз.  Един процент от населението владее близо 80% от активите на това изпосталяло, сиромашко общество.", "date": "2017.11.08", "title": "Виж избрано творчество от Иво Христов, който нарече  българите дебили и остана депутат (Обзор)"}
{"url": "https://www.24chasa.bg/novini/article/6539705", "text": "\"Уважавам решението на Николай Петров да подаде оставка\", заяви пред   бившият здравен министър Петър Москов. Петър Москов допълни, че познава бившият здравен министър Николай Петров от много години и не си гради мнението за хората върху единични случаи или факти. Той каза още, че въпреки всичко, което се случва, продължава да цени и да уважава Николай Петров като един от хората, който с действия е показал, че може да има промяна в системата. Петър Москов допълни, че познава новият здравен министър Кирил Ананиев, вярва в професионализма му и му желае успех. \"От бюджета на НЗОК може да се направи само един извод – това е отказ от здравна политика\", коментира Москов. По думите му параметрите на този бюджет противоречат на всеки един писан документ, стратегически, за това накъде, по какъв начин българското здравеопазване трябва да се изравни като структура, като модел на финансиране, като ангажимент на държавата към европейските си аналози.", "date": "2017.11.08", "title": "Петър Москов: Уважавам решението на Николай Петров да подаде оставка"}
{"url": "https://www.24chasa.bg/novini/article/6539664", "text": "Заместник-председателят на ВМРО и български представител в Европейския парламент Ангел Джамбазки внесе сигнал до главния прокурор Сотир Цацаров във връзка с изказването на Лютви Местан в национален ефир, в което председателя на ПП ДОСТ изразява претенции и искане за признаване на турско малцинство в България. Това съобщиха от пресцентъра на партията. В сигнала си заместник-председателят на Патриотите от ВМРО пише, че лидерът на партия ДОСТ нарушава Конституцията на Република България като открито пропагандира за разделение на обществото на религиозен принцип и се опитва да му внуши абсурдната и невярна теза, че всички мюсюлмани в България са етнически турци. Джамбазки изразява своите опасения, че подобно поведение е изключително опасно и застрашава вътрешния мир на страната. Той настоява да бъде извършена обстойна проверка относно дейността и финансирането на ПП ДОСТ, както и за наличие на факти, като например финансиране от чужда държава, установяващи, че партията обслужва чужди държавни интереси, различни от тези на България.", "date": "2017.11.08", "title": "Ангел Джамбазки сезира прокуратурата за ДОСТ и Местан"}
{"url": "https://www.24chasa.bg/novini/article/6539597", "text": "1200 лв. глоба наложи Бургаският районен съд на Петър Рачков за шофиране с отнета книжка. Братът на актьора Димитър Рачков обаче получи само административна санкция, тъй като на основание чл. 78 а от НК съдът го освободи от наказателна отговорност. По същия член от НК само с административно наказание се отърва шведът, изритал камериерка, припомнят запознати. Съдът призна за виновен Петър Рачков за това, че на 18 март т.г. управлявал лек автомобил без книжка. Свидетелството за управление му било отнето за предишно нарушение, извършено през 2014 г. Присъдата на Районен съд Бургас може да бъде обжалвана или протестирана  в 15-дневен срок пред окръжния съд. Рачков най-вероятно ще обжалва, тъй като в съда заяви, че е зле финансово и получава под 500 лв. заплата като диспечер в \"Напоителни системи\". Това е втора глоба за Петър Рачков за същото провинение, след като през май т.г.  бе осъден да плати 1000 лв. и получи забрана да шофира за срок от 6 месеца. Тогава 37-годишният мъж бе привлечен като обвиняем за  шофиране без книжка на 7 февруари, 2017 г. Пред районните магистрати Петър Рачков се призна за виновен и каза, че съжалява. ", "date": "2017.11.08", "title": "Пак глобиха брата на Димитър Рачков, карал с отнета книжка, този път дава 1200 лева"}
{"url": "https://www.24chasa.bg/novini/article/6539695", "text": "Поредния си търговски обект, разположен в мол, откри тази вечер Billa. Изпълнителният директор на Billa България Бойко Сачански преряза лентата на 115-ия за България магазин, разположен в Мол София на булевард \"Александър Стамболийски\". Той заема част от помещението на фалиралия \"Пикадили\", намиращ се на сутерена на търговския комплекс. Малко по-рано същия ден Billa откри своя първи магазин в Кърджали, в най-големия жилищен комплекс на града - \"Възрожденци\". Billa в Мол София е четвъртият поред обект на немската верига, който се намира в търговски център. Преди това бяха открити такива обекти в Сердика Център, Парк Център и в Мега мол в \"Люлин\". Първите два от тези три обекта също бяха разположени на територия, освободена след фалита на \"Пикадили\". Обектът на Billa в Мол София е с основен акцент върху приготвени на място храни, има и кът за хранене, както и по-голямо от обичайното разнообразие от плодове, зеленчуци и меса. Бойко Сачански каза, че концепцията е разработена специално за този тълговски комплекс, който близо две години е без магазин за хранителни стоки.", "date": "2017.11.08", "title": "Billa откри магазин в Мол София"}
{"url": "https://www.24chasa.bg/novini/article/6539083", "text": "Ружа Загорска е с номинация в категорията Media Relations Professional of the Year в ежегодните награди PR People Awards за 2017 г. на авторитетната медия за комуникации PR News. Номинациите са за най-влиятелните професионалсти в пиар сферата. Ружа Загорска е директор на SiteMedia Consultancy и не само е единствената българка, но и единствена от Източна Европа достига до финала на тазгодишното издание на престижните награди. Загорска е в сферата на маркетинга и комуникациите повече от 18 години. Правила е кампании за брандове като Coca-Cola, Nestle, LIDL, Telenor, Microsoft, HP, Hewlett Packard Enterprise, Siemens, Jack Daniel's, Finlandia Vodka, National Geographic, ELLE, Cosmopolitan и други. Тя е член на Управителния съвет на Българската асоциация на пиар агенциите (БАПРА).", "date": "2017.11.08", "title": "Българка е сред най-влиятелните професионалисти в пиара на 2017 PR People Award"}
{"url": "https://www.24chasa.bg/novini/article/6539177", "text": "19 експерти в рекламата и маркетинга влизат в журито на тазгодишното издание на най-престижния рекламен фестивал “Ефи” у нас. Това са Георги Гавазов , управляващ директор на Saatchi & Saatchi, София,Грета Колева, шеф на Proximity Sofia/ BBDO Group,Десислава Проева, която е директор продажби в Би Ти Ви, консултантът Димитър Стаматов, Елица Иванова, маркетинг мениджър на “Загорка”, Зорница Тодорова от New Age Media/Cinema City Bulgaria, Иво Алтънов, шеф на Noble Graphics, Красимир Папазов, изпълнителен директор на Огилви София, също и Красимира Василева Хаджийска, шеф на маркетинга в Нова тв. В журито влизат още Кристина Гроздилова от JTI България, д-р Кристиян Постаджиян от Нов български университет, Марчела Абрашева от “Кантар THC”, Росен Терзиев от BrandWorks | Publicis One,Светлана Проданова от BNI България, Силвия Костова, шеф на маркетинга в Пощенска банка, експертът София Коен, Стоян Михайлов от консултантска фирма “Джънкшън България”, Тошка Иванова, творчески директор в рекламна агенция reforma, и Юлиан Добрев от маркетинговата агенция BluePoint. Победителите в тазгодишното издание на EFFIE® България 2017 ще бъдат обявени на официална церемония на 22 ноември 2017 г.", "date": "2017.11.08", "title": "19 експерти в журито на конкурса “Ефи”"}
{"url": "https://www.24chasa.bg/novini/article/6539101", "text": "Лек автомобил \"Хюндай\" удари и уби на място пешеходец, озовал се по неясни причини в изпреварващата лента на автомагистрала \"Тракия\" на километър 184 в района на чирпанското село Свобода, съобщиха днес от полицията в Стара Загора. Произшествието станало по тъмно към 20,50 часа във вторник, зад волана на южнокорейското возило бил 37-годишният А.Е. - руски гражданин със статут на временно пребиваващ в България чужденец. Проверка на място с техническо средство дала положителна проба на шофьора за наркотично вещество - канабис. Той е задържан за 24 часа, като му е взета кръвна проба за допълнително изследване и анализ. От полицията се затрудняват да установят самоличността на загиналия мъж, който изскочил внезапно върху изпреварващата лента на магистралата. По случая е образувано досъдебно производство. От Пътна полиция в Стара Загора обобщиха, че това е третият случай от началото на годината, в който пешеходец прави смъртоносни разходки по аутобана в региона.", "date": "2017.11.08", "title": "Напушен с канабис руснак уби с лека кола пешеходец на АМ \"Тракия\""}
{"url": "https://www.24chasa.bg/novini/article/6539229", "text": "„Очакваме до средата на ноември в Министерството на регионалното развитие и благоустройството да бъде представена разработваната в момента Стратегия за финансиране на ВиК отрасъла. След това тя ще бъде подложена на обществено обсъждане, като в документа ще бъдат отразени коментари, предложения и становища на всички заинтересовани страни“. Това каза заместник-министърът на регионалното развитие и благоустройството Малина Крумова по БНР.  Крумова уточни, че целта на разработваната с консултантска помощ от Световна банка Стратегия е водоснабдителният и канализационен отрасъл в страната да се финансира по такъв начин, че да бъде той устойчив и самоподдържащ се. „Неговата инфраструктура е тежка и мащабна, дълго време не е била адекватно поддържана и към настоящия момент се нуждае от сериозни инвестиции, както за реконструкция на съществуващата мрежа, така и за по-нататъшното ѝ изграждане, за да се постигне съответствие с изискванията на европейското законодателство“, допълни тя. „Повишаването на цената на водата в някои населени места в страната е съобразено със социалния праг на поносимост, който е установен със Закона за регулиране на ВиК услугите“, подчерта Крумова. Тя изтъкна, че това е неизбежно, тъй като цените не са актуализирани от 2012 г. и вече не отговарят на макроикономическите показатели в страната. Това означава, че ВиК операторите не само не могат да прaвят необходими инвестиции, но и работят на загуба. Крумова увери, че в разработваната от МРРБ Стратегия за финансиране на ВиК отрасъла предвижда да бъде включен механизъм за подпомагане на най-уязвимите групи, които не биха могли да си позволят новата цена на водата. За БНР заместник-министър Крумова коментира още, че се прогнозира ВиК асоциациите в цялата страна в дългосрочен план да станат 28, за да покрият 28-те области в страната. В 21 от тези области вече е налице пълна консолидация на ВиК операторите, а в останалите има частична консолидации, тъй като не всички общини са дали своето съгласие да участват.", "date": "2017.11.08", "title": "Малина Крумова: Разработваме стратегия за финансиране на ВиК сектора"}
{"url": "https://www.24chasa.bg/novini/article/6539260", "text": "По-високи заплати от догодина и повишаване на възрастта за пенсиониране. Това се предвижда в проектобюджета за Държавното обществено осигуряване за 2018 г, който депутатите приеха на първо четене с общо 123 гласа \"За\" и 86 \"против\" и нито един \"въздържал се\". Против гласуваха от парламентарните групи на ДПС и БСП. Предвидено е увеличение на размерът на осигурителната вноска за Фонд \"Пенсии\" с един процентен пункт - 19,8 на сто за родените преди 1 януари 1960 г., при съотношение - 11,02 за сметка на работодателя и 8,78 за сметка на работника, и 14,8 % за лицата, родени след 31 декември 1959 г., съответно при съотношение 8,22/6,58. Размерът на осигурителната вноска за Фонд \"Пенсии за лицата по чл. 69\" се запазва. Увеличава се минималната работна заплата от 460 лв. на 510 лв. Определя се минимален месечен осигурителен доход на самоосигуряващите се лица в размер на 510 лв. С нея се увеличава минималният осигурителен доход за земеделските стопани и тютюнопроизводители от 300 лв. на 480 лв. Запазва се размерът на максималния осигурителен доход за всички осигурени лица - 2600 лв. Повишават се възрастта и осигурителения стаж при пенсиониране за всички категории труд. От 1 януари 2018 г. процентът за всяка година осигурителен стаж в пенсионната формула се увеличава от 1,126 на 1,169 с процент, определен по правилото на чл. 100 от Кодекса за социално осигуряване (КСО) (3,8 на сто). Минималният размер на пенсията за осигурителен стаж и възраст и социалната пенсия за старост се увеличават от 1 юли 2018 г. с 3,8 % (чл. 100 на КСО). Размерът на обезщетението за отглеждане на малко дете от 1 до 2- годишна възраст се увеличава от 340 на 380 лв.", "date": "2017.11.08", "title": "По-високи заплати от догодина и повишаване на възрастта за пенсиониране"}
{"url": "https://www.24chasa.bg/novini/article/6539313", "text": "При две проверки митнически служители на ГКПП \"Лесово\" задържаха контрабандни златни изделия за повече от 60 000 лева, съобщиха от митницата в Бургас. В дрехите на шофьор на товарен автомобил, турски гражданин, са открити 736 грама различни бижута от жълто и бяло злато на стойност около 50 000 лева. Митничарите намират във фабрични кухини и 150 кутии цигари без акцизен бандерол. Срещу нарушителя е образувано досъдебно производство. В дамска чанта на българска гражданка митничарите са открили 154 грама контрабандни златни накити на стойност повече от 10 000 лева. Срещу нея е съставен акт за установяване на административно нарушение.", "date": "2017.11.08", "title": "Златни изделия за повече от 60 000 лева задържаха на ГКПП \"Лесово\""}
{"url": "https://www.24chasa.bg/novini/article/6539345", "text": "\"Обединението прави силата\" е валидно не само в България, а и в Европа. Съединението на ЕС може да ни направи възможно най-силни. За радост голяма част от комисарите най-вече с Юнкер дълги години сме били заедно на европейски съвет\". Това каза премиерът Бойко Борисов на пресконференцията след проведеното съвместно заседание днес на българското правителство и Европейската комисия в Брюксел. Българският премиер дава пресконференция заедно с председателя на Европейската комисия Жан-Клод Юнкер и еврокомисаря по цифрова икономика Мария Габриел.  \"Бих се спрял на няколко теми, които биха прозвучали интересни - Западните Балкани и целия Балкански полуостров. Знаете тежките преговори за Брекзит и това е рядък шанс Балканският полуостров да замести Великобритания в ЕС, защото имаме прекрасна природа, море и тн. Сега е моментът. Дълги години тази тема не беше слагана на масата, сега имаме редкия шанс да представляваме региона и да ги придвижим напред\", каза още премиерът. \"Това, което не е риск за ЕС е инфраструктурата, конкурентноспособността\". \"С отпадането на роуминга ще има възможност за инвестиции, туризъм, по-голям пазар. Виждам рядък шанс и затова съм благодарен, че на 17 май Европейският съвет прие да се срещнем лидерите на Балканите с лидерите на Европейския съвет. Действително е шанс за България и региона да се представим добре\", заяви Борисов.  \"Това е и една от темите за кохезията, присъединяването на Балканите към Европа\". \"Други важни теми са за газовия хъб, енергетиката. Много теми обсъдихме и мисля, че няма нито една тема, по която да имаме спор или проблем, да нямаме синхрон\", каза още премиерът.  \"Аз съм голям радетел за това в сферата на отбраната да се направи ревизия\". \"След като ще харчим милиарди по линия на НАТО, нека да имаме по ясна видимост за оръжия и военно оборудване\", заключи Борисов. \"Човек не си избира съседите, нито родителите. Ние нямаме друга политика и винаги ще настояваме за добросъседство. Не можем да искаме да бъдат солидарни с нас, когато имаме нужда, а ние да не бъдем с други държави от ЕС, когато те имат нужда\", продължи пресконференцията Борисов и добави, че трябва да окажем максимална помощ да опазим всички граници на ЕС. Той добави, че това е нашата политика и смята, че тя е и хуманна, и добронамерена. \"Имаме отлични отношения в момента с всички европейски държави. Не може да се водят войни в целия арабски свят и ние само да сме консуматори на бежанци. Нека бъдем по-твърди. Тези войни трябва да престанат, защото накрая всички идват в Европа и тя плаща\", каза още българският премиер.                                                                                                                                                                                                                                                                                                                        ", "date": "2017.11.08", "title": "Борисов: \"Обединението прави силата\" е валидно не само в България, а и в Европа  (Видео)"}
{"url": "https://www.24chasa.bg/novini/article/6539366", "text": "Конституционният съд на Испания отмени декларацията за независимост на Каталуния, приета едностранно от регионалния парламент в Барселона в края на миналия месец, предава AFP. „Декларацията за независимост от 27 октомври е обявена за противоконституционна и недействителна\", заяви говорителка на съда в изявление, предаде \"Фокус\".", "date": "2017.11.08", "title": "Конституционният съд на Испания отмени независимостта на Каталуня"}
{"url": "https://www.24chasa.bg/novini/article/6539412", "text": "Затворник, който излежава присъда в Бобов дол поиска да излезе предсрочно на свобода. М. Х. от сатовчанското с. Вълкосел изтърпява две присъди от 6 и още 3 месеца за шофиране два пъти в пияно състояние и веднъж без книжка. Постъпил в затвора в края на март и му остават още 1 месец. Той подал молба до съда в Кюстендил за предсрочно условно освобождаване. Посочил като важна причина, че съпругата му чака второ дете с термин 10 ноември, а другото им дете е на 3 г. и той трябва да се грижи за тях. \"Чакат ме 30 кубика дърва, които трябва да нарежа за зимата\", казал пред съда загриженият баща. Магистратите обаче отказаха да го пуснат, защото имал наложени 4 дисциплинарни наказания, едно от които било за употреба на марихуана в затворническото общежитие. \"Тестът, който тогава ми направиха, не е верен. Пия таблетки за сън и от тях се е получила положителния резултат. Исках да ми се направи кръвна проба, но ми отказаха\", оправдал се лишеният от свобода.", "date": "2017.11.08", "title": "Затворник иска предсрочно навън, чака второ дете"}
{"url": "https://www.24chasa.bg/novini/article/6539452", "text": "Европа е част от ДНК-то на България и от първия ден на присъединяването й към ЕС тя се държи като основател на Съюза, докато някои от основателите не винаги се държат като такива. Това каза председателят на ЕК Жан-Клод Юнкер на пресконференция в Брюксел след срещата с премиера Бойко Борисов за приоритетите на Българското председателство и съвместното заседание на кабинета „Борисов 3“ и Колежа на комисарите, предаде „Фокус“. „Проведохме едни плодотворни дискусии по различни въпроси, благодарение и на българския комисар Мария Габриел, която върши неимоверно добра работа тук. България за мен не е нова страна, защото аз бях този, който подписа договора за присъединяване през 2005 година, защото бях председател на Европейския съвет“, отбеляза Юнкер. „Харесва ми мотото на Българското председателство – „Съединението прави силата“. Вярно и трябва да се доказва. И ще се доказва през 6-е месеца на Българското председателство. България ще бъде столицата на Европа през тези 6 месеца и това е уникална възможност за тази толкова красива страна, за прекрасния български народ да докаже, да демонстрира, че българите знаят какво представлява Европа. Защото Европа е част от ДНК-то на България и от първия ден на присъединяването на България към ЕС тя се държи като основател на ЕС, а основателите не винаги се държат като такива“, коментира още Жан-Клод Юнкер. Естественото място на България е в Шенгенското пространство, каза още Юнкер. „Казах това от самото начало - аз съм толкова „за“ за това да се присъединят България и Румъния към Шенгенското пространство“, допълни Юнкер. Що се отнася до еврозоната той посочи, че се възхищава на представянето и на резултатите на България. „България е страна, в която има бюджетен баланс, има много нисък публичен дълг в сравнение с останалите“, посочи още председателят на ЕК. „Имаме страни, които са в еврозоната и са много отвъд цифрите на България. Предложих предсъединителна помощ на онези страни, които са членове на ЕС и искат да се присъединят към еврозоната. Мога да кажа, че България е готова и, ако иска може да прилага тази помощ съвсем свободно“, заяви още Юнкер. По отношение на доклада от механизма за мониторинг, който трябва да излезе следващата седмица, председателят на ЕК изрази надежда, че той ще бъде положителен. „Обсъдихме и политиката в сложния регион, в който България играе основна роля. Моето убеждение е, че ние трябва да запазим открита европейската перспектива за Западните Балкани. Неколкократно съм повтарял, че макар и да не е възможно нови държави да се присъединят към ЕС преди 2019 година, бих искала европейската перспектива да не се разбира като покана, а като континентална необходимост за въпросните страни, които ще посетя тръгвайки от Варна през пролетта на 2018 година. Радваме и идеята на Българското председателство и на министър-председателя Борисов да се организира среща на правителстевните и държавните ръководители на 17 май 2018 в София“, отбеляза още Жан-Клод Юнкер.", "date": "2017.11.08", "title": "Юнкер: Европа е част от ДНК-то на България, мястото ви е в Шенген (Видео)"}
{"url": "https://www.24chasa.bg/novini/article/6539445", "text": "Обвиненията идват от актрисата Кристина Коен, предаде  . Полицията в Лос Анджелис съобщи, че разследва обвиненията в изнасилване срещу британския актьор, модел и музикант Ед Уестуик. Полицейският служител Дрейк Медисън заяви пред АФП, че разследването е започнало, след като актрисата Кристина Коен го обвини в изнасилване във Facebook. Коен твърди, че Уестуик я е изнасилил преди три години в къщата си, малко след като я е срещнал с продуцент. \"Той настоя да остана за вечеря, аз казах, че съм уморена и исках да си тръгна, опитвайки се да се измъкна от това”, разказа тя, разкривайки и още подробности за случката. \"Аз не познавам тази жена и никога не съм насилвал по какъвто и да било начин която и да е жена”, написа след това 30-годишният актьор в Twitter. Това е най-новото обвинение за сексуална злоупотреба в Холивуд, след мащабния скандал с продуцента Харви Уейнстейн в началото на октомври.", "date": "2017.11.08", "title": "Разследват звездата от сериала \"Клюкарката\" Ед Уестуик за изнасилване"}
{"url": "https://www.24chasa.bg/novini/article/6539509", "text": "Днешната среща е изключително важна, още един общ момент, в който заедно ЕК и бъдещото Председателство на България изпълват с конкретика, идеи и действия. Така даваме заявка за резултати. Това каза еврокомисарят Мария Габриел на пресконференция в Брюксел след срещата между премиера Бойко Борисов и председателят на ЕК Жан-Клод Юнкер за приоритетите на Българското председателство и съвместното заседание на кабинета „Борисов 3“ и Колежа на комисарите, предаде репортер на Агенция „Фокус“.  „Това е и духът на комисията „Юнкер“- действията са предхождани от думи, но дават резултати“, заяви тя. „Българското председателство даде много силна заявка, че в центъра е логото - само обединени можем да направим така че бъдещето на Европа да бъде за всеки от нас, на гражданите, на икономиките, на обществата“, посочи Мария Габриел.  \"Изключително важно е, че Българското председателство поставя като акцент и дигитализацията за силна, обединена и цифрова Европа. Искрено вярвам, че бъдещето на Европа е и цифрово, то за нас означава стабилност и сигурност“, обясни еврокомисарят. „Много ясното поставяне на Западните Балкани в дневния ред, благодарение на Българското председателство, е още един щрих към цифровия единен пазар\", каза още Мария Габриел.", "date": "2017.11.08", "title": "Мария Габриел: Българското председателство даде много силна заявка"}
{"url": "https://www.24chasa.bg/novini/article/6539536", "text": "Двайсет и една години \"лишаване от свобода\" при строг режим ще изтърпява Крум Д. /52 г./ от Кубрат - признат за виновен за убийство по особено мъчителен начин и с особена жестокост, и осъден днес от състав на Шуменския окръжен съд. Това съобщиха от пресцентъра на Апелативна прокуратура във Варна. Подсъдимият е предаден на съд с обвинителен акт на Окръжната прокуратура в Шумен само два месеца и половина след тежкото деяние. До присъдата на Шуменския окръжен съд се е стигнало, след като подсъдимият е признал всички факти и обстоятелства в обвинителния акт и е поискал делото срещу него да се гледа при условията на съкратено съдебно следствие. По данни на прокуратурата, на 25 срещу 26 юни 2017 г. в местността \"Смесе\" край Шумен във вилата на Крум Д. възникнал конфликт с неговия колега - 41-годишния Ст.Щ. Домакинът обвинил госта си, че му откраднал пари. Заради изпития алкохол подсъдимият забравил, че малко по-рано във вилата пристигнала дъщеря му, на която дал пари за покупка на автомобил и нанесъл жесток побой на колегата си. Пострадалият бил настигнат на около 50 метра от вилата и Крум продължил да го рита, дори когато спрял да се движи. Смъртта на жертвата е настъпила в резултат на остра дихателна недостатъчност, вследствие на тежката гръдна травма. Съдебномедицинската експертиза е описала , че жертвата е с 11 счупени десни и 10 леви ребра, носни кости и с десетки травми по цялото тяло. Присъдата подлежи на обжалване пред Апелативния съд във Варна.", "date": "2017.11.08", "title": "21 години затвор за мъж от Кубрат, пребил колега до смърт"}
{"url": "https://www.24chasa.bg/novini/article/6539535", "text": "Французин ще бъде съден утре в Патра /Западна Гърция/, тъй като се е опитал да изведе сам от Гърция роднините на своята жена сирийка и да им спести по този начин пътуване по море до Италия с каналджии, предаде АФП. Стефан Пелисие, 42-годишен юрист от Алби /Югозападна Франция/, е женен за Зена, която е от сирийски произход и също е юрист. Тя живее във Франция от 10 години. Семейството има две дъщери, предаде БТА. През август 2015 г. в разгара на мигрантската криза родителите, братът, сестрата и един братовчед на Зена напускат Дамаск, за да се опитат да достигнат до Европа. В Турция те се качват на лодка, на която се намират общо 64 души и която се оказва пробита. Те са спасени от гръцката брегова охрана, която ги отвежда на остров Самос, разказва Пелисие. Накрая семейството достига до Атина и обявява, че планира да предприеме второ опасно пътуване по море с каналджии - от Гърция до Италия. Тогава аз казах стоп, не можем да ги оставим така, споделя Пелисие. Вслушвайки се единствено в \"своя инстинкт и в сърцето си\", той потегля с колата си, за да стигне до тях с ферибот от Анкона в Италия до Петра. Но на следващия ден всички те са задържани, когато потеглят от Патра за Анкона. Сирийците са освободени бързо, но Пелисие е сметнат за каналджия. Един съдия проявява относително разбиране и го освобождава срещу гаранция от 300 евро. Пелисие обаче е съдебно преследван и рискува да получи до 10 години затвор. Престъпниците обаче не сме ние, а сирийският режим, заявява той. Пелисие, който няма да присъства на процеса, ще обърне внимание, че правонарушението за оказване на помощ на чужденци в нередовно положение не се признава в Гърция, когато лицата, на които се оказва помощ, са обект на международна защита. А такъв е сега случаят с всички членове на семейството на неговата съпруга, които в крайна сметка са достигнали до Франция след пътуване през Централна Европа и са получили там убежище за десет години. Освен това той посочва, че е мислел, че в Гърция се прилага същият закон като този във Франция, който освобождава от съдебно преследване членовете на семейството на чужденец в нередовно положение, които му оказват помощ.", "date": "2017.11.08", "title": "Съдят французин в Гърция, опитал да спаси семейството на сирийската си съпруга"}
{"url": "https://www.24chasa.bg/novini/article/6539544", "text": "Полското правителство подтикна гражданите на страната да се множат като зайци, съобщи Асошиейтед прес. Министерството на здравеопазването на Полша, която е сред страните с най-ниска раждаемост в Европа, насочи вниманието към кратко видео, което възхвалява зайците заради голямото им потомство, предава БТА. Във видео в Ютюб се вижда как зайци похапват марули и моркови, докато заек \"разказвач\" разкрива тайната на големите им семейства - физическа активност, здравословен хранителен режим и ниско ниво на стреса. Кратковременната поява на двойка хора на пикник сред природата навежда на мисълта, че романтичната връзка също може да е от полза. На зрителите се препоръчва: \"Ако искате да станете родител, следвайте примера на зайците.\"", "date": "2017.11.08", "title": "Полша към гражданите си: Ако искате да сте родители, следвайте примера на зайците"}
{"url": "https://www.24chasa.bg/novini/article/6539588", "text": "Днес завършихме фазата на подготовката на председателството ни на Съвета на ЕС и започва реалната фаза на изпълнението на всички наши политически ангажименти по приоритетите, които заявихме, коментира пред журналисти в Брюксел министърът за българското председателство на Съвета на ЕС 2018 Лиляна Павлова. , предава БТА. Павлова посочи, че е била дадена много висока оценка на подготовката на България за председателството. Тя отбеляза подкрепата за мотото \"Съединението прави силата\" и подчерта, че то е валидно повече от всякога за Европа, Лиляна Павлова каза, че са четири основните приоритета, очертани от правителството - дебатът за бъдещето на Европа и многогодишната финансова рамка, европейската перспектива и свързаността на Западните Балкани,сигурност и стабилност в Европа, както и темата за единния цифров пазар. Министърът подчерта и че Западните Балкани са важна тема в европейския дневен ред, поставена от България преди няколко месеца и уточни, че тя е била обект и на дискусия както по време на работното заседание, така и на последващите тематични разговори с комисарите. Павлова припомни, че има няколко основни въпроса в тази посока - европейската перспектива на Западните Балкани, като се даде ясна и честна оценка, без фалшиви обещания, сигурността на Западните Балкани, както и свързаността - енергийна, дигитална, пътна, железопътна, въздушна. Павлова уточни, че най-късно на 17 май, на срещата на върха за Западните Балкани в София, ще бъде приета пътната карта за поетапното отпадане на роуминг таксите на държавите от Западните Балкани - нещо, по което започва да се работи отсега, като като даже за някои от страните може да бъде по-скоро. „Беше подкрепено мотото ни „Съединението прави силата“, че то повече от всякога е валидно за Европа. Подкрепата за това, че Западните Балкани са вече важна тема в европейския дневен ред, поставена от България“, заяви Лиляна Павлова. „4 са основните приоритети, които българското правителство очерта и точно толкова бяха подкрепени като едни от най-важните теми, по които ще работим“, обясни министърът и допълни, че приоритетите са дебатът за бъдещето на Европа и бъдещата многогодишна финансова рамка, европейската перспектива и свързаността на Западните Балкани, сигурността и стабилността в Европа и единния цифров пазар. „Специално внимание беше обърнато на темата сигурност и миграция от една страна и на темата с правосъдие и върховенство на закона“, коментира Лиляна Павлова. „Всички очертаха, че безпрецедентно голям е броят на досиетата, законодателството, триалозите и файловете, по които България ще работи“, каза още тя.", "date": "2017.11.08", "title": "Павлова: Свърши подготовката на председателството, започва изпълнението на ангажиментите"}
{"url": "https://www.24chasa.bg/novini/article/6538564", "text": "Федералният Върховен съд на ФРГ постанови в регистрите на службата по вписванията да се добави и трети пол. Съдебното решение е обнародвано на сайта на съдебната институция. Сега парламентът трябва до 31 декември 2018 да приеме поправки в законодателството, за да може в административни документи графата „пол” да не бъде ограничена до два варианта – „мъжки” и „женски” и „третият пол” да бъде официално признат, предаде БГНЕС.  Така Германия ще стане първата европейска държава, която ще дава възможност на граждани да не се определят нито като мъже, нито като жени.", "date": "2017.11.08", "title": "Германия първа в Европа призна третия пол"}
{"url": "https://www.24chasa.bg/novini/article/6538617", "text": "Варненската окръжна прокуратура внесе обвинителния акт срещу шофьор от градския транспорт в морската столица, причинил по непредпазливост смъртта на пътничка. Предстои делото да бъде насрочено за разглеждане във Варненския окръжен съд. Ако бъде признат за виновен, Димитър Димитров може да получи наказание от 2 до 6 години лишаване от свобода, или условна присъда. Инцидентът стана на 4 август 2016 г. Димитър бил на смяна зад волана на една от най-натоварените линии във Варна - на автобус номер 148. Около 11.30 часа спрял на спирка по линията. След като пътниците слезли, затворил вратите и потеглил, за да се включи в движението. При затварянето на трета врата ръката на пострадалата пътничка била притисната и тя паднала на пътното платно. Задното колело притиснало левия крак на падналата жена. Шофьорът автобуса чул виковете на останалите пътници и спрял. След това, за да освободи затиснатия от гумата крак на жената, преместил автобуса с около 30 см назад. Ранената пътничка била отведена в болницата. Наложило се да бъде оперирана няколко пъти. Въпреки усилията на лекарите, ден по-късно жената починала в болницата, като причина за смъртта изготвената по делото съдебномедицинска експертиза сочи полиорганна недостатъчност, вследствие на тежка генерализирана инфекция.", "date": "2017.11.08", "title": "Съдят шофьор на автобус, убил по непредпазливост пътничка във Варна"}
{"url": "https://www.24chasa.bg/novini/article/6538653", "text": "БСП и ДПС ще внесат вот на недоверие към кабинета \"Борисов 3\" след окончателното приемане на бюджета за догодина. За това се договориха представители на двете партии след консултации в парламента. Бюджетът се приема на второ четене обикновено в последните работни дни преди Коледа, след което депутатите излизат във ваканция. Това означава, че вотът ще е или по Коледа, или по-вероятно в началото на следващата година, когато България вече ще е поела европредседателството. И двете сили имаме решения на своите органи на най-високо ниво, че това правителство и водената от него политика е вредно и опасно за страната. Така че парламентарните групи са упълномощени да ползват всички средства, включително вот на недоверие, за сваляне на това правителство от власт, обясни зам.-шефът на червената ПГ Жельо Бойчев. ПГ на ДПС получи задача за демонтаж на това правителство, допълни зам.-шефът й Йордан Цонев. БСП и ДПС са постигнали съгласие, че вот на недоверие заслужава всяка сфера от работата на правителството, но ако бъде внесен такъв за цялостна политика, това щяло да даде възможност на кабинета в следващите 6 месеца да бъде необезпокояван. Другата седмица разговорите продължават, за да се избере темата за вота. БСП предлага той да е за несправяне с борбата с корупцията, но с ДПС са обсъдени още 3 теми - националната сигурност, здравеопазването и демографската политика. Не се притесняваме да дискутираме темата за корупцията, но тя съществува и във всички останали теми, обясни Цонев. Основателна била и темата за националната сигурност. ДПС предложили още 2 теми - провала на демографската политика, която била централна в програмите на всички партии в НС като заплаха за националната сигурност, както и за здравеопазването. Даваме си ясно сметка, че гласовете ни в зала не стигат, за да бъде този вот успешен, затова ще търсим широка подкрепа и в НС, и в обществото, обясни Бойчев.", "date": "2017.11.08", "title": "БСП и ДПС внасят вота след окончателното приемане на бюджета"}
{"url": "https://www.24chasa.bg/novini/article/6538663", "text": "Министър-председателят на Белгия Шарл Мишел отрече, че неговото правителство е в „криза“ заради отстранения каталунски лидер Карлес Пучдемон, предава AFP. „Има политическа криза в Испания, а не в Белгия\", подчерта Мишел пред белгийския парламент, след като фламандските членове на коалиционното му правителство („Новофламандски алианс“) изразиха подкрепата си за Пучдемон, предаде \"Фокус\".", "date": "2017.11.08", "title": "Премиерът на Белгия: Няма правителствена „криза“ в Брюксел заради Пучдемон"}
{"url": "https://www.24chasa.bg/novini/article/6538598", "text": "Група тийнейджъри заснеха собствената си смърт във видео, излъчено на живо във фейсбук, разказва британското издание \"Метро\". Кадрите показва четирима младежи, които се забавляват в кола, докато слушат силна музика. Песента е прекъсната от звуците на изстрели, на които първоначално младежите не реагират. Секунди след това, телефонът пада на земята, а за зрителите остава само да слушат звуците от оръжията.  Така фейсбук приятелите, гледащи видеото, виждат и чуват как полицията в Рио де Жанейро ги разстрелва. Предполага се, че три от момчетата са мъртви, а четвъртият от тях - ранен. Вероятната причина за полицейското нападение е подозрение в разпространение на наркотици.", "date": "2017.11.08", "title": "Видео на живо във фейсбук показа убийството на младежи в колата им. Вижте го"}
{"url": "https://www.24chasa.bg/novini/article/6538675", "text": "Според Кремъл евентуално решение на Киев да скъса дипломатическите отношения с Москва би ощетило интересите на гражданите на двете страни и би станало спънка за уреждане на ситуацията в Югоизточна Украйна. Това заяви днес пред журналисти Дмитрий Песков, прессекретар на руския президент, цитиран от ТАСС. Решението обаче \"безспорно е суверенна работа на Украйна\", добави той. Песков напомни, че Киев \"през последните години е взел доста решения с най-негативни последици за уреждането на конфликта в югоизточните региони от страната\". Говорителят на Кремъл не отговори на въпрос кой би могъл в подобен случай да стане посредник между Москва и Киев, като спомена, че това са \"хипотетични разсъждения\", предава БТА. По-рано медии съобщиха, че в украинския законопроект за реинтеграция на Донбас е внесена поправка, предвиждаща скъсване на дипломатическите отношения с Русия. Но шефът на парламентарната комисия по сигурността Сергий Пашински опроверга това твърдение и заяви, че Върховната рада не е упълномощена да къса дипломатическите отношения с други държави. Депутатът Иван Винник, наречен в медиите автор на поправката, също опроверга публикациите пред телевизия \"112. Украина\" и допълни, че такава поправка \"не може да се появи, защото срокът за подаване на поправки вече е изтекъл\".", "date": "2017.11.08", "title": "Кремъл: Ако Киев скъса отношенията си с Москва, ще ощети хората и в двете държави"}
{"url": "https://www.24chasa.bg/novini/article/6538682", "text": "\"Взривяването на банкомати беше актуално преди няколко години в Западна Европа. Предполагам, че от там е заимствано и в България\", каза главният секретар на МВР Младен Маринов. Той обясни, че не може да посочи дали става въпрос за една банда или няколко, тъй като престъпниците ще разберат какво знае полицията. Работим активно, както по взривените банкомати, така и по отвличането на Адриан Златков, каза професионалист №1 в МВР. Той обясни, че не може да дава подробности и по напредъка за похищението. , отговори Маринов на въпрос на \"24 часа\" за това дали пуснатият Матев може да избяга. \"Мога само да кажа, че е свършена огромна работа по случая с убийството на Георги Игнатов в Борисовата градина\", допълни той. \"Подкрепям напълно синдикатите в исканията им, те са справедливи\", каза Маринов. Подобна теза изказа и зам.-вътрешният министър Стефан Балабанов.", "date": "2017.11.08", "title": "Главсекът на МВР: Бандити са заимствали от Европа взривяването на банкомати"}
{"url": "https://www.24chasa.bg/novini/article/6538688", "text": "Има гнили ябълки в МВР и в полицията, но ние ги ловим. Вчера например бе заловен полицай, опитал да краде яке в мол. Това казаха директорът на главна дирекция \"Национална полиция\" главен комисар Христо Терзийски и заместник вътрешният министър Стефан Балабанов. Друг полицай пък бил заловен в схема за незаконна търговия с дърва.  Виждате резултатите от работата на дирекция \"Вътрешна сигурност\", посочи терзийски. Шефът на полицията добави, че нито един случай на полицай престъпник не е бил скрит.  Важното е, че има и много честни служители и те са повече, завърши полицай №1 в страната.", "date": "2017.11.08", "title": "Полицай №1: Ловим гнилите ябълки в МВР - хванахме униформен да краде яке от мол"}
{"url": "https://www.24chasa.bg/novini/article/6538735", "text": "Депутатите приеха бюджета на Националната здравноосигурителна каса за 2018 г. на първо четене с общо 125 гласа \"За\" и 88 \"против\" и нито един \"въздържал се\". Против гласуваха от парламентарните групи на БСП и ДПС. Бюджетът е подготвен при сега действащата задължителна здравноосигурителна вноска от 8 на сто, като не се предвижда нейната промяна. Здравноосигурителните приходи се предлага да бъдат в размер на 3 818.5 млн. лв. или с 404.7 млн. лв. повече от 2017 г. От общата сума на здравноосигурителните приходи в размер на 3 818.5 млн. лв. за здравноосигурителни вноски сe очаква да постъпят 2 556.3 млн. лв., или 276.6 млн. лв. повече от тези миналата година. И от трансфери за здравно осигуряване от централния бюджет 1 262.2 млн. лв., или с 128.1 млн. лв. повече от трансфера за 2017 г. Парите за болнична медицинска помощ се предвижда да бъдат 1 824.6 млн. лв., или с 367.1 млн. лв. повече от предходната година. В резерва, както и за непредвидени и неотложни разходи, са предвидени 114.6 млн. лв. или с 226.8 млн. лв. по-малко от миналогодишните.", "date": "2017.11.08", "title": "Депутатите приеха бюджета на НЗОК за 2018 г."}
{"url": "https://www.24chasa.bg/novini/article/6538749", "text": "Председателят на Европейската комисия Жан-Клод Юнкер посрещна министър-председателя Бойко Борисов в сградата на Комисията в Брюксел. В „Берлемон“ днес се провежда съвместно заседание на българското правителство с Колегиума на комисарите по повод предстоящото ротационно председателство на България на Съвета на Европейския съюз през първата половина на 2018 г. и подготовката по него. Това съобщиха от пресцентъра на Министерски съвет. Предвижда се двустранната среща между министър-председателя Бойко Борисов и председателя на Европейската комисия Жан-Клод Юнкер, а всеки министър ще проведе и индивидуална среща със съответния еврокомисар хомолог. В рамките на пленарна среща между представителите на българското правителство и комисарите ще бъдат представени приоритетите на България по време на първото ѝ председателство на Съвета на ЕС. Акценти в разговорите ще бъдат темите от европейския дневен ред, които ще бъдат и във фокуса на Българското председателство. След проведените срещи министър-председателят Бойко Борисов и председателят на Европейската комисия Жан-Клод Юнкер ще дадат съвместна пресконференция в 14.15 часа местно време.", "date": "2017.11.08", "title": "Юнкер посрещна Борисов в Брюксел (Видео, снимки)"}
{"url": "https://www.24chasa.bg/novini/article/6538781", "text": "Президентът Румен Радев поздрави полярниците ни за тяхната мотивация, кураж и отдаденост, и връчи националното знаме на ръководителя на 26-ата българска антарктическа експедиция проф. Христо Пимпирев, като пожела то гордо да се вее над полярната ни станция. Българските учени, подкрепени от държавата, осъзнаха още преди десетилетия огромната важност на този континент, посочи Радев в приветствието си към членовете на експедицията на традиционната церемония в Гербовата зала на \"Дондуков\" 2. Базата ни е основана още през 1988 г., а от 1993 г. имаме Български антарктически институт, припомни държавният глава. Правотата им се потвърждава с особена сила днес, защото Антарктика е все по-важна за научни изследвания за разкриване на тайните и на големия потенциал на белия континент. Изследванията, които се правят там, са критично важни днес. Тревожните промени в климата оказват влиянието си в този континент, но това, което става там, се връща обратно като заплаха за цялата планета, посочи президентът Радев. Затова, по думите му, всички тези процеси трябва да се изследват внимателно, задълбочено и да се наблюдават постоянно. България дава своя принос в опазването на бъдещето на планета, каза Радев. Той отбеляза, че научната програма е богата и тази година, ще има важни изследвания за морското равнище, за замръзналата почва, геоложки, сеизмични изследвания. Държавният глава поздрави Българския антарктически институт в лицето на проф. Пимпирев за организацията и подготовката на тези изследвания и на експедициите, за поддръжката и обновяването на базата. Тази година ще има подобрения - фотоволтаични панели, нов генератор. Румен Радев поздрави полярниците ни за много важната, по думите му, успешна международна дейност. Те работят все по-тясно и ефективно с партньорите ни от други държави като Испания, Португалия, Бразилия, Аржентина. Там е бъдещето, никоя държава вече сама не може да организира изследвания от такъв мащаб и това е пътят науката ни да се утвърждава, да се развива и да се интегрира в световните изследвания, посочи Радев. Огромна чест е за нас да получим българския трикольор от президента, заяви в словото си проф. Христо Пимпирев, който припомни, че тази традиция датира още от 1993 г., от която българската база всяка година прави сериозни научни изследвания, още от времето на първия демократично избран президент д-р Желю Желев. Огромно задължение е да работим като българи в тази малка част от България на 13 000 км от тук, в селището ни, където всеки чужденец, който дойде, се чувства като в България, посочи Пимпирев. Ученият благодари на партньорите Испания, Бразилия, Аржентина, Португалия. Проф. Пимпирев покани президента Радев да посети българската база, защото от 12 години български президент или друг висш държавник не е ходил там. Когато президентът ни връчи националния трикольор, това е на кадем, експедициите завършват успешно, каза още Пимпирев. Пред журналисти той посочи, че експедицията тази година включва 23-ма българи, от които 9 логистици, защото научните изследвания трябва да бъдат подсигурени. Ще има и чуждестранни учени, тази година базата ни ще бъде \"световен научен център\", защото ще работим по международни проекти, свързани с проблем, който засяга цялото човечество - глобалните климатични промени, каза ученият. По думите му Антарктида е лакмусът на климата на планетата. Сред чуждите учени са шестима португалци, полярниците ни помагат и на двама турски учени, ще има монголски учен, испанци, както и учен от Великобритания. Полярниците са геоморфолози, глациолози, сеизмолози, геодезисти. В отговор на въпрос Пимпирев каза, че планират посещение на няколко президенти на българската база.", "date": "2017.11.08", "title": "Президентът връчи националното знаме на\n26-ата антарктическа експедиция"}
{"url": "https://www.24chasa.bg/novini/article/6538776", "text": "Всички в НАТО са съгласни, че е необходим силен натиск над Северна Корея, заяви генералният секретар на пакта Йенс Столтенберг. Натискът е пътя към мира, особено ни е необходим икономически натиск, добави той преди началото на двудневната среща на министрите на отбраната от алианса. Столтенберг отбеляза, че в това отношение Русия и Китай имат ключова роля като съседи на Северна Корея, предаде БТА.  Генералният секретар уточни, че утре военните министри от НАТО ще обсъдят мисията в Афганистан и действията срещу терористите от \"Ислямска държава\". Той посочи, че освен САЩ, други държани от алианса и техни партньори са обещали изпращането на допълнителни военни в Афганистан. Няма да възобновяваме бойните действия там, дългосрочната ни цел е местните сили да се грижат за сигурността и установяването на траен мир. Ще продължим финансирането на афганистанските сили за сигурност, посочи Столтенберг. Той съобщи вчера, че се очаква в Афганистан да бъдат изпратени допълнително 3000 военни. Столтенберг добави, че министрите ще обсъдят необходимостта интернет да попадне в обхвата на защитните мерки на алианса. Предвижда се интернет да бъде защитаван по същия начин, както територията и акваторията на държавите от НАТО. Трябва да подобрим изискванията за цивилната инфраструктура в държавите от алианса, така че тя да може да бъде ползвана за военни цели. ЕС, НАТО и частният сектор имат ключова роля, отбеляза Столтенберг.", "date": "2017.11.08", "title": "Всички в НАТО смятат, че над Северна Корея трябва да бъде оказан силен натиск"}
{"url": "https://www.24chasa.bg/novini/article/6538421", "text": "Петима души загинаха и четирима бяха ранени днес при експлозия във фабрика в северозападния турски окръг Бурса, съобщи валията на Бурса Изеттин Кючук, цитиран от турската телевизия НТВ и БТА.  Пострадалите при експлозията са приети в болница. Експлозията стана тази сутрин в парен котел във фабриката за бои за текстил в град Гюрсу. Все още не са известни причините за взрива. Част от фабриката се е срутила. При експлозията са се разтърсили сградите наоколо, което е предизвикало паника сред гражданите. Нанесени са били щети на зданията и паркираните автомобили в района. Кметът на град Гюрсу Мустафа Ъшък посочи, че сутринта във фабриката са работили девет души и е възможно в сградата да е имало клиенти.", "date": "2017.11.08", "title": "Експлозия във фабрика в Бурса, петима загинали (Обновена)"}
{"url": "https://www.24chasa.bg/novini/article/6538772", "text": "Признаването на българското малцинство в Албания представлява \"геноцид на македонците\" в тази страна, в която \"никога не е имало и няма българи\", заяви Васил Стерьовски, генерален секретар на партията на албанските македонци Македонски алианс за европейска интеграция, предаде агенция МИА. В интервю за тиранската телевизия Тема Стерьовски каза, че в Албания реално има македонско малцинство, а българското малцинство е \"изкуствено създадено\", предаде БТА. \"Това е стара стратегия за Санстефанска България, за Велика България. Признаването на българското малцинство от албанската държава представлява геноцид на македонците в тази страна и противоречи на националните интереси на Албания\", заяви Стерьовски. По неговите думи, българите с години се опитват \"изкуствено да докажат съществуването на българско малцинство в Албания, Косово и Гърция с цел да обградят Македония с българско малцинство и да докажат, че не съществува македонска нация\".", "date": "2017.11.08", "title": "Албански македонец: Признаването на българско малцинство е \"геноцид на македонците\""}
{"url": "https://www.24chasa.bg/novini/article/6538889", "text": "Общото събрание на СГС реши да предложи на Съдийската колегия на ВСС да избере съдия Величка Цанова за председател на Софийски градски съд. Това съобщиха от съда. От 75 присъстващи съдии 61 са подкрепили Цанова, 14 се въздържаха. Кандидатурата й бе издигната от 43-ма съдии.                                                                                                                                                                                                                                                                                                                       ", "date": "2017.11.08", "title": "СГС предлага на Съдийската колегия на ВСС Величка Цанова за председател на съда"}
{"url": "https://www.24chasa.bg/novini/article/6538879", "text": "С колко ще се увеличат основните заплати на полицаите ще стане ясно, когато в парламента мине гласуването на бюджета, тъй като 55 млн. лв. не са окончателната цифра. Това обясни пред медиите зам.-министърът на вътрешните работи Стефан Балабанов и допълни, че тази цифра може да се промени надолу или нагоре, като това зависело от политическата воля, предаде БТА.  \"Синдикатите единодушно изразиха задоволството си от това, което политическото ръководство е направило за тях през този шестмесечен период\", каза още Балабанов. Той обясни, че това са казали синдикалните организации вчера, когато е била обсъдена рамката на новия колективен трудов договор в МВР. Балабанов допълни, че в раздел синдикална дейност каквото е било предложено от синдикатите е било одобрено от политическото ръководство. Той определи исканията на синдикатите като справедливи и допълни, че политическото ръководство ще се стреми да ги удовлетвори. Балабанов обяви още, че през април се очаква МВР да получи още 300 нови автомобила. Главният секретар Младен Маринов коментира, че исканията на синдикатите са напълно основателни. По думите му, един полицай, за да защитава обществото, първо трябва да има сигурност за себе си. Той призна, че в определени направления в МВР има проблеми, които обаче не са от днес и са се натрупвали с времето, но се решават спрямо възможностите на държавата. Маринов обяви, че предстои полицаите да се оборудват със средства за лична защита. Той допълни, че до европредседателството полицията трябва да се оборудва по-добре. За поредният разбит банкомат в София главният секретар каза, че не се знае каква е открадната сума и че активно се разследва случая. По думите му западноевропейските страни са имали такъв проблеми преди години и явно оттам е почерпен опит. Маринов отказа да потвърди дали става дума за една група, която разбива банкомати или са няколко. Политическото и професионалното ръководство на МВР днес честитиха на служителите на МВР професионалния празник на българската полиция на тържествена церемония пред ГД \"Национална полиция\".", "date": "2017.11.08", "title": "Стефан Балабанов: Заплатите на полицаите зависят от политическата воля"}
{"url": "https://www.24chasa.bg/novini/article/6538113", "text": "Банкомат е бил взривен в столичния квартал \"Редута\". Сигналът е подаден пет минути преди 5 сутринта. От МВР съобщиха за \"24 часа\", че са задигнати 60 000 лева. Живеещите в кооперация чули гръм, а пристигналите на място полицаи установили, че банкоматът на входа на хранителен хипермаркет е бил взривен. По неофициална информация е използван сгъстен въздух. Откраднати са касетите с пари в банкомата. Хора от кооперацията са видели извършителите, допълват от пресцентъра на МВР.", "date": "2017.11.08", "title": "Взривиха банкомат в столичния квартал \"Редута\", задигнаха 60 000 лева"}
{"url": "https://www.24chasa.bg/novini/article/6538111", "text": "За днес  е насрочено съдебно заседание по искане за условно предсрочно освобождаване от Йосиф Йосифов - Йоско, осъден за катастрофата край \"Бояна\" през 2011 г., при която загинаха двама души, съобщават от пресцентъра на Софийски градски съд. Йосиф Йосифов-Йоско има 6-годишна присъда за убийство на двама души в катастрофа в кв.\"Бояна\" в столицата, станала рано сутринта на 2 март 2011 г. Тогава загинаха двама мъже - на 31 и 53 години. Експертиза показа, че при катастрофата Йоско е бил с 2,6 промила алкохол в кръвта. Той също пострада тежко и бе прикован на инвалидна количка, но почти година след инцидента, скандални кадри показаха Йоско изправен на крака.  Йосифов не веднъж е искал присъдата му да бъде прекъсната, като му е отказвано всеки път. Последният случай е от 2015 година, когато умира баща му.", "date": "2017.11.08", "title": "Убиецът Йоско иска предсрочно освобождаване"}
{"url": "https://www.24chasa.bg/novini/article/6538119", "text": "Турция и Иран в най-скоро време ще предприемат планираната съвместна операция срещу бойците от Кюрдската работническа партия (ПКК) в планината Кандил, съобщават турски вестници днес, цитирани от БТА. \"Турция и Иран ще ударят заедно. Готови са плановете за Кандил\", пише по темата в заглавие в. \"Акшам\". Турция и Иран се договориха по всички въпроси, свързани с операция в Кандил. На фона на продължаващите операции на турските сили за сигурност срещу кюрдски бойци в Ирак и Сирия, се засилва и сътрудничеството на Турция със страните от региона, отбелязва в. \"Миллиет\". Изданието припомня заплахата на турския президент Реджеп Тайип Ердоган към терористите, отправена наскоро, че турските сили за сигурност \"може да нахлуят внезапно някоя нощ\". Вестникът констатира, че изглежда антитерористичните операции на турските сили за сигурност няма да бъдат прекратени през зимата, а сред основните им цели е планината Кандил, която е \"свърталище\" на терористите от ПКК. \"Миллиет\" напомня още, че бойците от ПКК имат бази в планината Кандил, която се намира на територията на Ирак и Иран. Вестникът пише, че след \"незаконния\" референдум за независимост на Иракски Кюрдистан Иран промени стратегията си по отношение на кюрдските бойци (в частност - към иранския клон на ПКК - Пейжак) и се договори с Турция за съвместни действия срещу терористите. Анкара и Техеран се разбраха по всички точки от плана за съвместна борба срещу ПКК в Кандил. В момента се уточнява само кога ще бъде най-подходящото време за стартиране на съвместната офанзива, информира \"Миллиет\". Ключова среща между турския премиер Бинали Йълдъръм и вицепрезидента на САЩ Майк Пенс е била отложена от 7 за 9 ноември, съобщиха вчера турски официални представители, след като самолетът на Йълдъръм излетя от Анкара за САЩ, пише в. \"Хюриет\". Срещата, на която се очаква да бъдат обсъдени много проблеми, първоначално е била планирана за 8 ноември. От офиса на Пенс обаче е било отправено запитване към Йълдъръм на 6 ноември дали е възможно срещата да се състои на 7 ноември, тъй като президентът Доналд Тръмп, който е на обиколка в Азия, е помолил Пенс да присъства на церемонията в памет на жертвите от стрелбата в Тексас. Йълдъръм се е съгласил и е променил програмата си, заради което замина вчера сутринта за САЩ с цел да се срещне по-късно през деня с Пенс. Сутринта на 7 ноември обаче (малко преди самолетът на Йълдъръм да излети) от офиса на Пенс е била отправена нова молба с искане срещата с турския премиер да се състои след церемонията в Тексас. Впоследствие Йълдъръм и Пенс са се договорили за среща в Белия дом в сутрешните часове (местно време) на 9 ноември, пише \"Хюриет\". Отношенията между Турция и САЩ в последно време се влошиха заради редица разногласия, включително заради арести на служители от американските дипломатически мисии в Турция, заради подкрепата на САЩ за сирийските кюрди, както и по повод това, че САЩ не предават на Турция живеещия в щата Пенсилвания мюсюлмански проповедник Фетхуллах Гюлен, който според турските власти стои зад миналогодишния опит за преврат.", "date": "2017.11.08", "title": "Турция и Иран предприемат скоро съвместна операция срещу бойците от ПКК в Кандил"}
{"url": "https://www.24chasa.bg/novini/article/6538129", "text": "Червеният депутат Иво Христов да подаде оставка \". Това поиска ГЕРБ с декларация от парламентарната трибуна. В нея управляващите призовават БСП или да поиска оставката на Христов или да го изключи от парламентарната си група. \"ГЕРБ осъжда остро това изказване на народния представител от БСП господин Иво Христов, защото то е символ на безродие и презрение към българския народ. Преди всичко това изказване е унизително за институцията на Народното събрание. Изказването на Иво Христов е гавра с паметта на онези смели българи, които в най-мрачните и тежки години в световната история, намериха сили и кураж да защитят своите съграждани евреи и да ги спасят от лагерите на смъртта\", заяви Тома Биков. И припомни, че заради нелепо изказване БСП са поискали оставката на Антон Тодоров от ГЕРБ, след което ги призова да не прилагат двойни стандарти. ГЕРБ поиска още президентът Румен Радев също да се разграничи от Иво Христов, който е бил в Инициативния му комитет. Соцлидерката Корнелия Нинова запази мълчание в пленарната зала, но в момента се е затворила с ръководството на групата и Христов. Очаквайте подробности.", "date": "2017.11.08", "title": "ГЕРБ поиска оставката на Иво Христов, нарекъл българите \"дебили\""}
{"url": "https://www.24chasa.bg/novini/article/6538151", "text": "Кметът на Ню Йорк, демократът Бил де Блазио, спечели втори 4-годишен мандат. Той е получил 64,7 % от гласовете, според неофициалните резултати от избирателната комисия на града. Представителката на републиканците Никол Малиотакис получава почти 30 на сто, съобщава  .  Победата на 56-годишния де Блазио бе очаквана. През втория си мандат той обещава да увеличи инвестициите в детски ясли и достъпни жилища, да оборудва с камери всички полицаи и да се пребори за повече пари за подобряване на метрото. На местните избори в САЩ демократите взеха още две важни победи - в щатите Вирджиния и Ню Джърси.", "date": "2017.11.08", "title": "Бил де Блазио спечели втори мандат като кмет на Ню Йорк"}
{"url": "https://www.24chasa.bg/novini/article/6538152", "text": "Разпространението е забранено без съгласието на един от родителите Италиански съд забрани публикацията на снимки на деца на Facebook, ако единият от родителите не е съгласен, предаде  . От социалната мрежа трябва да бъдат свалени и стари снимки в случай, че единият родител забрани публикуване. Италианските власти предупреждават, че дори и да изглежда невинно, показването на детски снимки крие рискове. Изображенията с деца може да бъдат използвани от педофилски сайтове или да дадат информация на недоброжелатели. Решението на съда бе взето, след като разведен баща спечели дело срещу майката заради публикуване на снимки на детето им.", "date": "2017.11.08", "title": "Италия забрани публикуването на детски снимки във фейсбук"}
{"url": "https://www.24chasa.bg/novini/article/6538180", "text": "Нови детайли от разследването на масовото убийство в Тексас, при което загинаха 26 души. От полицейския доклад става ясно, че извършителят Девин Кели е избягал от психиатрична клиника през 2012 г., предаде  . На служителите от полицията в Ел Пасо, които задържали Кели преди пет години, било казано, че той представлява заплаха за самия себе си и за другите. В доклада се посочва, че масовият убиец бил изпратен в клиника, след като отправил заплахи към командирите му във военновъздушните сили и опитал да открадне оръжие. Оттам вече признаха, че са   Така той минал проверката за чисто минало и купил автомата.", "date": "2017.11.08", "title": "Масовият убиец от Тексас избягал от психиатрична клиника"}
{"url": "https://www.24chasa.bg/novini/article/6538188", "text": "Поднасям извиненията си на всички, които са засегнати от думите ми. Това заяви депутатът от БСП Иво Христов в кулоарите на парламента. Скандалът около него се разрази заради  Червеният депутат обясни, че прави извинението си след появили се \"спекулации\" за негови думи. По-рано днес , или да му поиска оставката. Това предизвика спешно заседание на соцлидерката Корнелия Нинова и ръководството на червената група, на което бе привикан и Христов. След кратък разговор той излезе и се извини за думите си. От БСП пък обясниха, че ще направят политическа декларация в пленарната зала.", "date": "2017.11.08", "title": "Иво Христов се извини за \"дебили\""}
{"url": "https://www.24chasa.bg/novini/article/6538209", "text": "Много пожарни са паркирани пред мола на бул. \"Черни връх\" в София. От МВР съобщиха за \"24 часа\", че се провежда рутинно учение.                                                                                                                                                                                                                                                                                                                       ", "date": "2017.11.08", "title": "Много пожарни пред мола на \"Черни връх\" в София заради учение (Снимки)"}
{"url": "https://www.24chasa.bg/novini/article/6538213", "text": "Парламентът гласува на първо четене промени в Закона за данък върху добавената стойност, предаде „Фокус”. Предвижданите промени допълват разпоредбата за регистрация, с която данъчно задължените лица се задължават да подадат заявление за регистрация в 7-дневен срок от датата, на която въз основа на обема и характера на извършваната дейност, могат да направят обосновано предположение, че ще достигнат облагаем оборот от 50 000 лв. или повече в рамките на текущия и следващия месец. Според вносителите от Министерски съвет предложението има за цел да противодейства на лицата, които избягват регистрация по ЗДДС при извършване на облагаема дейност за определен период от годината. Предлага се в случаите на прекратяване на юридическо лице без ликвидация, или на неперсонифицирано дружество, или на осигурителна каса, данъчно задължените лица да бъдат дерегистрирани по закона служебно от органите по приходите. Предлагат се и изменения, свързани с облекчаване и оптимизиране на процеса на деклариране, съгласно които, освен в изрично предвидени в закона случаи, отпада възможността за подаването на справка- декларацията, VIES-декларацията и отчетните регистри на хартиен носител и на технически носител. Подаването ще става по електронен път при условията и по реда на Данъчно-осигурителния процесуален кодекс. Прецизира се разпоредбата, предвиждаща обезпечение при доставки на течни горива, като при определени обстоятелства отпада задължението за предоставяне на обезпечения от крайните потребители – лица, които не търгуват, а само пряко потребяват течни горива. Предвижда се принудителната административна мярка „запечатване на обект за срок до един месец“ да може да се прилага и към трето лице, когато към момента на запечатване обектът или обектите се стопанисват от това трето лице, ако то е знаело или е могло да знае, че е започната процедура по запечатване. В преходните и заключителни разпоредби на законопроекта се предлагат промени в Закона за ограничаване на плащанията в брой, с които да се намали прага за ограничаване на плащанията в брой от 10 000 лв. на 5 000 лв. Според вносителите предложеният праг е в съответствие с наложилата се практика в другите държави членки на Европейския съюз, където прагът за плащанията в брой е в диапазон от 2 000 до 3 000 евро.", "date": "2017.11.08", "title": "Парламентът реши да намали прага на плащанията в брой на 5 000 лв."}
{"url": "https://www.24chasa.bg/novini/article/6538233", "text": "Генералният секретар на НАТО Йенс Столтенберг отхвърли твърденията, съгласно които Алиансът планира изграждането на военна база в Черна гора, като същевременно допълни, че в балканската страна ще има активност на Алианса с оглед на това, че тя е член на западния отбранителен съюз, съобщава белградското електронно издание Kurir. „Няма никакви планове за база на НАТО, но със сигурност ще бъдат развити дейности с оглед на това, че Черна гора е съюзник в Алианса“, обясни норвежкият политик в рамките на пресконференция, предаде \"Фокус\". Съгласно думите му, в Черна гора „няма да има дейности на НАТО, бази на НАТО или съоръжения на НАТО\", ако за това не бъде получено съгласието на правителството в Подгорица. „Така е при всички съюзници на НАТО“, подчерта Столтенберг. „Поради тази причина НАТО присъства само по начина, по който страната приеме, а понякога Алиансът осигурява финансиране на инфраструктурата. Това аз не наричам база на НАТО, а дейност на НАТО“, обясни генералният секретар на военната организация на Запада. По-рано медии разпространиха информация, че в близко бъдеще НАТО планира изграждането на две военни бази на територията на Черна гора.", "date": "2017.11.08", "title": "Йенс Столтенберг: НАТО не планира изграждането на военна база в Черна гора"}
{"url": "https://www.24chasa.bg/novini/article/6538214", "text": "Шейсет и девет годишна силистренка е станала жертва на телефонни измамници, съобщиха от ОД на МВР. Тя получила телефонно обаждане с искане за пари за лечение на близък. Жената не се поддала. Последвали заплахи за саморазправа. После с нея се свързал мъж, който се представил за полицейски служител. Той обяснил, че е наясно със случилото се и в момента се провежда полицейска операция за неутрализиране на телефонни измамници. Поискал съдействие. Следвайки инструкциите му, жената хвърлила от терасата 4000 лева. По случая е образувано досъдебно производство.", "date": "2017.11.08", "title": "69-годишна хвърли през терасата 4000 лв. на ало измамници в Силистра"}
{"url": "https://www.24chasa.bg/novini/article/6538204", "text": "Законопроект за изменение на Закона за устройството на територията предвижда намаляване броя на документите на хартиен носител, които гражданите и бизнесът да представят пред Дирекцията за национален строителен контрол. Вече няма да бъде изисквано удостоверение за признаване на придобито висше образование в чужбина, издавано от Националния център за информация и документация, при кандидатстване за получаване на удостоверение за извършване на оценка на съответствието на инвестиционните проекти и упражняване на строителен надзор. Това съобщиха от пресцентъра на Министерството на регионалното развитие и благоустройството. Чрез промените в нормативния документ се цели облекчаване на административните процедури и намаляване административната тежест, като това ще помогне на заинтересованите лица да спестят време и средства. Предложенията за промяна в Закона за устройство на територията и мотивите към тях са публикувани на интернет страницата на Министерството на регионалното развитие и благоустройството в секция „Проекти на нормативни актове“, на сайта на Дирекцията за национален строителен контрол и на Портала за обществени консултации.", "date": "2017.11.08", "title": "Изменения в Закона за устройството на територията ще намалят бумащината"}
{"url": "https://www.24chasa.bg/novini/article/6538296", "text": "Размерът на средния осигурителен доход за страната за септември 2017 г. е 826,37 лв. Средномесечният осигурителен доход за страната за периода от 01.10.2016 г. до 30.09.2017 г. е 806,77 лв., съобщиха от пресцентъра на Националния осигурителен институт /НОИ/. Определеният средномесечен осигурителен доход за страната за този период служи при изчисляване размерите на новоотпуснатите пенсии през октомври 2017 г., уточниха от НОИ.", "date": "2017.11.08", "title": "Средният осигурителен доход за септември е 826,37 лв."}
{"url": "https://www.24chasa.bg/novini/article/6538322", "text": "С електрически радиатори се обзаведе по спешност Народното събрание. Причината е авария с парното на сградата и очакваното застудяване на времето. От миналата седмица парламентът е без парно заради запушени тръби на отоплителната система. Сградата е стара и е трудно да се открие къде точно е аварията, а и старите тръби трябва да се подменят изцяло, което е сложно и не е ясно кога ще се случи във времето, обясниха от администрацията. Тепърва ще се установява къде е течът и дали ще може да се отстрани без копаене. След оплаквания на депутати от студа се наложило да се купуват спешно радиатори. Такива бяха внесени днес в стаите на някои от парламентарните групи. Особено студено е в кулоарите на парламента. От ръководството на НС бяха помислили и за журналистите и доставиха два радиатора и в техния кът в кулоарите.", "date": "2017.11.08", "title": "Парламентът мина на радиатори"}
{"url": "https://www.24chasa.bg/novini/article/6538330", "text": "Започва ремонта в началото на автомагистрала \"Черно море\", съобщиха от АПИ. От днес до 15 декември движението от Варна до кръстовището за кв. \"Аспарухово\" на първокласния път I-9 Варна - Бургас ще се осъществява двупосочно в платното за Варна. Временната организация е за ремонт на платното за Бургас. Предвидено е подмяна на асфалтовата настилка, ремонт на бордюри, подобряване на отводняването на пътя, полагане на хоризонтална маркировка и нови пътни знаци. През 2018 г., със стартирането на строителния сезон, ще се ремонтира и платното за Варна. Изпълнител на ремонтните дейности е пътноподдържащото дружество в област Варна ДЗЗД \"ПОНТ\", с което АПИ има 4-годишен договор по ЗОП.", "date": "2017.11.08", "title": "Започва ремонт на магистрала \"Черно море\""}
{"url": "https://www.24chasa.bg/novini/article/6538368", "text": "Астронавтът Ричард Гордън от мисията \"Аполо 12\" почина на 88 години в дома си в Сан Маркос, Калифорния, съобщи Асошиейтед прес. Първата мисия на Гордън в космоса е \"Джемини 11\" през 1966 г. През 1969 г. той е на орбита около Луната в командния модул на мисията \"Аполо 12\", докато астронавтите Алън Бийн и Чарлз Конрад кацат и стъпват на нейната повърхност. През двата полета Ричард Гордън прекарва 316 часа в космоса. Излизал е два пъти в открит космос. Той се пенсионира през 1972 г., информира БТА. Преди да се присъедини към НАСА, Ричард Гордън е пилот-изпитател. Той печели самолетната надпревара за купата \"Бендикс\" от Лос Анджелис до Ню Йорк през 1961 г., като поставя рекорд за скорост от 869,74 мили в час (1 миля = 1853 км/ч). Когато е одобрен за астронавт през 1963 г. Гордън става лидер на класа, в който са също Бъз Олдрин и Майкъл Колинс от мисията \"Аполо 11\", както и Юджийн Сърнън - последният човек, стъпил на Луната. Ричард Гордън има шест деца и две доведени деца, както и пет внучета.", "date": "2017.11.08", "title": "Почина астронавтът Ричард Гордън"}
{"url": "https://www.24chasa.bg/novini/article/6538376", "text": "Разкритията на \"Парадайз пейпърс\" станаха поле за конфронтация на политическата сцена в Гърция, в резултат на които правителството и главната опозиционна партия Нова демокрация си размениха взаимни нападки, предаде БТА.  \"Сякаш Нова демокрация се опитва априори да изгради една защитна линия за себе си. Сякаш тази партия има сведения, че разследванията на \"Парадайз пейпърс\" са стигнали до имена и са замесени лица, с които Нова демокрация поддържа някакви специални отоншения\", каза на брифинг за журналисти правителственият говорител Димитрис Дзанакопулос. \"Ако знае нещо, Нова демокрация е длъжна да го съобщи, да даде необходимите обяснения и да остави настрана казваните от нея половинчати неща, опитвайки се да изгради априори защитна линия пред адвокатите. Консерваторите от Нова демокрация трябва да дадат ясни и конкретни отговори\", смята той. \"На какви основания тази партия излезе вчера с конкретно съобщение, знаейки, разбира се, че гръцкото правителство не може да направи друго, освен да извърши задълбочено разследване и да провери онези, за които се твърди, че са замесени в този списък на \"Парадайз пейпърс\" /интересът на властите в Атина е съсредоточен върху 130 имена на гърци, посочени в този списък, има също и две банки, като се предполага, че става дума за политици, корабни магнати и други/. Във връзка с това се припомня, че в своето съобщение Нова демокрация призова правителството да изпълни своя ангажимент и да провери бързо и ефикасно всички и всичко. Сиреч, да изясни кои гърци абсолютно законно са вършили своите бизнес дела в чужбина и кои са укрили данъци или са осъществявали някаква незаконна дейност, като незабавно ги даде на съд. Позовавайки се на сведения от Брюксел, евродепутатът от партията СИРИЗА Стелиос Кулоглу заяви, че разкритията на \"Парадайз пейпърс\" стигат до \"обкръжението на Мицотакис\" /лидера на Нова демокрация/ и че тази партия сама е станала обект на разследващите в Атина, като е излязла със собствено съобщение. В интервю за радио \"Сто кокино\" Кулоглу говори за \"Парадайз и Панама пейпърс\", за данъчните райски кътчета, които съществуват във и извън Европейския съюз и за усилието на Европа да ги прикрие. Той се спря и на поведението на Нова демокрация да разграничи \"добрите\" от \"лошите\" офшорки. Очевидно, че в случая хората, замесени в този списък съвсем не са маловажни, допълни той. \"Това, което излиза на повърхността за \"Парадайз пейпърс\", показва, че има една класа, която не плаща данъци. Тази неморална и несправедлива практика прогресивната формация не само трябва да изкорени, но и да намери начини да се пребори с нея\". Препоръката бе отправена по едно радио от лидера на Демократичната левица (ДИМАР) Танасис Теохаропулос. Междувременно бе разпоредено на компетентните контролни органи от данъчната администрация да разследват случаите, представляващи гръцки интерес, включени в разскритията на \"Парадайз пейпърс\", и да извършат предвидените от закона проверки. Сред приоритетите на гръцкия независим орган за публичните приходи и финансовото министерство е да проверят скандалните случаи на укриване на данъци. Очаква се, както и при останалите списъци, така и при тези на \"Парадайз пейпърс\", акцентът да бъде поставен върху разкриването на доходи, скрити от данъчната администрация. \"Бягството от данъци\" чрез офшорки, базирани в данъчни райски кътчета по света е бич за световната икономика.", "date": "2017.11.08", "title": "Разкритията на \"Парадайз пейпърс\"- поле за политически сблъсъци в Гърция"}
{"url": "https://www.24chasa.bg/novini/article/6538318", "text": "Изказването на депутата от БСП Иво Христов, че 80% от българите са дебили предизвика скандал в Народното събрание, но също така и сред активните граждани в социалните мрежи. . Те обаче вече са коментирани масово, включиха се и публични личности. , на когото БСП поиска оставката заради изказване, не пропусна на свой ред да поиска оставката на Христов в социалната мрежа: \"Народният представител от БСП Иво Христов от трибуната на НС: Българите се превръщат от прусаците в ПРОСТАЦИТЕ на Балканите! Оставка, нещо?!\", пише Тодоров и в социалните мрежи.  \"Между другото, изказването на депутата от БСП Иво Христов (доцент или професор, така и не се разбра) е много по-скандално от това, на Тони \"Шайката\". Ако има справедливост, след Антон Тодоров и Иво Христов трябва да излети от парламента\", пише в коментар активистът на \"Протестна мрежа\"  . \"Наистина ли 80% сме такива дебили,че да изпратим г-н Христов да ни представлява в Парламента всички нас? Наистина ли?\", задава си въпроса водещата  . \"Макар че по принцип се въздържам да коментирам българската политика, в случая не мога да се въздържа и ще цитирам Ян Хус, който от кладата си възкликнал: \"О, Sancta Simplicitas!\", \"О, свещена простота\", когато видял една стара жена да хвърля сухи съчки в огъня. Само че сега на кладата е не Ян Хус, а нашето достойнство като народ, спасил своите съграждани в най-мрачните години на Втората световна война\", коментира заместник-кметът на София  .  \"Това ми мирише на фашизъм - аз, \"елитният\", и всички останали \"дебили\". Кой е гласувал за него, знаят ли за какво са гласували, защо се заблуждават, че той и другите представители от БСП ще се погрижат за тях или за каквото и да е, извън \"елита\"?! Поне е откровен, а \"другарите\" му лицемерят!\", написа проф.  , областен управител на Шумен. \"Депутата от БСП Иво Христов: \"80% от населението са дебили\" Този човечец знае ли, че пълнолетното население на България му е работодател или не е чел Конституцията?!\", чуди се депутатката от ГЕРБ  а. \"Дебилно е да говориш такива неща! Дебилно е да качиш записа им на страницата си във Фейсбук! Дебилна е партията която има такива депутати! Дебилни са тези които гласуват за такива!\", смята депутатъ от СДС  . \"Разговорът за националната памет и чест били за жалкия глупак отклоняване на вниманието от важната според него тема - оскверняване на оня паметник... Опасявам се обаче, че човекът с основание е народен представител - бая народ си е точно представен чрез него. По причина на същото осъзнаване, навремето спрях да започвам отговорите си на някои парламентарни въпроси (обикновено от Атака) с увода, че явно е необходим образователен ценз за парламента\", коментира  , бивш икономически министър и кандидат за президент. Бившият лидер на ДСБ   смята, че изказването е \"чутовен, многопластов скандал\". Публикуваме и неговото изказване без редакция:  \"Изказването на проф. Христов е чутовен, многопластов скандал и - наред с всичко останало - поредно доказателство, че червените не могат да бъдат алтернатива никога, никому и на никаква цена. Първо, то е безобразно оскърбление към паметта на хората, които с огромен риск за живота си, са се застъпили за сънародниците си от еврейски произход - свещеници, общественици, интелектуалци, политици, хиляди миряни и обикновени граждани. (Мнозинството от тези хора са демократи и антиболшевики, лично те и семействата им - тежко пострадали по време на окупацията от същата Червена армия...) Второ - то е гавра с чувствата и традициите на нашия народ. В цялата ни модерна история, огромното мнозинство от българския народ е било на страната на етническия и верски мир и против всяка форма на политическо насилие. Трето - то е нечувана обида към мнозинството от българите днес. Нищо не може да оправдае определението “дебили” - и то за хора, които с основание се гордеят с доблестта и човечността на предците си. И отхвърлят наглото твърдение, че тази човечност е била конюнктурен продукт на войната между две безчовечни диктатури, на далечни бойни полета. И последно, но може би най-важно: Тази обида произлиза от представител на традицията на агресивно малцинство, което се е опирало на насилието в цялата си история и никога не се е извинило, камо ли покаяло. Малцинство, което, опряно на диктаторски механизми и чужда военна сила, извърши и най-мащабното престъпление на етническа основа в българската история - срамния “Възродителен процес”. Престъпление, чийто тежки последици тегнат и до днес. Надявам се българските “социалисти” незабавно да изхвърлят г-н Христов от групата си в парламента и да поискат оставката му като депутат. Присъствието му в сградата е срам за паметта на Димитър Пешев и още десетки достойни българи. Надявам се, но знам, че няма да стане. Защото са комунисти и безродници, а не “български социалисти”.\" Освен това той реши и да се пошегува със случващото се и сподели в социалните мрежи виц по темата. \"Говорили си Иво Христов - Песимиста и Иво Христов - Оптимиста. (На елегантен коктейл на Ротари клуб - Раднево си говорили, разбира се. Наоколо всички можели да се подписват, на руски даже...) \"Европа вече загина, светът ще свърши до няколко години, американците ни таковаха таковата, един вид, #ВсичкиШеОмрем. Дори Путин вече няма да ни оправи...\" - мрачно споделил кошмарите си Песимиста. \"Ще ни оправи, о, ще ни оправи...\" - ведро, с лек френски акцент, отвърнал Оптимиста.\"", "date": "2017.11.08", "title": "Скандалът с \"дебилите\" на Иво Христов развълнува и фейсбук"}
{"url": "https://www.24chasa.bg/novini/article/6538422", "text": "Декорираните чаши може да съдържат вредни нива олово и кадмий, съобщи ЮПИ, позовавайки се на британски учени. Екип от университета на Плимут изследва 72 нови и стари декорирани чаши за вода, вино, бира. 70 процента от тях съдържат олово и кадмий. Олово има във всички цветове и в позлатата, а най-много кадмий съдържа червеният емайл, предаде БТА. В някои от чашите оловото е 1000 пъти над допустимото. Освен това понякога от декорациите се отделят люспи, което показва, че химикалите могат да бъдат глътнати. Кадмият може да причини рак, омекване на костите и бъбречни проблеми. Оловото може да наруши растежа и развитието на децата. Миналата година \"Макдоналдс\" изтегли от продажба 12 милиона чаши със Шрек, защото се оказа, че рисунките съдържат кадмий.", "date": "2017.11.08", "title": "Декорираните чаши може да са вредни"}
{"url": "https://www.24chasa.bg/novini/article/6538439", "text": "Битов скандал между двама мъже от варненското село Бозвелийски завърши в реанимация за единия и в ареста за другия. Мъжете, които са на 32 и на 41 години, имали стара свада и, когато се видели на улицата на 8-и ноември, малко след полунощ, те отново се скарали. След размяна на остри реплики и заплахи се стигнало и до размяна на удари. По-възрастният ударил опонента си в главата с твърд предмет и го повалил на земята. Раненият е откаран в болница, където е установено, че има тежка черепно-мозъчна травма, с фрактура на черепа. Лекарите все още не дават гаранции за живота му. 41-годишният мъж е задържан за 24 часа. По данни на полицията не става въпрос за пиянско сбиване. Двамата не са били близо до домовете си, или до заведение в селото. Причините за инцидента се изясняват.", "date": "2017.11.08", "title": "Мъж бере душа след сбиване във варненско село"}
{"url": "https://www.24chasa.bg/novini/article/6538424", "text": "Всички училища в индийската столица Делхи бяха затворени от властите, след като нивата на замърсяване на въздуха скочиха и предизвикаха опасения за общественото здраве, предаде  .  „Предвид влошеното качество на въздуха в Делхи, здравето на децата не може да бъде излагано на риск. Наредихме затварянето на всички училища в Делхи до неделя”, написа в Twitter Маниш Сисодиа, зам.-главен министър на Делхи. Във вторник бяха отменени занятията на децата от началното училище, а на по-големите ученици беше наредено да не участват в никакви прояви на открито. Масовата концентрация на вредни частици превиши пет пъти нормата, а в някои райони превишението е до седем пъти. Вдишването на такъв въздух е равносилно на изпушването на 50 цигари на ден, твърди д-р Арвинд Кумар, специалист по белодробни болести. Причина за замърсяването на въздуха станаха селски стопани от съседни региони, които есенно време палят стърнища. Ситуацията се влошава допълнително от над 3 млн. автомобили и 6 млн. мотоциклети и мотопеди, регистрирани в Делхи. Освен това в момента няма почти никакъв вятър, заради което смогът се задържа.", "date": "2017.11.08", "title": "Затвориха всички училища в Делхи заради смог"}
{"url": "https://www.24chasa.bg/novini/article/6538468", "text": "Участниците в обща стачка в испанската автономна област Каталуня блокират автомагистрали и жп линии в местни селища. Това съобщи днес агенция Еуропа прес, предаде ТАСС. Стачката е организирана в знак на протест срещу задържането на регионални политици и издаването на заповед за арест срещу уволнения лидер на Каталуня Карлес Пучдемон и четирима бивши негови министри. Поради демонстрации в Каталуня е затруднено или спряно движението общо по няколко десетки различни пътища. Участниците в местните прояви скандират \"Свобода\". Ключовият булевард Гран Виа в Барселона е блокиран, но градският транспорт засега работи нормално. Метрото в каталунската столица обеща да вози пътници през целия ден. Междувременно някои автобуси започнаха да се движат по-нарядко. До края на деня се предвиждат нови демонстрации, добавя агенцията.", "date": "2017.11.08", "title": "Автомагистрали и жп линии в Каталуня блокирани от демонстранти"}
{"url": "https://www.24chasa.bg/novini/article/6538485", "text": "Делото \"КТБ\" започва на 13 декември в спецсъда. Съдията, който пое процеса - Виржиния Петрова е насрочила делото за този ден, информираха от съда. Обвинителният акт във всичките му копия е над 210 000 страници. По делото са обвинени 18 лица, като окончателни и прецизни обвинения, описани в над 5000 страници, са предявени на всеки от обвинените. Разпитани са повече от 400 свидетели. Изготвени са над 90 експертизи от 27 вещи лица. Обемът на събрания доказателствен материал, заедно с веществените доказателства и приложенията, надхвърля 1360 тома. Цветан Василев е обвинен за 76 деяния, като освен за организирана престъпна група, той отива на съд и за длъжностно присвояване в особено големи размери. В обвинителния акт още са посочени Снежанка Стефанова, Маргарита Голева, Александър Панталеев, Красимир Хаджидинев, Георги Христов, Мария Димова, Борислава Тренева, Маргарита Петрова, Елка Стойкова, Елена Индежва, Рангел Стойчев, Светлана Георгиева, Илиан Зафиров и Георги Зяпков. Сред обвинените е бившият подуправител на БНБ Цветан Гунев. Той отива на съд за длъжностно престъпление.", "date": "2017.11.08", "title": "Делото \"КТБ\" тръгва на 13 декември в спецсъда"}
{"url": "https://www.24chasa.bg/novini/article/6538491", "text": "БСП застава зад депутата си Иво Христов и няма да му иска оставката за изявлението му, че \"80% от българите са дебилни и не могат да се подписват\". Това стана ясно след прочетена от парламентарната трибуна декларация на червената група. \"Иво Христов поднесе извиненията си. Напомняме, че за далеч по-груби квалификации като \"лош материал\" и \"прости\" и подобни по отнашение на българите са правени от настоящия премиер, за които извинения не са поднасяни и до този момент\", заяви зам.-шефът на НС Валери Жаблянов. \"БСП е участвала в историческия подвиг по спасяването на българските евреите чрез своите пледставители, чрез работническите демонстрации в Коньовица и Ючбунар. И е несъстоятелно да се поставя под съмнението позицията ни, за която са загинали представители на БКП\", се казва още в декларацията на червените. Изразяваме дълбокото ни безпокойство и несъгласие с опитите политическата дискусия в НС днес да бъде фокусирана непрекъснато върху периоди от историята, които разделят нацията ни, заяви Жаблянов. И допълни, че очевидно това е търсено целенасочено. Като депутати нашата отговорност е да уважаваме историята, а не да я използваме за противопоставяне, допълни социалистът.", "date": "2017.11.08", "title": "БСП застана зад Иво Христов, няма да му иска оставката"}
{"url": "https://www.24chasa.bg/novini/article/6538500", "text": "Измамници плъзнаха и по улиците на Благоевград, алармираха от полицията. В Първо РУ се оплакала 80-годишна баба, че е излъгана и завлечена с 325 лв. Непознат мъж спрял пенсионерката в района на бул. \"Св. Св. Кирил и Методий\" около 10 ч. Той се представил за социален работник и познат на неин роднина. Мъжът я въвел в заблуждение, че ще й осигури социална помощ, в резултат на което потърпевшата му е предала сумата от около 325 лева. По случая е образувано досъдебно производство. Работата продължава.", "date": "2017.11.08", "title": "Баба даде 325 лв. на измамник, обещал й \"социална помощ\""}
{"url": "https://www.24chasa.bg/novini/article/6538513", "text": "Президентът на САЩ Доналд Тръмп пристигна в Китай в сряда, след като отправи предупреждения към севернокорейския лидер Ким Чен-ун, завявайки, че ядрените оръжия, които развива, „не ви дават сигурност, а поставят вашия режим в сериозна опасност\", предава Reuters. В рамките на посещението си в Сеул, част от 12-дневната му обиколка в Азия, Тръмп продължи с употребата на остра реторика срещу Северна Корея.Той призова страните по света да изолират Пхенян, като преустановят „всяка форма на подкрепа“ на режима на Ким Чен-ун. „Не ни подценявайте и не ни подлагайте на тестове\", бе обръщението на Тръмп към Северна Корея, преди да се отправи към Пекин за първо официално посещение. Така Тръмп се завърна към суровия, безкомпромисен език срещу Северна Корея, само часове, след като предложи на Пхенян „да седне на масата (за преговори) и да сключи сделка“.", "date": "2017.11.08", "title": "Тръмп към Северна Корея: Ядрените оръжия не ви дават сигурност, а напротив"}
{"url": "https://www.24chasa.bg/novini/article/6538539", "text": "По предварителни данни на Националния статистически институт през септември индексът на продукцията в сектор \"Строителство\", изчислен въз основа на сезонни данни, е с 1 на сто под равнището от предходния месец, предава БТА. Календарните данни показват увеличение от 6 на сто на строителната продукция през септември 2017 г. в сравнение със същия месец на 2016 г. През септември индексът на произведената строителна продукция, изчислен от сезонни данни, е под равнището от предходния месец, като продукцията от сградното строителство намалява с 1.4 на сто, a от гражданското/инженерното строителство - с 0.4 на сто. На годишна база ръстът на строителната продукция през септември, изчислен от календарните данни, се определя от положителния темп при сградното строителство, където увеличението е с 12.3 на сто, докато при гражданското/инженерното строителство е регистрирано намаление от 1.1 на сто.", "date": "2017.11.08", "title": "НСИ отчита спад с 1 на сто в строителството през септември"}
{"url": "https://www.24chasa.bg/novini/article/6538914", "text": "53 полицейски служители от Областната дирекция на МВР – Монтана получиха награди на патронния празник на българската полиция - 8-ми ноември. Отличието „писмена похвала” е за показани високи резултати и конкретен съществен принос при изпълнение на служебните задължения. Директорът на ОД МВР старши комисар Ивайло Антонов е отличил 20 служители – 5-ма служители от отдел „Охранителна полиция”, 4-ма разследващи полицаи, 5-ма полицаи от РУ Берковица, 3-ма служители от група „Охрана на обществения ред” в РУ Лом и един – от РУ Монтана. Началникът на Районното управление в Лом гл. инспектор Владимир Владимиров е наградил 32-ма от своите служители – 17 служители от сектор „Охранителна полиция”, 4-ма криминалисти, 4-ма служители на администрацията, 3-ма полицаи от Участък Брусарци, 3-ма от Участък Вълчедръм и един от Участък Якимово. Началникът на РУ Берковица гл. инспектор Бисер Йончев е наградил с „писмена похвала” криминалист от районното управление. На 8 ноември – Св. Архангел Михаил, българската полиция чества своя професионален празник. Празникът е отбелязан за първи път през 1924 г., като инициативата е на софийския градоначалник о.з. подполк. Георги Кисьов. Тогавашният министър на вътрешните работи и народното здраве Иван Русев приема идеята и с одобрението на Софийския митрополит денят на св. Архангел Михаил (21 ноември по стар стил) става празник на полицаите. С решение на Министерския съвет, по предложение на Националния полицейски синдикат, традицията 8 ноември да се чества като професионален празник на българската полиция е възстановена през 1999 г.", "date": "2017.11.08", "title": "Наградиха 53 полицаи по случай празника на българската полиция"}
{"url": "https://www.24chasa.bg/novini/article/6538894", "text": "Мнозинството си представяше прехода като нещо по-добро. В крайна сметка имаше срив. Но ако го разгледаме като революция, ако смятаме, че трябва да продължи, докато има дори един нещастен, значи ще продължи винаги. Това заяви проф. Петър-Емил Митев за  \"Не трябва да забравяме, че можеше да бъде и по-зле. Нека си припомним, че през 1989-а година етническото напрежение беше по- силно, отколкото в Босна, а там се стигна до гражданска война. Можеше да се получи втора Югославия или Сърбия\", добави той. \"Вярно е, че има и по-добри варианти. Достатъчно е да погледем например Чешката република. И там имаше масова приватизация. Повече от 1000 предприятия бяха приватизирани. Там 85 процената работят успешно и сега, у нас - по-малко от 10 на сто\", каза още проф. Митев. \"Със сигурност може да се каже, че политическата конфронтация изигра отрицателна роля. В такива тежки моменти се изисква сплотеност\", категоричен бе той. Проф. Митев подчерта, че сега управляват нови личности, различни от тези в началото на прехода.", "date": "2017.11.08", "title": "Политолог за прехода: Да не забравяме, че можеше да бъде и по-зле"}
{"url": "https://www.24chasa.bg/novini/article/6538973", "text": "Известният в сливенския ъндърграунд герой Йосиф Йосифов-Йоско да бъде пуснат предсрочно условно от затвора 4 месеца и 7 дни, преди да е излежал 6-годишната си присъда за убийство на 2-ма души на пътя. Това реши Софийският градски съд. Съдия Александра Йорданова прецени, че Йоско се е поправил зад решетките и че е изтърпял не по-малко от 1/2 от наказанието му. Той бе осъден за катастрофа през 2011 г. в столичния кв. \"Бояна\", когато с висока скорост и с 2,6 промила алкохол се заби с бронирания си джип в друга кола. 2-ма души загинаха, а други двама бяха ранени. Съдът цитира становище на затворническата администрация в Казичене, в което се твърди, че Йоско е участвал в спектакли, не е употребявал алкохол и имал \"позитивни нагласи как да води живота си според закона\". Минус за Йоско е и 3-годишният му престой в болница, отчете съдът. Решението на градския съд не е окончателно, дали Йоско ще излезе от затвора ще реши апелативният съд в София.", "date": "2017.11.08", "title": "Пуснаха предсрочно от затвора Йоско Сливенския"}
{"url": "https://www.24chasa.bg/novini/article/6538970", "text": "На 51-годишна възраст е починал Стелиян Стойчев, съавтор на Конституцията и най-младият депутат във Великото народно събрание (1990-1991), предава  . Стелиян Стойчев беше участник в протестите на Екогласност от октомври 1989, когато режимът на Тодор Живков все още съществуваше. Беше един от създателите и ключовите фигури на първата свободна младежка организация, възникнала след 45 години комунизъм –Независимото студентско дружество (НСД). През зимата и пролетта на 1990 г. участваше в преговорите на Кръглата маса - инициатива, която позволи въвеждането на многопартийна система, организирането на свободни избори и допускането на свободен печат. През лятото на 1990 г. той участва в студентската стачка, довела до оставката на президента Петър Младенов. В следващия четвърт век водеше битки в името на различни граждански организации – искаше да бъдат независими и непокорни като него самия. Беше смел, когато други не бяха и почтен, когато други не искаха. Гордеем се, че бяхме заедно, пише в писмо до медиите от Федерацията на независимите студентски дружества. \"Много честен, много принципен, много достоен човек беше. От 28 г. го познавам, беше с нас още от първото студентско дружество. Винаги е бил човек с принципи, морал, почтеност, малко самотник. Трудно прие това, което се случва в държавата\", каза пред \"24 часа\" Емил Кошлуков. Вижте пълната биография на Стелиян Стойчев, публикувана на  : Роден на: 21 юни 1966г. Образование: - Октомври 1986- януари 1992г. Софийски университет \"Св. Климент Охридски \", Магистър по основна педагогика Специализирани курсове - Декември 1996г. Ръководене на бъдещото общество - Център за творческо лидерство, САЩ, Грийнсбъро, СК - 1991 - Политическо развитие и свобода на пресата, Фондация \"Фридрих Науман\", Констанц, Германия - 1990 - Преходът в Централна и Източна Европа, Фондация \"фридрих Науман \", Синтра, Португалия Професия - мениджър Лични данни: женен; една дъщеря Област, в която работи: неправителствен сектор, разработване и управление на проекти по европейски програми, развитие и управление на бизнес- консултативни и подкрепящи малкия и среден бизнес структури Професионален опит: - Декември 2002 - до мемента - \"Вива Интернешънъл\" ЕООД, Собственик, управител; - Ноември 2002 до момента - \"Микрофонд \" ЕАД, Учредител, Председател на Съвета на директорите и изпълнителен директор - Май 2002 до момента - Фондация \"Микрофонд - София\", Учредител, Председател на Настоятелството и Управител - Февруари 1999г до момента Фондация \"Ресурсен център\", Учредител, Управител - Януари 1996 - февруари 1999г. Фондация \"Отворено общество\", Програмен директор - Януари 1995 - януари 1996г. Фондация \"Развитие на гражданското общество\", Програмен директор - 1995- 1996г. Министерски съвет, Кмитет за спорта, младежта и децата, заместник - председател - 1992- 1994г. Фондация \"Среща\", Изпълнителен директор - 1990- 1991г. Велико Народно Събрание на Република България, Член на Парламента /Съюз на демократичните сили/, Председател на Комисията за младежта и студентите, член на Комисията по правата на човека, Член на Комисията по образование - 1995-1996г. Верига за младежки туризъм \"Орбита \" АД, Председател на Съвета на директорите - 1993- 1994г. Център за изследване на демокрацията, Програмен Асистент Опит в неправителствения сектор: - 1992- 1994г. Фондация \"Среща\", Изпълнителен директор - Януари 1995 - януари 1996г. Фондация \"Развитие на гражданското общество\", Програмен директор - Януари 1996 - февруари 1999г. Фондация \"Отворено общество\", Програмен директор - Февруари 1999г до момента Фондация \"Ресурсен център\", Учредител, Управител - Май 2002 до момента - Фондация \"Микрофонд - София\", Учредител, Председател на Настоятелството и Управител Ноември 2002 до момента Микрофонд ЕАД Парламентарна дейност: 1990- 1991г. Велико Народно Събрание на Република България, - Член на Парламента /Съюз на демократичните сили/, - Председател на Комисията за младежта и студентите, - член на Комисията по правата на човека, Член на Комисията по образование Законодателна инициатива, с която се гордее най-много: Харта за взаимодействие между държавната власт и неправителствените организации Гражданска инициатива, с която се гордее най-много: 1989г. Демонстрацията пред \"Кристал\" на \"Екогласност\" Професионални интереси в сферите на: - европейски структури и фондове, работа с министерства и лица, определящи правителствената политика, бизнес планиране, стратегическо програмно развитие, програмна оценка, системи за мониторинг, икономическа оценка, инвестиции, фондове Как вижда България утре: Лидер на Балканите", "date": "2017.11.08", "title": "Почина Стелиян Стойчев - най-младият депутат във Великото народно събрание"}
{"url": "https://www.24chasa.bg/novini/article/6538989", "text": "Шокиращи нови разкрития за  , след като в ръцете на полицията попадна убиецът, който направи самопризнания, съобщи в \" Български новини\". Според първите данни грабежът се счита за ключов стимул. Убиецът е 58-годишен наркоман според оскъдните засега данни от разпитите. Той е открит, след като само 15 минути след зверското престъпление е продал мобилният й телефон. Магазинът на ул. „Меандрос“ разполага с камера, а лицето му е било записано. Именно там е пристигнал веднага след убийството с надеждата да продаде мобилният телефон на жертвата си. Било е само въпрос на време, убиецът да бъде заловен. Очаквайте подробности!", "date": "2017.11.08", "title": "Наркоман призна, че е наръгал 32-годишната жена в гробище в Атина"}
{"url": "https://www.24chasa.bg/novini/article/6539004", "text": "Руският бизнесмен Сергей Полонски, осъден за измами на стойност повече от 2,6 милиарда рубли на 5 години лишаване от свобода, но освободен от изтърпяване на наказанието поради изтекъл срок за давност, заяви, че смята да се кандидатира за висшия пост в Русия на президентските избори през март, предаде ТАСС. \"Взех решение и официално заявявам, че смятам да се кандидатирам за президент на Русия\", каза той пред журналисти след заседание на Московския градски съд по неговия случай, съобщи БТА.  Адвокатът на Полонски Роман Котелников обясни, че няма правни спънки, които да възпрепятстват това. Бизнесменът \"не е осъждан, тъй като е освободен от наказание\", заяви той.", "date": "2017.11.08", "title": "Бизнесмен, осъден за измами, ще се кандидатира за президент на Русия"}
{"url": "https://www.24chasa.bg/novini/article/6539036", "text": "Папа Франциск се обърна днес към вярващите и към свещениците с молба да оставят мобилните си телефони в джоба и вече да не снимат по време на литургия, която според него \"не е спектакъл\", предаде Франс прес. На седмичната си обща аудиенция пред хиляди вярващи на площад \"Св. Петър\" аржентинският понтифик спомена онзи момент от литургията, в който свещеникът възгласява: \"Да издигнем сърцата си нагоре\", предава БТА. \"Той не казва \"да издигнем телефоните си, за да снимаме\". Не, това е грозна работа\", добави Франциск. \"Това толкова ме натъжава, когато служа тук на площада или в базиликата и виждам тъй много вдигнати мобилни телефони. Не само черкуващи се, но и духовници, дори епископи. Но моля ви! Литургията не е спектакъл\", цитира думи на папата АФП.", "date": "2017.11.08", "title": "Папа Франциск призова: Долу телефоните и снимките по време на литургия"}
{"url": "https://www.24chasa.bg/novini/article/6539092", "text": "„България е готова да застане начело на Съвета на Европейския съюз. Амбицията ни е по време на Българското председателство Съюзът да стане по-силен и по-устойчив“. Това заяви министър-председателят Бойко Борисов на днешното съвместно заседание на българското правителство и Европейската комисия по повод предстоящото ротационно председателство на страната ни през първата половина на 2018 г. и подготовката по него, съобщиха от пресцентъра на Министерски съвет. Борисов посочи, че отговорността на Председателството е голяма, но след 10 години членство България е доказала своята надеждност и стабилност. „Като член на ЕС България стана свидетел и участва в решаването на доста кризи – икономическа и финансова, миграционна и др. Но в момента ЕС е далеч по-стабилен и именно върху тази основа България иска да надгражда като председател“, каза министър-председателят. По думите му, мотото на Българското председателство „Съединението прави силата“ е урок, научен от собствената ни история и като Председател на Съвета България ще търси съгласие и ще работи за единството на Съюза. „Наясно сме колко много и колко сериозна работа ни чака. Затова и усилията ни ще бъдат основно в три посоки: Консенсус, Конкурентоспособност, Кохезия“, каза премиерът Борисов. Той посочи, че трудните преговори по Брекзит, които предстоят по време на Българското председателство, няма да засенчат другите важни за европейските граждани въпроси като сигурност и миграция, икономическо управление, изграждането на енергийния съюз, защитата на околната среда, засилването на ролята на Европа на международната сцена. “Хората очакват от нас конкретни, видими резултати. Трябва да бъдем отговорни и солидарни. Ще положим всички усилия да стигнем до консенсус по въпроси като сигурността и миграцията, укрепването на контрола по границите, реформата на системата за убежище, разпределението на бъдещия бюджет на ЕС“, подчерта Бойко Борисов. Българският министър-председател специално изтъкна необходимостта от особено внимание към Западните Балкани. „Целият Съюз има интерес от сигурността, стабилността и напредъка на този регион. Няма да създаваме фалшиви очаквания, но ще работим за разширяване на сътрудничеството с тях“, каза той като посочи възможността да бъде направено много за свързаността на региона – транспортна, комуникационна, инфраструктурна, енергийна. Борисов се спря също на предстоящите обсъждания на следващия бюджет на ЕС, като подчерта, че търсенето на финансиране на нови дейности не трябва да бъде за сметка на политики с доказан ефект, като кохезионната политика. „България може да бъде пример за резултатите от кохезионната политика. Без кохезия ЕС не може да върви напред“, каза премиерът. Бойко Борисов определи повишаването на конкурентоспособността на ЕС и укрепването на единния пазар като приоритет с огромно значение за гражданите и бизнеса. По думите му, бъдещето е в цифровия единен пазар, както и в задълбочаването на икономическия и паричния съюз. „Трябва ни по-добро управление икономиките, стабилна банкова система, ясна рамка за работа на капиталовите пазари. България остава привърженик на по-тясната интеграция и израз на това е включително амбицията ни да влезем в еврозоната“, посочи министър-председателят. Борисов изрази удовлетвореност от откровения разговор с Колежа на комисарите, от съвпадането на приоритетите на Българското председателство с работната програма на Комисията и изрази очакване отличното сътрудничество между правителството и ЕК да продължи и занапред. В рамките на съвместното заседание днес изказвания направиха председателят на ЕК Жан-Клод Юнкер, комисарите Тимерманс, Хан и Йотингер, вицепремиерите Захариева и Дончев и министрите Павлова и Горанов. Те представиха работните програми на Комисията и на Българското председателство, темата за Западните Балкани и работата по Многогодишната финансова рамка.", "date": "2017.11.08", "title": "Бойко Борисов: България е готова да застане начело на Съвета на ЕС (Снимки)"}
{"url": "https://www.24chasa.bg/novini/article/6539063", "text": "Според председателя на Съюза на птицевъдите у нас Димитър Белоречков, в момента себестойността на 1 яйце е около 15 стотинки, без опаковка и без ДДС, предаде  . По думите му сред причините за рекордното поскъпване е, че през есента има „така наречената смяна на стадата“, а и традиционно - по-голямо търсене на яйца. \"Има и сериозни катаклизми в Европа и в България и ликвидирането на около 100 хиляди птици заради фипронила и още 50 хиляди птици заради птичия грип, както и проблеми на производителите с търговските вериги\", каза Белоречков. В Брюксел 1 яйце е 50 стотинки, в Испания - 20 стотинки. Най-евтини са в Германия. Проверка на пазарите в страната показва, че в Кюстендил например яйцата драстично са поскъпнали. Един брой се продава за 35 ст. Затова хората купуват по-малко яйца от магазина или пък търсят по -евтини от частните стопанства. Прогнозите на експертите са, че този пик в цената на яйцата ще продължи около 2-3 седмици и до Коледа пазарът на яйца ще се нормализира.", "date": "2017.11.08", "title": "Яйцата поскъпват заради смяна на стадата и по-голямо търсене"}
{"url": "https://www.24chasa.bg/novini/article/6539076", "text": "\"На този етап не разглеждаме вариант да плащаме тази сума\". Така кметът на Сливен Стефан Радев коментира днес пред медиите факта, че частният съдия изпълнител Гергана Грозева запорира по искане на екоминистерството сметките и служебните коли на общината. Ведомството твърдяло, че по време на реализацията на първия етап от водния цикъл на града обществени поръчки са проведени неправилно, а целите на проекта не са постигнати, заради което иска да му бъдат върнати над 4 милиона лева. През 2008 г. средствата били предоставени на общината по тогавашната предприсъеденителна програма ИСПА, която отдавна е изчерпана. Стефан Радев обясни, че според действащите тогава правила процедурата не била административна, а между общината и министерството бил подписан договор, въз основа на който министерството сега се сдобило с акт за частно държавно вземане и с изпълнителен лист по силата на гражданското право. \"Общината ще оспори в съда, че дължи тези пари, но като начало имаме срок от 2 седмици, в който да поискаме от Районния съд в Сливен да спре действието на акта\", каза още Радев. Община Сливен е сред общините в страната, в които действа оздравителен план заради тежкото й финансово състояние. Кметът обясни, че в началото на мандата му преди 2 години просрочените задължения били около 25 милиона лева, сега са намалени до 7-8 милиона. Ако все пак се наложи община Сливен да връща пари на екоминистерството, то ще бъде за сметка на планираните капиталови разходи, тъй като приоритет за нея са заплатите на хората от общинската администрация, парите за храна и отопление. Радев не крие, че в случай на необходимост Сливен ще разчита и на държавна помощ, както вече се е случвало. \"Не гледам на този акт като конкретна атака срещу община Сливен. Сега задачата ни е да се справим, без това да е за сметка на гражданите, а и това не ни е за първи път. Тази е последната от големите претенции към общината, свързани със стари периоди. Иначе съм доволен от доверието, което като община получаваме от финансовите итституции\", допълни кметът Радев. Това, че са запорирани служебните ни коли, не означава, че те са отнети, но аз идвам на работа с личния си автомобил, обясни още градоначалникът.", "date": "2017.11.08", "title": "Екоминистерството търси над 4 милиона лева от община Сливен, тя няма да плаща"}
{"url": "https://www.24chasa.bg/novini/article/6539211", "text": "61-годишен мъж, който работел като гробар, е изгорял при пожар в дома си в павликенското село Горна Липница. Около 22,20 часа във вторник съседи забелязали, че от дома на самотника се извиват пламъци и подали сигнал на тел.122. След минути на място пристигнали пожарникари от Павликени, които потушили пламъците. В една от стаите на едноетажното жилище огнеборците открили обгорения труп на стопанина. При огледа се оказало, че са изпепелени 35 кв.м.покрив и покъщнина. На мястото е пристигнала и оперативно-следствена група от полицията. Една от версиите е, че мъжът е заспал с неизгасена цигара и тя е предизвикала пожара.", "date": "2017.11.08", "title": "61-годишен мъж загина при пожар в дома си"}
{"url": "https://www.24chasa.bg/novini/article/6539189", "text": "Българската национална телевизия е сред призьорите на тазгодишните награди „Златен олимпийски кръг“, връчвани от Международния олимпийски комитет. Снощи на гала-вечер в Лозана бяха отличени най-добрите продукции от игрите в Рио де Жанейро през 2016 година. Това съобщиха от телевизията. БНТ спечели признанието за промоционалния филм „Олимпийската мечта - Тереза Маринова“. Режисьор на видеото е Георги Торнев. В същата категория са отличени продукции на ВВС и американския гигант NBC. Председател на международното жури бе известният южноафрикански продуцент и режисьор Анант Синг, а бронзовата статуетка бе връчена от президента на Международната асоциация на спортните журналисти Джани Мерло. Президентът на МОК Томас Бах лично поздрави за наградата представителите на обществената телевизия - Методи Манченко и Йордан Йовчев, който беше на церемонията като част от екипа, продуцирал олимпийската програма на БНТ - „Рио-2016“. „Тази награда е най-голямото признание, получавано от българска телевизия за спортна продукция“, сподели Методи Манченко след получаването на отличието. „Спортът е не просто зрелище, но и все по-значим социален феномен и БНТ полага сериозни усилия да приобщава все по-широк кръг зрители към широк спектър спортни събития. Олимпийските игри са най-сериозното изпитание за един голям екип от журналисти, спортни експерти и специалисти в различни области на телевизионната продукция. Наградата е признание за труда на всеки от тях.“ За първи път през 2016 БНТ излъчи състезанията от най-престижния спортен форум в две самостоятелни програми и предостави възможност на зрителите да гледат пълния спектър от спортни дисциплини, включени в олимпийската програма. Двама от най-известните български спортисти - Тереза Маринова и Йордан Йовчев, бяха част от журналистическия екип на БНТ, който отразяваше Олимпийските игри в Рио де Жанейро. Програмата на БНТ от Олимпийските игри бе реализирана изцяло от Международния телевизионен център в Бразилия. Тазгодишните награди на Международния олимпийски комитет бяха разпределени между няколко телевизионни компании от Съединените щати, Великобритания, Китай, Германия и Българската национална телевизия. Най-много - 3 златни отличия, спечелиха продукции на NBC, а голямата награда за цялостно отразяване на летните олимпийски игри 2016 бе присъдена на бразилската телевизия „Глобо“.", "date": "2017.11.08", "title": "БНТ с престижна награда от Международния олимпийски комитет (Снимки)"}
{"url": "https://www.24chasa.bg/novini/article/6539594", "text": "Следващата седмица Европейската комисия ще излезе с положителен доклад по мониторинговия механизъм за борбата с организираната престъпност и корупцията, така че други държави от ЕС като Холандия и Германия да нямат повече мотиви да спират влизането на България в Шенген. Това стана ясно в сряда в Брюксел след съвместно заседание на българското правителство и ЕК. „Докладът ще е много положителен за България. Аз подкрепям България и Румъния да се присъединят максимално бързо към Шенген“, заяви председателят на комисията Жан- Клод Юнкер на пресконференция с премиера Бойко Борисов след разговорите на комисарите и българските министри. Положителни заключения в докладите за борбата с корупцията бяха поискани от Холандия и Германия, за да подкрепят включването на България и Румъния в шенгенското пространство на ЕС. Двете държави поставиха това политическо условие, въпреки че техническите условия за изпълнени както от София, така и от Букурещ още през 2011-2012 г. Български министри, които са участвали в разговорите между правителството и комисията потвърдиха, че е било дадено обещание за изключително положителен доклад. Той трябва да бъде приет от колежа на комисарите следващата сряда. „България се намира в една изключително сложна част на Европа и в същото време не консумира сигурност, а я доставя на останалите страни в ЕС“, заяви още Юнкер. „Аз се възхищавам на резултатите на България“, заяви Юнкер пък по повод възможността еврото да замени лева като валута и България да бъде приета за член на еврозоната. „В речта си за състоянието на съюза казах, че можем да предложим предприсъединителна помощ за всяка държава от ЕС, която не е член на еврозоната, за да бъде приета. България е готова и може да ползва тази помощ“, каза Юнкер. „До края на годината се надявам тази тема да има яснота и да е затворена“, заяви Борисов пък по повод включването на България във валутния механизъм ERM II, известен още като чакалнята на еврозоната. Правителството, БНБ и Европейската централна банка работят активно и се надявам скоро да затворим този процес, допълни още министър-председателят. Комисията подкрепя напълно политическите приоритети на започващото от 1 януари 2018 г. шестмесечно българско председателство, стана ясно след разговорите на Юнкер и Борисов. „Много харесвам слогана на българското председателство „Съединението прави силата“. Това е много важен девиз за цяла Европа и това ще се докаже по време на българското председателство“, заяви Жан-Клод Юнкер. Той похвали българското правителство, че България се държи като страна-основателка на Европейския съюз и има много по-европейски позиции от други държави, които са по-стари членки. Приоритетите, които уговориха ЕК и българското председателство дават заявка за сериозни резултати, коментира пък българската еврокомисарка Мария Габриел. Общата европейска отбрана и сътрудничеството в превъоръжаването между страните от ЕС също ще бъде един от важните фокуси на българското председателство, заяви министър-председателят Бойко Борисов. По време на българското председателство трябва да бъде направен преглед на това какви въоръжения и техника има в Европа, къде са разположени, които са потенциалните врагове и къде трябва да са първите отбранителни линии, които да бъдат подсилени, обясни Борисов. Важна тема по време на българското председателство ще са и отношенията на ЕС с Турция, както и промяната на Дъблинския механизъм и възможността за местене на бежанци от една страна в друга, стана ясно от изявленията на Борисов и Юнкер. „Човек не си избира нито родителите, нито съседите. Турция е най-големият съсед на ЕС и нашите отношения трябва да бъдат добри“, заяви българският министър-председател. Според Юнкер обаче в момента Турция правя крачка встрани от европейските ценности, а в същото време някои турски политици опитвали да обвинят за това ЕС. Съюзът ще изпълни ангажимента си да осигури 3 плюс 3 млрд. евро на Турция за справяне с бежанската вълна от арабските държави, гарантира Юнкер. „За бежанците трябва всички да сме солидарни. Не можем ние да искаме с нас да са солидарни, но да не сме солидарни с големите държави, когато те имат проблеми с бежанската вълна“, коментира Борисов по повод проектите за релокация на бежанците. България като председател ще трябва да намери общо решение в Съвета на ЕС как точно да се извършва местенето на бежанци, да участват всички държави от съюза и дали да бъдат спирани фондовете на тези, които не приемат бежанци на своя територия. Противници на новите правила са държавите от Вишеградската четворка. На 17 май в София за първи път от 2003 г. премиерите и президентите на шестте държави от Балканите, които не са членове на ЕС, ще разговарят заедно. Те ще участват в съвет на върха ЕС-Западни Балкани, съобщи председателят на Европейската комисия Жан-Клод Юнкер. Според него България е лидер на региона. По време на българското председателство държавите от Западните Балкани трябва да получат ясна перспектива, подчертаха той и българският премиер Бойко Борисов. Окуражаването на Сърбия, Черна гора, Македония, Албания, Косово и Босна и Херцеговина в преговорите им с ЕС и последващо присъединяване към съюза бяха обявена за един от най-важните приоритети на българското председателство. Най-безболезненото за ЕС решение е инвестиране в обща инфраструктура на Балканите – магистрали, жп връзки, енергийни връзки. Със сигурност ще е по-евтино от милиардите, които бяха изсипани във войните на Балканите, заяви Бойко Борисов. „Имаме исторически шанс Великобритания след Брекзит да бъде заменена в ЕС от Балканите“, подчерта още българският министър-председател. Едва ли някоя държава от Западните Балкани ще се присъедини към ЕС до 2019 г., но те трябва да получат много ясна перспектива, подчерта и Жан-Клод Юнкер. Председателят на ЕК планира своя балканска обиколка през пролетта на следващата година, която щяла да започне от Варна. Вероятно Сърбия и Черна гора ще се присъединят към ЕС преди 2025 г., каза още Юнкер. На срещата в София трябва да бъде приета и пътна карта за отпадане на роуминга между държавите на Балканите, заяви още Борисов. Подготовката за българското председателство реално приключи и от днес започваме изпълнението на политическите приоритети. Това обяви след разговорите между българското правителство и ЕК министърката на българското председателство Лиляна Павлова. Според нея комисията е дала висока оценка за подготовката на българското председателство. Освен това подкрепила и четирите политически приоритета на българското председателство. „Най-важните теми на следващите шест месеца ще са бъдещето на Европа и изработването на следващата финансова рамка, интеграцията на Западните Балкани, сигурността и стабилността на ЕС и изграждането на цифрова Европа“, коментира Павлова след разговорите.", "date": "2017.11.08", "title": "Юнкер обеща на Борисов добър доклад за корупцията, за да влезем в Шенген (Обзор)"}
{"url": "https://www.24chasa.bg/novini/article/6539624", "text": "Шест месеца „лишаване от свобода“ и глоба в размер на петстотин лева е наказанието на Русин Д. от гр. Вършец, направил опит да даде подкуп на полицаи. В края на. септември 2017 г. подсъдимият е бил предаден на съд по обвинение на Окръжна прокуратура – Враца за извършеното от него престъпление. Вечерта на 22.07.2017 г. Д. пътувал от с. Краводер за с. Пудрия, като управлявал лек автомобил „Фолксваген Венто“, в който имало други две лица. Около 23 ч. колата била спряна за проверка от полицейски служители. Те го поканили да отиде до патрулния автомобил заедно с документите. Шофьорът на леката кола не представил свидетелство за управление на МПС, като потвърдил, че не притежава такъв документ и че бил осъждан за това. В този момент подсъдимият Д. бръкнал в джоба си и хвърлил на предната дясна седалка на патрулния автомобил сгънати банкноти с думите: „Ето ви тези пари да се почерпите“. След тези действия на проверявания шофьор, полицаите веднага го задържали като му поставили белезници. Уведомили и дежурната оперативна част в РУ на МВР-Враца за констатираното от тях нарушение на Закона за движение по пътищата от страна на Русин Д. и за дадените от него пари. Местопроизшествието било запазено до пристигането на разследващия орган. При извършения оглед в служебния автомобил, на седалката били намерени и иззети като веществени доказателства две банкноти - с номинал от 20 лв. и 5 лв. Русин Д. е безработен, многократно осъждан за престъпления против собствеността и транспорта. Присъдата може да бъде обжалвана пред Софийския апелативен съд.", "date": "2017.11.08", "title": "Водач без шофьорска книжка с ефективна присъда за подкуп на полицейски служители"}
{"url": "https://www.24chasa.bg/novini/article/6539639", "text": "Временно е затруднено движението на главен път I-1 в района на Черния кос преди село Владая в посока Перник заради пътнотранспортно произшествие. Полицаи регулират движението на моторните превозни средства. Това съобщиха от пресцентъра на МВР. Сигнал за пътен инцидент е подаден около 17.00 часа. По първоначални данни са се ударили два леки автомобила. На място са екипи на полицията и Бърза помощ. По първоначални данни са пострадали шестима, които са транспортирани в болнични заведения. Продължава огледът на място, временно движението в района е затруднено, то се регулира от пътни полицаи.", "date": "2017.11.08", "title": "Катастрофа с шестима пострадали затруднява движението край Владая"}
{"url": "https://www.24chasa.bg/novini/article/6539620", "text": "Историята с изгубената болна от Алцхаймер Милка Андонова от Стара Загора завърши с щастлив край - днес към 15,30 часа 64-годишната жена била открита във вилата на сина си във вилната зона на града. На нея попаднал случайно един от стотината доброволци, които участваха в издирването й - Кирил Марков. Жената била премръзнала и обезводнена, но жива. Настанена е веднага в болница. Милка се изгуби на 3 ноември, издирваха я над 5 дни. Близките й предупредиха, че тя не говори, но е с кротък нрав. В издирването й се включиха десетки доброволци, организирали се сами в социалните мрежи. В града бяха разлепени множество съобщения, че се издирва Милка Андонова.", "date": "2017.11.08", "title": "Намериха жива Милка от Стара Загора, била във вилната зона"}
{"url": "https://www.24chasa.bg/novini/article/6539641", "text": "По искане на Окръжната прокуратура в Сливен съдът задържа под стража Сашо С., на 24 години, който е обвинен, че е запалил западното крило на гарата в Нова Загора. Това съобщи днес Апелативната прокуратура в Бургас.  Освен пораженията, които огънят нанесъл на сградата, която според плана на БДЖ трябва да се ремонтира догодина, Сащо К. предизвикал по непредпазливост и смъртта на другаря си по съдба. Деецът не е искал и не е допускал, че може да се стигне до смъртта на Янко, сочи изрично обвинението. Въпреки това съдът наложи най-тежката мярка за неотклонение на младия мъж, защото възприе тезата на прокурора, че е налице обосновано предположение, че Сашо С. е извършител на престъплението, в което е обвинен. Представителят на държавното обвинение бе категоричен, че обвиняемият може да се укрие или да извърши друго престъпление. Той мотивира тезата си с фактите, че за това престъпление се предвижда наказание \"лишаване от свобода\" от 5 до 15 години и със скитническия начин на живот, който обвиняемият води. От Апелативната прокуратура в Бургас уточняват, че мярката за неотклонение, наложена от Окръжния съд в Сливен, подлежи на обжалване пред Апелативния съд в Бургас.", "date": "2017.11.08", "title": "Задържаха под стража скитника, обвинен, че  запалил гарата в Нова Загора"}
{"url": "https://www.24chasa.bg/novini/article/6539408", "text": "Готвеното увеличение с 333,3% на такса надзор, дължима от застрахователните брокери, ще удари както тях, така и потребителите на услугите. Тези, които са се погрижили да предпазят здравето и живота си, своето имущество или пък си правят допълнителни доброволни вноски за пенсия, ще понесат тежестта на шоковото увеличение. Това предупреди икономистът доц. Йото Йотов. Според него предлаганите изменения в Закона за комисията за финансов надзор, които предстоят да минат на второ четене в парламента, не са справедливи. \"Въпросната такса надзор ще е еднаква за всичките 369 работещи брокери в страната - по 5000 лева, без разлика от техния бруто премиен приход\", посочи доц. Йотов. Той даде пример, че ако досега общата платена от тях сума е била 553 500 лв., с промените от догодина тя ще стане 1 845 000 лв. Експертът е категоричен, че натоварването ще изхвърли от пазара по-дребните брокери. А в долната скала до 5 млн. лева оборот оперират 331 брокери. \"Пред фалит ще бъдат и малки застрахователни дружества, и пенсионни компании\", смята икономистът. Той обясни, че скокът в таксата неминуемо ще се отрази и на най-масовите групи застраховки. \"Предишните години също имаше увеличение за дължимата сума на брокерите, но то бе по 40- 50%, а за 2018-а е шоково - 333,3%. Целта е Комисията за финансов надзор да мине на самоиздръжка, което пък ще се стовари на плещите на застрахованите\", казва доц. Йотов. По думите му предлаганите промени дават възможност за неограничено нарастване на заплатите на служителите на Комисията за финансов надзор, тъй като се предвижда таванът да отпадне. Досега възнаграждението на шефа на държавния орган е било 90% от това на председателя на парламента. \"С премахването на тавана заплатите на чиновниците от комисията могат да станат по-високи и от тези на председателя на Народното събрание, премиера или президента\", изчислява доц. Йотов. Икономистът е категоричен, че в промяната на такса надзор за брокерите трябва да се приложи диференциран подход, който да отчита техния премиен приход. Според него самоиздръжката на комисията е неприложим модел при нашите условия. По-добрият вариант е тя да се финансира както чрез държавата, така и със средства от бранша. Ако тежестта се разпредели между тях, увеличението на таксата няма да е 333, 3%, а приблизително 50 процента, обясни доц. Йото Йотов.", "date": "2017.11.08", "title": "Шоковата такса надзор ще удари застрахователи, брокери и потребители"}
{"url": "https://www.24chasa.bg/novini/article/6539672", "text": "Поредния си търговски обект, разположен в мол, откри тази вечер Billa. Изпълнителният директор на Billa България Бойко Сачански преряза лентата на 115-ия за България магазин, разположен в Мол София на булевард \"Александър Стамболийски\". Той заема част от помещението на фалиралия \"Пикадили\", намиращ се на сутерена на търговския комплекс.  Малко по-рано същия ден Billa откри своя първи магазин в Кърджали, в най-големия жилищен комплекс на града - \"Възрожденци\".  Billa в Мол София е четвъртият поред обект на немската верига, който се намира в търговски център. Преди това бяха открити такива обекти в Сердика Център, Парк Център и в Мега мол в \"Люлин\". Първите два от тези три обекта също бяха разположени на територия, освободена след фалита на \"Пикадили\".  Обектът на Billa в Мол София е с основен акцент върху приготвени на място храни, има и кът за хранене, както и по-голямо от обичайното разнообразие от плодове, зеленчуци и меса. Бойко Сачански каза, че концепцията е разработена специално за този тълговски комплекс, който близо две години е без магазин за хранителни стоки.  ", "date": "2017.11.08", "title": "Billa откри магазин в Мол София"}
{"url": "https://www.24chasa.bg/novini/article/6539675", "text": "Тайфунът Дамрей отне живота на най-малко 106 човека във Виетнам, който се подготвя за домакинството на регионална среща на върха, предаде Ройтерс, като се позова на властите. 25 души са в неизвестност, а 197 са ранени. Предприето е изпускане на вода от десетки опасно пълни язовира и се полагат усилия за избягване на наводнения около град Дананг, където тази седмица ще пристигнат президентите на САЩ, Китай и Русия - Доналд Тръмп, Си Цзинпин и Владимир Путин - за срещата на върха на Азиатско-тихоокеанското икономическо сътрудничество (АТИС), предава БТА. Дамрей е най-смъртоносната буря във Виетнам от началото на годината.", "date": "2017.11.08", "title": "Тайфунът Дамрей взе най-малко 106 жертви във Виетнам"}
