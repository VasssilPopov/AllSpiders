{"url": "https://www.24chasa.bg/novini/article/6577465", "text": "63 988 души са излезли в пенсия от началото на годината до края на септември. Те обаче са с 5863 по-малко спрямо същия период на 2016 г., показват данни на Националния осигурителен институт (НОИ). Основната причина за по-малкия брой новоотпуснати пенсии е ръстът на изискуемата възраст и осигурителен стаж с по 2 месеца. За да се пенсионират, мъжете трябва да имат навършени 64 г. при натрупан 38,4 г. трудов стаж. Жените трябва да работят до 61 г. и да имат 35,4 г. трудов стаж. Четири пъти по-малко са излезлите в пенсия военни, полицаи и служители на ДАНС. За първите 9 месеца на годината те са едва 1526 души, докато през същия период на миналата са били 6294. Причината е, че през 2016-а бяха въведени нови правила за служителите под пагон. Сега те трябва да имат не само 27 г. осигурителен стаж, 18 г. от които в системата, но и да са навършили поне 53 г. Пенсионираните полицаи и военни са вземали средно по 604, 29 лв., показват данни на НОИ. Общо 3 225 000 българи са били на работа от началото на годината до септември. Наетите са се увеличили с близо 173 хил. спрямо същия период на предходната година, сочат данните на осигурителния институт. 20 456 души са си намерили работа само през миналия месец, а общо 208 260 са новите работници през 2017-а. Сред причините за раздвижването на пазара на труда е вдигането на заплатите. Тази година минималната стана 460 лв., а през септември средната стигна 1064 лв., което е увеличение от 11,5%. През октомври бизнесът е обявил позиции за 14 168 служители. Най-търсените професии са оператори на стационарни машини и съоръжения, продавачи, бармани, сервитьори и камериери. Липсвали са и квалифицирани работници в производството на храни, облекло, дървени изделия, чистачи, металурзи, машиностроители и шофьори. Регистрираните безработни са 220 172. Като цяло спадът на безработицата през тази година е рекорден. За октомври тя е 6,7%, докато за същия период на 2016 г. хората без работа са били с 14,7% повече по данни на Агенцията по заетостта. Още 20 846 души са получили инвалидна пенсия, сред като са си извадили решение от ТЕЛК. Това показват данни на Националния осигурителен институт от началото на годината до края на септември. Така броят на хората с инвалидни пенсии в страната достига общо 458 990. Това обаче е с 286 по-малко спрямо същия период на 2016 г. Средният размер, който са получавали прекъсналите работа заради болест, е бил 241,43 лв. Общо 56 656 души са били освидетелствани от ТЕЛК комисиите през 2016 г., което е 0,9% от цялото възрастно население. Това показват данните на Националния център за обществено здраве и анализи. От тях 12 809 са с над 90% неработоспособност. За сравнение през 2015 г. броят на освидетелстваните лица е бил 65 751 души. Рекордът е през 2004 г., когато са издадени 133 251 решения. През миналата година е имало 74 ТЕЛК комисии в страната, като средно всяка от тях е освидетелствала по 765 души. Според данните на НОИ от 2000 до 2016 г. разходите за инвалидни пенсии се увеличили седем пъти и през м.г. са достигнали над 1,7 млрд. лв. Освидетелстването от ТЕЛК дава права и за социално подпомагане - 325 лв. еднократна помощ, безплатна годишна винетка и др. През миналата година са предоставени 210 108 безплатни стикера. През 2016 г. са отпуснати месечни добавки за социална интеграция на 524 459 нуждаещи се, като за тях са изплатени 139 млн. лв.", "date": "2017.11.27", "title": "С 5800 по-малко нови пенсионери, 3,2 млн. са работещите българи"}
{"url": "https://www.24chasa.bg/novini/article/6577447", "text": "Премиерът Бойко Борисов и лидерът на БСП Корнелия Нинова ще доведат по един свидетел на делото за клевета, което двамата водят един срещу друг. Това ще стане на следващото заседание, насрочено чак за 21 май догодина. Процесът стартира в понеделник в Софийския градски съд. Двамата бяха представени от адвокатите си. Законът им дава право да не се явявят на граждански дела. Борисов съди Нинова за 26 хил. лв. Тя пък иска от него обезщетение в размер на 30 100 лв. Причина за исковете са думи, които двамата изрекли по адрес на другия в телевизионни интервюта. Първо Борисов се почувствал обиден от казаното от Нинова по Нова тв на 9 март: “Крадецът вика дръжте крадеца”. “Обиден е, че го е нарекла неетичен, че бил крадец”, обясни адвокатът на премиера Марин Марковски. Това всъщност били думи на депутатката от левицата Елена Йончева. “Нинова била съгласна с тях и приветствала Йончева”, каза Марковски. По време на заседанието той представи доказателства, че през 1997 г. настоящата председателка на БСП е била изпълнителен директор на две търговски дружества. На следващото заседание защитата на Борисов ще доведе и един свидетел. Свидетел ще водят и адвокатите на лидерката на БСП. Насрещният иск на Нинова е за думи на Борисов по Би Ти Ви и Нова тв. Веднъж заявил, че Нинова била активист на СДС, а друг път я нарекъл “г-жа Лъжа”. “СДС да не е “Ислямска държава”, а че е казал г-жа Лъжа, не е доказано”, смята Марковски. Според него министър-председателят искал да въведе нов начин на спора, а не чрез обиди. По време на делото двамата ще изясняват и политическите си пристрастия в миналато. Тримата адвокати на Нинова представиха ксерокопие на интервю на Борисов във в. “Труд” от 1994 г., в което той казвал, че бил член на БСП “Това доказателство е, защото твърди, че няма връзка с тази партия, която била престъпна”, обясни Цветана Чуклева, един от защитниците на БСП лидерката. По думите ѝ Нинова претърпяла увреждания, защото изявленията на Борисов били направени в разгара на предизборната надпревара. До сливането на двете дела се стигна, след като премиерът подаде иск в съда. Тогава той бил изпратен за отговор до Нинова. Тя депозирала както отговора си, така и насрещен иск. Затова съдия Невена Чеуз преценила, че най-подходящият вариант за решаване на спора е съвместното гледане на делото. По делото ще бъде направена и техническа експертиза.", "date": "2017.11.27", "title": "Борисов и Нинова се съдят, искат един от друг общо 56 100 лв. (Обзор)"}
{"url": "https://www.24chasa.bg/novini/article/6577444", "text": "Платформа за търговия на лоши кредити в Еврозоната ще създаде Европейската централна банка. Тя би могла да помогне да се намалят разходите на потенциални инвеститори и по този начин да се увеличават цените на самите търгувани кредити. Платформата може да бъде създадена от банките, които смятат да я използват за продажба на необслужваните си кредити, или от доставчик на данни от трета страна. Тя ше събира, валидира и хармонизира данните за лоши кредити и ще дава възможност на инвеститори да извършват сделки с тях.", "date": "2017.11.27", "title": "Платформа за търговия на лоши кредити прави ЕЦБ"}
{"url": "https://www.24chasa.bg/novini/article/6577359", "text": "Делото срещу Трайчо Трайков, Иво Прокопиев, Симеон Дянков и трима мениджъри в консултантската фирма \"Булброкърс\" окончателно се връща  в прокуратурата.  Шестимата са обвиняеми за продажбата на 33% държавен дял в дружеството ЕВН през 2011 г.  Тричленен състав на Софийския апелативен съд (САС) е оставил без разглеждане протеста на прокуратурата  срещу разпореждане на съдия Костадинка Костадинова,  с което тя върна делото заради  процесуални нарушения преди около две седмици. Определението на САС не подлежи на обжалване, казаха от съда.", "date": "2017.11.27", "title": "Делото срещу Трайков, Дянков и Прокопиев се връща на прокуратурата"}
{"url": "https://www.24chasa.bg/novini/article/6577438", "text": "Лихвите по депозити започнаха да се покачват, а кредитите спряха да поевтиняват. Това показват данните на БНБ за октомври. През миналия месец спрямо септември лихвата по срочните влогове в левове се повишава, макар и минимално - с 0,01%, до 0,38 на сто годишно. При депозитите в евро вдигането на месечна база е още по-голямо - с 0,05 на сто, до 0,31%. На годишна база - спрямо миналия октомври, има чувствително понижение - почти 0,3%. Поевтиняването на кредити също спира, показват данните. През октомври средната лихва по потребителските заеми в левове спада минимално с 0,02%, до 8,06, но заедно с всички такси годишният процент на разходите се вдига с 0,06% и стига 10,4 на сто. При жилищните заеми оскъпяването през октомври спрямо септември пада едва с 0,01 на сто, а годишният процент на разходите нараства с 0,01, до 4,31% на сто. Депозитите на граждани и фирми са надхвърлили сумата от 71 млрд. лв. в края на октомври, показват още данните на БНБ. Тя се равнява на 72,5% от БВП. Над половината от парите се държат от домакинствата - 46,6 млрд. лв. Останалата част си поделят депозитите на нефинансовите предприятия – 21,5 млрд. лв., и на финансовите, които са единствените, регистриращи понижение до 3 млрд. лв. Кредитирането отбелязва пореден ръст от 4,2% на годишна база- до 53 млрд. лв., срещу 52,8 млрд. лв. към септември. Най-бавно растат кредитите за фирми - с 1,5% на годишна база, до 31,3 млрд. лв. С 6,4% е увеличението при ипотечните кредити за населението - до 9,3 млрд. лв.", "date": "2017.11.27", "title": "Кредити спряха да поевтиняват, вдигат се лихвите по депозити"}
{"url": "https://www.24chasa.bg/novini/article/6577433", "text": "44-членният екипаж на изчезналата преди 11 дни подводница може да е още жив, надява се аржентинският флот, съобщи телевизия Ей Би Си. Въпреки изминалото време не е изключена “ситуация на екстремно оцеляване”, заяви говорителят на Военноморските сили Енрике Балби. Близките на моряците са се вкопчили в надеждата, че след изчезването екипажът е съумял да издигне подводницата до ниво, от което да може да зарежда резервоарите с въздух. Според експерти обаче на борда имало запаси от кислород само за 7 дни в момента, когато корабът докладва последното си местоположение на близо 500 км от брега. Официални представители се опасяват, че след като с подводницата беше изгубен контакт на 15 ноември в Южния Атлантик, на борда е станала експлозия. Разследване на министерството на отбраната на Аржентина показва, че военноморските сили са допуснали нарушения при ремонта на “Сан Хуан”. Купени са били акумулатори с изтекла гаранция, съобщи в. “Насион”, цитиран от ТАСС. Разследването не е ново, уточнява изданието. То е проведено в периода 2015-2016 г., което означава, че за проблема се е знаело. Един от изводите е, че покупката на акумулаторите може да е била в интерес на определени доставчици. “Събраната информация доказва, че сключените договори не само не съответстват на административната процедура, но и че военнослужещите, носещи отговорност за договорите, най-вероятно са извършили закононарушения, които са били в интерес на компаниите Hawker Gmbh и Ferrostaal AG”, пише още “Насион”. Говорителят на ВМС посочи, че продължава издирването, в което участват 13 страни с десетки кораби и самолети. Въпреки техните усилия следа от плавателния съд засега няма. Към зоната на издирване отплава и норвежки кораб с американска миниподводница, специализирана в спасяване на хора. Само двама души от екипажа извадили късмет, като останали на брега при отплаването ѝ. Един от тях бил освободен в отпуск, защото майка му влязла в болница. “Майка ми ме дари с живот за втори път”, коментира той пред в. “Дейли мейл”. На втория му било разрешено да напусне подводницата в последните минути, преди тя да се потопи. Той поискал няколко дни отпуск, за да оправи документите си, тъй като си купил нова къща. ", "date": "2017.11.27", "title": "Може да има живи на изчезналата подводница"}
{"url": "https://www.24chasa.bg/novini/article/6577602", "text": "Новите тъпанджии на Елица Тодорова, с които тя започна да работи след раздялата си със Стунджи преди дни са се забъркали в опит за убийство, съобщава \"Телеграф\".  Преди дни пред дискотека в Благоевград две компании се сбиха в спор за момиче. Трима от тях бяха наръгани с нож. 19-годишните Марио Стоянов и братята близнаци Мартин и Кристиян Пищолски нападнали трима студенти на таксиметровата пиаца пред Младежкия дом. Те били наръгани от Марио. Братята Пищолски са популярни не само в Благоевград като виртуозни изпълнители тъпанджии. Заедно с Елица те изнасят успешни концерти в цяла Европа. След разпит близнаците са били освободени, в ареста е само Марио Стоянов. ", "date": "2017.11.27", "title": "Тъпанджиите на Елица забъркани в нападение над студенти"}
{"url": "https://www.24chasa.bg/novini/article/6577527", "text": "Комисия от 8 митрополити ще преговаря с поместните православни църкви и македонската за каноническия ѝ статут, реши Светият синод на БПЦ на заседанието си в понеделник. Така патриархът и владиците взеха дипломатично решение, с което нито приемат, нито отричат предложението да признаят автономията Владиците ни ще съдействат за автокефалност на Македонската православна църква (МПЦ), която обяви готовност да признае българската за “майка” с писмото си от началото на месеца. Въпросът е сложен, защото над македонската църква тежи схизма заради самоволното ѝ отделяне от сръбската преди 50 г. (виж карето долу). “При положение че МПЦ признава БПЦ за своя майка, със съзнание за своя свещен дълг поемаме ангажимент да окажем пълно съдействие, като ходатайстваме и се застъпваме пред поместните православни църкви, предприемайки всичко необходимо за установяването на канонически статут на МПЦ”, пише в решението на синода, прочетено след заседанието от главния му секретар - Мелнишкия епископ Герасим. “Българската православна църква никога не е била безразлична към страданията на Македонската православна църква”, се казва още в позицията на владиците. “Те са наши братя, наш народ и ще се стремим да запазим неговото единство. Този въпрос трябва много добре да се обмисли, решението да бъде взето с болшинство и православните църкви да имат ясна представа за въпроса за автокефалията, който не беше разгледан на миналия Критски събор”, каза на влизане патриарх Неофит. Заседанието мина на фона на бдение под прозорците на палатата на инициативния комитет, който настояваше решението да е положително. Появи се и вицепремиерът Красимир Каракачанов Тук сме да окуражим Светия синод, защото има външен натиск да не се вземе едно правилно решение, обясни той. “България беше първата страна, която призна македонската държава. Ако бяхме чакали одобрението на другите църкви, никога нямаше да имаме своя”, каза още Каракачанов. След вчерашното решение 8-мината владици от комисията започват процедура по преговори с 14-те поместни църкви. Сред тях трябва да се постигне единодушие за автокефалността на Македонската архиепископия, и след това БПЦ да стане нейна “майка”. От Охридската архиепископия изразиха благодарност към патриарх Неофит и владиците. “Решението дава надежда за окончателно решаване на статута на легитимна автокефалност на МПЦ в семейството на поместните православни църкви”, казват оттам и напомнят, че “двата благочестиви народа споделят множество общи християнски ценности от векове”. Македонската църква обявява автокефалия на 17 юли 1967 г. в Охрид. Тогава Македония е част от Република Югославия. Сръбската патриаршия ѝ налага т.нар. “схизма”, или отлъчване, заради самоволното отцепление. Има няколко опита за връщането на македонската патриаршия в сръбската, които са неуспешни. През 2009 г. Македонската православна църква добавя към името си “Охридска архиепископия”, сменя герба и знамето си. По този начин се самообявява и за наследник на старата Българска охридска архиепископия. Нито една от 14-те поместни православни църкви не я признава. Най-тежки ще бъдат преговорите със Сръбската патриаршия, от която македонската се е отцепила. Според богослови Руската православна църква също ще е в сложно положение за признаването на автокефалност на македонската, защото при нея стои и въпросът с желанието на украинската църква да се отдели. След решението на Св. синод да съдействаме за Македонската архиепископия, има два варианта за изход от ситуацията. Първият е останалите поместни църкви да я признаят и тя официално да стане “дете” на БПЦ. Вторият е да откажат. Тогава БПЦ и МПЦ ще продължат сътрудничеството си. Процесът обаче може да отнеме до 10 г. ", "date": "2017.11.27", "title": "Синодът ще помага на македонската църква за признаването й (Обзор)"}
{"url": "https://www.24chasa.bg/novini/article/6577428", "text": "Американският медиен гигант “Мередит” купува своя съперник - издателския конгломерат “Тайм инкорпорейтед”, за $ 2,8 млрд. Цената включва около $ 1 млрд. дълг на конгломерата, съобщи “Файненшъл таймс”. Сделката е с финансово участие на братята милиардери Чарлз и Дейвид Кох, подкрепили кампанията на Доналд Тръмп за президент на САЩ. “Тайм инкорпорейтед” издава авторитетното сп. “Тайм”, сп. “Пийпъл”, “Форчън” “Спорт илюстрейтед”, “Ентъртейнмънт уикли”. Те ще бъдат присъединени към портфолиото за жената и семейството на “Мередит” - списанията “Бетър хоумс енд гардънс”, “Фемили съркъл”, фитнес изданието “Шейп”. Според сделката, обявена в неделя, “Мередит” придобива акциите на “Тайм” на цена от $ 18,50 за акция. “Мередит” е базирана в Айова корпорация за печатни и ефирни медии. Тя 2 пъти е участвала неуспешно в търг за продажбата на “Тайм инк.”, затънал в борчове заради слаби приходи от реклама през последните години, припомня в. “Дейли мейл”. Условията за придобиването предвиждат делът на братя Кох в “Тайм” да възлиза на 10-ина процента. Все още не е ясно дали братята ще получат роля в ръководството и каква. От “Мередит” увериха, че милиардерите няма да получат място в борда и няма да могат да влияят на издателските и мениджърските операции на медийната група. Според “Форбс” всеки от братята Кох притежава 48,2 млрд. долара. Те ръководят втората най-голяма частна компания в САЩ и са известни с консервативните си политически възгледи. ", "date": "2017.11.27", "title": "Продадоха издателя на  сп. “Тайм” за $ 2,8 млрд."}
{"url": "https://www.24chasa.bg/novini/article/6577366", "text": "8 земетресения разлюляха голяма част от страните на Балканския полуостров през ноември, като най-силното е било с магнитуд 4,9 по Рихтер. На 3 ноември трус от 4,1 бе усетен в южната част на Босна и Херцеговина. 8 дни по-късно Своге и Димитровград преживяха съответно 3,9 и 2,5 по Рихтер. Още тогава сеизмологът проф. Емил Ботев обясни, че подобни трусове са обичайни. На 13 ноември в морето край гръцкия остров Лесбос бе регистриран трус от 4,9, а 13 дни по-късно 4,2 разлюля и района на Катерини. В Югозападна Македония усетиха 3,4 по Рихтер на 16 ноември, а в нощта срещу 17-и в района на Банско се събудиха от люшкане с магнитуд 3. В Шумен и Мадара пък усетиха трус от 2,8 преди четири дни. По-силни трусове имаше и в Турция, но в азиатската ѝ част - в окръзите на град Маниса и Мугла имаше трусове на 11, 23 и 25 ноември със сила от 4,1 до 5,3 по Рихтер. Клисура не мигна цяла нощ, след като в неделя вечерта бе разлюляна от земетресение 4,1 по Рихтер. Пострадали хора и поражения по сгради няма. Епицентърът е бил на 2 км югозападно от градчето, което се намира в Карловския регион. Клисурци признават, че се бояли да не удари по-силно и да срути къщите над главите им, затова не успели да заспят. “Нормално е да са изплашени, защото трусът бе неочакван. Досега местните бяха спокойни, че живеят в несеизмична зона”, каза кметицата Генка Тодорова, която също будувала до ранни зори. В неделя в 21, 02 ч., когато бе регистрирано земетресението, тя си била у дома. Чула страшен тътен. “Земята започна да подскача. Имах чувството, че нещо ми повдига краката нагоре-надолу. Вероятно трусът е бил вертикален”, обясни Тодорова. В първия момент си помислила, че по улицата минава тежкотоварен камион. Излязла навън, където вече били съседите ѝ. На всички направило впечатление, че домашните животни са като полудели - кокошките кудкудякали, кучетата се скъсвали да лаят, котките също се дерели. Възрастните в Клисура твърдят, че не са преживявали толкова силен трус като този в неделя вечерта. Продължил около 2 минути. Движението на земните пластове е усетено в Копривщица, Пловдив, Етрополе и Плевен. Земетресението е било на 84 км източно от София и 56 км северно от Пазарджик. Според Националния институт по геофизика, геодезия и география трусът е бил с дълбочина 17 км. Нов трус пък бе регистриран в района на първомайското село Градина в понеделник в 11, 12 ч. Сеизмолозите обявиха, че силата му е била 2, 2 по Рихтер с дълбочина 20 км и не е усетено от хората. В Първомайско обаче вече са нащрек и се молят да не последва друг, по-мощен. “България е сеизмично активен район и земетресенията, които се случват, са в норма”. Това обясни за “24 часа” сеизмологът от БАН Валентина Протопопова. По думите ѝ в Гърция и Турция сеизмичността е по-висока от тази у нас. Там движението на тектонските плочи е от 15 до 23 сантиметра на година, докато в България е 1-2 милиметра на север и до 4-5 милиметра на юг. Това е предподставка за натрупване на напрежение и земетресения у нас, но с много по-малка скорост, отколкото в Гърция и Турция”, каза сеизмоложката. Трусове с магнитуд до 4-5 по Рихтер се смятат за слаби, а под 4 са микроземетресения. “Годишно регистрираме по около 1000 труса с магнитуд под 3, което е абсолютно нормално, както и това от време на време да има някое малко по-силно земетресение. То всява притеснения в хората, но не е опасно за тях”, допълни Протопопова. В района на Клисура и околността, които бяха разлюляни от труса в неделя вечерта, се намира Задбалканският разлом. Той е активен и земетресенията там са очаквани, допълни сеизмоложката.  8 земетресения разлюляха голяма част от страните на Балканския полуостров през ноември, като най-силното е било с магнитуд 4,9 по Рихтер. На 3 ноември трус от 4,1 бе усетен в южната част на Босна и Херцеговина. 8 дни по-късно Своге и Димитровград преживяха съответно 3,9 и 2,5 по Рихтер. Още тогава сеизмологът проф. Емил Ботев обясни, че подобни трусове са обичайни. На 13 ноември в морето край гръцкия остров Лесбос бе регистриран трус от 4,9, а 13 дни по-късно 4,2 разлюля и района на Катерини. В Югозападна Македония усетиха 3,4 по Рихтер на 16 ноември, а в нощта срещу 17-и в района на Банско се събудиха от люшкане с магнитуд 3. В Шумен и Мадара пък усетиха трус от 2,8 преди четири дни. По-силни трусове имаше и в Турция, но в азиатската ѝ част - в окръзите на град Маниса и Мугла имаше трусове на 11, 23 и 25 ноември със сила от 4,1 до 5,3 по Рихтер. ", "date": "2017.11.27", "title": "8 труса за месец на Балканите, най-силният - 4,9 по Рихтер"}
{"url": "https://www.24chasa.bg/novini/article/6577311", "text": "60 000 туристи са блокирани на индонезийския остров Бали, след като властите обявиха най-висока степен на опасност от мощно изригване на вулкана Агунг, което може да стане всеки момент, съобщи Би Би Си. 10 българи са обявили, че са на почивка там, но са далеч от вулкана и са в безопасност, съобщи БНТ. Те са се свързали с мисията ни в Джакарта, където е сформиран кризисен щаб в помощ на наши сънародници. МВнР също обяви, че е готово да съдейства на наши туристи. В събота гъста черна пепел изригна от вулкана на 4000 метра, помрачи небето и достигна въздушното пространство на международното летище в Бали. То бе затворено, близо 450 полета бяха отменени и десетки хиляди туристи не успяха да си заминат. На втория етаж на летището специална служба дава информация на хората от държави в ЕС и обяснява възможностите за консулска защита. Самолетите, потеглили за Бали, бяха пренасочени към аерогарите в Джакарта, Сингапур и други места в региона. Агунг се събуди преди седмици, а от няколко дни бълва дим и лава. Властите евакуират 100 хиляди души от къщите им на острова - цялото население в радиус от над 10 км от кратера. При предишното голямо изригване на Агунг през 1963 година загинаха 1600 души, припомня Би Би Си. От септември броят на земетресенията под вулкана на Източен Бали е наблюдаван внимателно от властите. Още тогава бе въдедено ограничение туристите и местните хора да не се приближават на повече от 6 километра от кратера и да избягват изкачване на планината над 950 метра от морското равнище. Агунг е на 72 км североизточно от известния балийски курорт Кута и е популярен сред туристите, които се изкачват рано сутрин на върха, висок 3030 м, за да гледат изгрева. В Индонезия има повече от 120 активни вулкана. ", "date": "2017.11.27", "title": "10 българи сред 60 000 туристи,  \nблокирани на о.  Бали от вулкан (Обзор)"}
{"url": "https://www.24chasa.bg/novini/article/6577400", "text": "След като бъде приета наредбата за новите възнаграждения на Комисията за финансов надзор (КФН), ще си обявим публично заплатите. Това заяви председателят на КФН Карина Караиванова. Ръководството на финансовия регулатор отчете, че надзирава повече от 20 хиляди компании, които притежават активи за 28,7 млрд. лв. или 29% от БВП. Поправките в закона, които позволяват на комисията да се откаже от бюджетната субсидия и да се самоиздържа от такси Караиванова оцени като шанс за самоиздръжка. Сметките показват, че по-високите такси няма да затруднят компаниите и няма да се отразят на продуктите, които те предлагат- застраховки или пенсии. Заместник-председателят на КФН, Ралица Агайн посочи, че обхватът на задължителната застраховка “Гражданска отговорност” на автомобилите е надхвърлил 98%. Агайн съобщи още, че предстои въвеждане на нова евродиректива за разпространението на застрахователни продукти, като КФН ще засили контролната си дейност спрямо посредниците на пазара. Според Диана Йорданова, която отскоро ръководи управление “Осигурителен надзор” активите на пенсионните фондове са надхвърлили 12 млрд. лв. ", "date": "2017.11.27", "title": "Шефът на КФН: Ще  си обявим заплатите"}
{"url": "https://www.24chasa.bg/novini/article/6577396", "text": "Вече 400 машини почистват пътищата от републиканската пътна мрежа. Създали сме „желязна“ организация. Само на прохода „Петрохан“ работят 20 снегопочистващи машини в двете посоки.“ Това съобщи министърът на регионалното развитие и благоустройството Николай Нанков, който заедно с председателят на УС на АПИ инж. Дончо Атанасов, лично провери организацията по почистването на прохода „Петрохан“ и участъци от пътищата в страната, съобщиха от пресцентъра на МРРБ По думите на министъра пътищата от републиканската пътна мрежа се почистват добре, въпреки тежките метеорологични условия проходът също е почистен. Николай Нанков подчерта, че от АПИ са въвели ограничения за движение на тежкотоварни моторни превозни средства с ремаркета и полуремаркета през проходите „Предел“, „Рожен“ и „Превала“. Към 19 часа за тежкотоварни автомобили беше затворена автомагистрала „Тракия“ в района на Вакарел и Нови Хан. През Троянски проход е ограничено движението на камионите над 12 тона. Временно за снегопочистване през деня бе ограничено движението на камионите над 12 т през Троянския проход /път II-35 Троян - Кърнаре/. Ограничено е движението за тежкотоварни автомобили над 12 т през проходите „Петрохан” и „Шипка“, над 10 т през „Вратник” и „Твърдишки”, а над 3,5 т през „Дюлински” и „Пампорово”, стана ясно още по време на инспекцията. Министърът призова за пореден път шофьорите да не тръгват с летни гуми и обясни, че отново се е натъкнал на подобни безразсъдни случаи, като даде за пример закъсали автомобили между селата Гинци и Бучин Проход, на които лично е оказал помощ на пътя. „След приключване на снеговалежите ще направим анализ за почистването на републиканските пътища. Агенция „Пътна инфраструктура“ има сключени договори с пътноподдържащите фирми с конкретни клаузи и където има допуснати пропуски, ще бъдат наложени съответните санкции“, беше категоричен министърът.", "date": "2017.11.27", "title": "Нанков с призив към шофьорите: Сменете летните гуми!"}
{"url": "https://www.24chasa.bg/novini/article/6577399", "text": "Бившият руски министър на икономиката Алексей Улюкаев, който е обвинен в поискване на подкуп, заяви в съда, че помислил получена от Шефа на Роснефт Игор Сечин чанта с 2 милиона долара в брой за подарък във вид на скъп алкохол, предаде Ройтерс. Улюкаев може да получи до 15 години затвор, ако бъде намерен за виновен в получаването на парите от Сечин, който е близък съюзник на руския президент Владимир Путин. Според прокуратурата подкупът е бил даден на 14 ноември м.г. срещу съгласието на Улюкаев да одобри продажбата на държавната компания Башнефт на Роснефт. Улюкаев бе задържан от полицията малко след вземането на подкупа, а Путин го уволни на следващия ден, предаде БТА.  Пред съда Улюкаев заяви, че помислил, че в чантата има подарък за него, но му бил заложен капан. \"Всичко това е предварително замислена провокация срещу мен\", заяви той. Защитата на Улюкаев се опитва да обясни защо той е приел чантата, след като според записи на разговора им нито той, нито Сечин са обсъждали съдържанието й. Улюкаев твърди, че докато е бил министър на икономиката Сечин е посетил министерството му два или три пъти и обикновено е идвал с \"обемиста чанта\" с подаръци. Улюкаев е получил от Сечин часовник и модел на сондажна кула, както и хранителни продукти по поводи като рождени дни. Сечин също така е подарявал алкохол на Улюкаев, което по думите на обвиняемия било нормално поведение за Сечин. Бившият министър заяви, че чантата, която му дал Сечин в централата на Роснефт миналата година, тежала около 15 кг и той помислил, че вътре има някакво скъпо вино или твърд алкохол. Улюкаев твърди, че месец по-рано Сечин му обещал да му подари вино, \"каквото никога дотогава не е опитвал\", за да отпразнуват успешния завършек на сделката по закупуването на Башнефт.", "date": "2017.11.27", "title": "Алексей Улюкаев помислил чанта с 2 милиона долара в брой за подарък"}
{"url": "https://www.24chasa.bg/novini/article/6577283", "text": "Заявка за коалиция няма нито от наша, нито от страна на БСП, никога не е имало подобно нещо, това са спекулации, каза в студиото на \"Още от деня\" по   Менда Стоянова след проведения конгрес на ГЕРБ в неделя. Левицата няколко пъти поставя този въпрос, но няма нищо общо с истината, затова трябваше да приемем декларация по този повод. Да бъдеш диалогичен и балансиран е нещо, което е хубаво, не случайно имаше предложение Корнелия Нинова да стане председател на НС. Имахме за цел да покажем отношение към опозицията различно от това, което получавахме, когато ние бяхме опозиция. Искахме да покажем, че се стремим да имаме различни взаимоотношения в парламента. Но тези стъпки бяха изтълкувани погрешно за искане на коалиция с БСП, което не е вярно, каза Стоянова.  Тя коментира и Бюджет 2018. 2017 г. няма да я завършим на излишък, вероятно ще е балансирана някъде около нулата и малко над нулата, като бюджетът за отминаващата година беше планиран на дефицит 1 млрд. и 400 милиона лева, каза председателят на парламентарната Комисия по бюджет и финанси. Това означава, че преизпълнението на приходите изцяло ще отиде за намаляване на дефицита - извеждането до 0 или близо до 0, добави тя. 2,5 млрд. лева разходи повече предвидени в Бюджет 2018 спрямо Бюджет 2017 не се раздават на калпак. Те са насочени в определени сфери с цел да се постигнат определени политики. Това са образование, здравеопазване, сигурност и социалната сфера. Менда Стоянова коментира и думите на Вежди Рашидов, че от младите, останали у нас \"не става и чеп за зеле\": Никога не бих изрекла подобни думи като тези, които е казал Рашидов. Навярно и той не мисли по подобен начин. Децата, останали тук, не може да се определят по този начин. Нашите деца намират перспектива да останат в България и подобни изказвания не бива да бъдат толерирани.", "date": "2017.11.27", "title": "Менда Стоянова: Заявка за коалиция няма нито от наша, нито от страна на БСП (Обновена)"}
{"url": "https://www.24chasa.bg/novini/article/6577437", "text": "Апаратура на системата за ретланслация \"Луч\", която ще осигури на руския сегмент на Международната космическа станция (МКС) собствен канал за връзка със Земята извън зоната на пряка радиовидимост от територията на Русия, ще бъде инсталирана по време на излизане в открития космос през февруари 2018 г., предаде ТАСС. Това заяви руският космонавт Антон Шкаплеров. Сега, докато станцията е извън зоната на пряка радиовидимост от територията на Русия, космонавти се свързват с Центъра за управление на полетите в Подмосковието посредством спътници на НАСА, предаде БТА.  По думите на Шкаплеров, излизането в открития космос е планирано за 2 февруари 2018 г. и основната му цел ще е да се замени електронният блок на антената на системата \"Луч\", която бе изведена в космоса с модула \"Звезда\" преди 17 години. \"Блокът функционира, но елементната му база е остаряла\", поясни той. Шкаплеров ще оглави новия екипаж на станцията, който ще бъде изстрелян към МКС на 17 декември.", "date": "2017.11.27", "title": "Апаратура на системата \"Луч\" инсталират на международната станция през февруари"}
{"url": "https://www.24chasa.bg/novini/article/6577237", "text": "В момента градският транспорт се движи при зимни условия. Поради паднали клони на дървета върху контактно-кабелната мрежа на ул. „Краище“ е пренасочено движението на трамваите.Това съобщиха от пресцентъра на Столична община. Трамваите по линия № 1 и 6 са пренасочени до кв. „Борово“. Екипи на „Столичен електротранспорт“ работят за отстраняването им съвместно със звеното за аварийно-спасителни дейности. Общо пет екипа на звеното работят по сигнали.", "date": "2017.11.27", "title": "Клони паднаха върху контактна мрежа в София, трамваи № 1 и № 6 са пренасочени"}
{"url": "https://www.24chasa.bg/novini/article/6577242", "text": "Страните членки на ЕС подновиха за пет години лиценза на спорния хербицид гт. Това е изненадващо решение, разбиващо безизходицата по въпроса, предава AFP, цитирана от \"Фокус\".   „Представители от 18 от 28-те страни членки гласуваха в полза на предложението на Европейската комисия за петгодишно подновяване. Девет държави гласуваха против, а една се въздържа от глас“, пише Европейската комисия в официално свое заявление.", "date": "2017.11.27", "title": "ЕС поднови лиценза на глифозата за нови 5 години"}
{"url": "https://www.24chasa.bg/novini/article/6577277", "text": " Въвежда се временна организация на движението за провеждане на футболна среща от Първенство на първа професионална лига на 28 ноември, съобщиха пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: - От 00.00 часа до приключване на футболната среща на 28 ноември при сектор „Г” на Националния стадион „Васил Левски”. - От 10.00 до 18.00 часа на 28 ноември на моста пред Национален стадион „Васил Левски”. От 14.00 часа на 28 ноември до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: - ул. „Ген. Гурко” между бул. „Васил Левски” и бул. „Евлоги и Христо Георгиеви”; - бул. „Евлоги и Христо Георгиеви” между пл. „Орлов мост” и бул. „Черни връх”; - бул. „Драган Цанков” между бул. „Евлоги и Христо Георгиеви” и бул. „Пейо К. Яворов”. Столична дирекция на вътрешните работи осигурява охрана и постове за контрол и регулиране на движението.", "date": "2017.11.27", "title": "Вижте как променят движението в София заради мача утре"}
{"url": "https://www.24chasa.bg/novini/article/6574339", "text": "2/3 от българите имат поне една дебитна карта. Всеки втори има и кредитна карта, показват данни на БНБ. Все повече хора се разделят с книжните пари и монетите и предпочитат да се разплащат с карти. И да пазаруват онлайн също с карти вместо с наложен платеж при получаване на стоката. И докато хората с издути портфейли са обект на интерес за джебчиите, тези с банкови карти също се радват на интерес, но от друга категория крадци. Има ефективни съвети, спазването на които намалява възможността за източване на банковата карта. Те са събрани в наръчник с инструкции на централната банка. Цел на измамниците е да стигнат до номера на картите, ПИН кодовете на картодържателите и кодовете за сигурност при плащания в интернет. Затова всеки, който има карта, трябва да не съобщава на никого своя пинкод, да не го записва върху картата , в лаптопа, телефона или на други места, носени или съхранявани заедно с картата. Когато се теглят пари от банкомат не е зле да се предпочитат устройства, монтирани в молове, бензиностанции, магазини и учреждения, където има 24 часов видеоконтрол. Това не изключва необходимостта преди тегленето да огледате машинката. Ако забележите нещо нередно в картовия вход на банкомата или при клавиатурата, подайте сигнал към обслужващата го институция и потърсете друг банкомат. При теглене не забравяйте да закривате клавиатурата, когато въвеждате пинкода. Ако забележите нещо странно по време на самата операция, откажете се от нея, като натиснете клавиша Cancel. Никога и по никакъв повод не казвайте пинкода си на други хора или на лица, които са в близост до банкомата и предлагат някаква помощ. Плащането през ПОС терминал също крие опасности И при него се налага да закривате клавиатурата с едната си ръка, докато въвеждате пинкода. Още по-важно е да не позволявате на служител в търговски обект или в заведение да носи картата ви на място, което остава скрито за вас. Не пропускайте да сравните сумата на разписката от ПОС терминала със сумата от касовия бон и пазете разписката от него, докато получите извлечение и сравните платените суми. Как да се пазим при пазаруване онлайн Никога не въвеждайте пинкод в сайт за пазаруване. Плащанията в интернет не изискват това. При плащания в интернет вместо това се изисква код за сигурност, чрез който се установяват автентичността и изпълнението на платежна операция. Такивакодове например са код CVV2 - за карта Visa, и код CVC2 - за MasterCard, които са изписани на гърба на картата. Повечето търговци в интернет и международните картови организации вече осигуряват още едно ниво за идентификация чрез допълнителна секретна парола за плащания в интернет (например услугите Verified by Visa и MasterCard SecureCode). За целта обаче ще се наложи да се направи регистрация на картата чрез банката издател. Допълнителната секретна парола за плащания в интернет се предлага от повечето издатели на карти и е безплатна за картодържателите. Задължително е да съхранявате цялата информация и кореспонденция за плащането до получаване на извлечение от банката ви. Тогава можете да сравните платените суми с отразеното в извлечението. Допълнителни съвети за безопасност Можете да се абонирате за получаване на SMS известие при извършването на всяка трансакция с карта. Така имате възможност постоянно да контролирате използването на средствата. Ако някога получите SMS известие за трансакция, която не сте извършили, незабавно блокирайте картата с обаждане на банката издател Ако установите, че по сметката има трансакции, които не са извършени от вас, веднага подайте жалба до доставчика на платежни услуги. В случай че картата бъде открадната или изгубена, незабавно се обадете на издателя, за да бъде блокирана. Никога не съхранявайте карта и пинкода за нея на едно и също място. Най-добре е да запомните кода и да не го записвате никъде. Достъпът до личните ви документи трябва да е ограничен. Старателно унищожавайте всеки стар документ, на който има ЕГН или друг код. Никога не се предоставя ЕГН на лица, които се представят за служители на обслужващия доставчик на платежни услуги и искат лични данни. Извън официалните офиси това не се прави. Допълнителни гаранции дава абонирането за услуги, с които се следят дистанционно движенията по сметките си. Установявате, че неправилно е начислена лихва по депозит или кредит, неясно начислени такси, неоторизирани трансакции с карти, или странни движения по сметките. Най-напред опитайте да изясните тези обстоятелства с обслужващата банка или с доставчика на платежната услуга. В условията на силна конкуренция помежду си банките са много чувствителни към доверието на клиентите си, поради което се стремят да разгледат и своевременно да разрешат възникналите спорове и случаи на неудовлетвореност. Ето защо, ако , има съмнение, че не се начислява уговорената лихва по депозит, неоснователно се иска по-висока лихва по кредит или се срещат затруднения при обслужване на кредит, най-напред отидете до съответната банка. Там ще ви предложат да попълните писмо на стандартна бланка, в която се предоставя подробна информация за възникналия проблем, както и подробни идентификационни данни - име, ЕГН, номер на банкова сметка, номер на договора за кредит/депозит и др. Ако е необходимо, към писмото можеда се приложат копия на документи. Уверете се, че писмото е с входящ номер и в какъв срок ще получите отговор. Ако не получите отговор в законовия срок или той не ви удовлетворява, отнесете спора до помирителна комисия. Извънсъдебните преговори не изключват воденето на съдебно дело. Разрешаването на спорове извън съда е възложено от закона на към Комисията за защита на потребителите. Платежни услуги са всички услугите, предоставяни от банки, платежни институции и дружества за електронни пари, като теглене, внасяне на пари по сметка, налични парични преводи и операции с платежна карта на банкомат и ПОС терминал. Какви са предимствата на този подход: то е безплатно, бързо - не повече от 2 месеца след получаване на всички документи, становища и събиране на доказателства. Заявлението може да бъде подадено както на адреса на Комисията, така и по електронна поща или онлайн чрез интернет страницата на Комисията за защита на потребителите. При трансгранични спорове в рамките на ЕС се подава електронен формуляр за жалба. Комисията изготвя помирително предложение до спорещите страни. В 10-дневен срок след получаването му то трябва да бъде прието или отхвърлено. Ако бъде прието, изпълнението му става задължително за всяка от страните. ", "date": "2017.11.27", "title": "Как да не ни източат пари от банковата карта"}
{"url": "https://www.24chasa.bg/novini/article/6577309", "text": "Медиите в САЩ трябва да се състезават за \"трофей за фалшиви новини\", заяви президентът Доналд Тръмп в поредната си критика към медиите, които обвинява, че отразяват отрицателно неговото управление, предадоха ДПА и БТА. \"Трябва да имаме състезание коя от телевизиите, включително кабелната Си Ен Ен и без Фокс, е най-непочтената, най-корумпираната и/или най-изопачаващата в политическото си отразяване на любимия ви президент (аз)\", написа Тръмп в Туитър, изрично изключвайки от критиките си любимата си телевизия Фокс. \"Всичките са лоши. Победителят взима ТРОФЕЯ ЗА ФАЛШИВА НОВИНА!\", туитна Тръмп. Тръмп редовно отправяше словесни нападки към телевизии, вестници и дори отделни журналисти по време на предизборните си митинги миналата година, припомня ДПА.", "date": "2017.11.27", "title": "Тръмп предложи \"трофей за фалшиви новини\""}
{"url": "https://www.24chasa.bg/novini/article/6577320", "text": "Увеличаването на озоновото замърсяване в китайските градове излага на голям риск здравето на населението, като причинява по-висока смъртност от инсулт и сърдечни заболявания сред по-уязвимите жители, според изследване на китайски учени, цитирано от Ройтерс. Информацията от 272 града, събрана между 2013 г. и 2015 г., ясно засвидетелства връзката между краткосрочното излагане на повишени нива на озон с повишената смъртност вследствие на сърдечносъдови и сърдечни заболявания, както и инсулти, предаде БТА. Озонът на повърхността на Земята, познат като фотохимичен смог, се образува от взаимодействието между слънчевата светлина с азотни оксиди и огромни количества неконтролирани летливи органични съединения, отделени при горенето на изкопаеми горива или производството на химикали. Китай води \"борба със замърсяването\", за да противодейства на вредите върху околната среда, причинени от почти четири десетилетия икономически растеж. Голяма част от усилията са съсредоточени в намаляването на фините прахови частици PM2.5. Средните нива на озон в Китай са се покачили със 17 % за периода 2014-2017 г., което предполага още 12 хиляди преждевременни смъртни случая на година, изчисли организацията \"Грийнпийс\".", "date": "2017.11.27", "title": "Увеличаването на озоновото замърсяване причинява по-висока смъртност в Китай"}
{"url": "https://www.24chasa.bg/novini/article/6577333", "text": "Висока оценка за дискусиите на днешната Среща на върха по инициативата „16+1“ и постигнатите договорености дадоха министър-председателите на България и на Китай Бойко Борисов и Ли Къцян. Двамата разговаряха в Будапеща, където се проведе форумът, съобщиха от пресцентъра на Министерски съвет. Премиерът Борисов благодари на Ли Къцян за неговата силна подкрепа и лична ангажираност с инициативата, по която вече започва реализацията на проекти в тази част на Европа, допринасящи за подобряване на инфраструктурата и свързаността в региона. Той посочи, че това ще остане във фокуса на България като следваща страна-домакин на форума, тъй като отговаря и на приоритетите й по време на ротационното председателство на Съвета на ЕС. Министър- председателят потвърди и подкрепата на българското правителство и за другата китайска инициатива - „Един пояс, един път”, както и за Платформата за свързаност между ЕС и Китай. България цени високо отношенията си с Китайската народна република. Те се основават на традиционно приятелство, взаимно уважение, желание за разширяване на сътрудничеството и за изпълването му с конкретни, практически резултати, каза Борисов. Като области, открити за китайски инвестиции, той посочи енергетиката, инфраструктурата, транспорта, селското стопанство, индустриалните зони, електронната търговия, иновациите, медицината. Борисов и Ли Къцян отбелязаха откриването в София преди дни на първия Китайски културен център и изразиха очакване той да се превърне в привлекателно средище за културен обмен.", "date": "2017.11.27", "title": "Борисов обсъди с Ли Къцян възможностите за сътрудничество между България и Китай"}
{"url": "https://www.24chasa.bg/novini/article/6577453", "text": "Възстановено е движението на трамваите по линии 1 и 6 по ул.\"Краище\" в кв. \"Иван Вазов\", съобщиха от пресцентъра на Столичната община. Поради паднали клони на дървета върху контактно-кабелната мрежа за кратко движението им беше пренасочено до кв.\"Борово\".                                                                                                                                                                                                                                                                                                                       ", "date": "2017.11.27", "title": "Възстановено е движението на трамваите 1 и 6 в София"}
{"url": "https://www.24chasa.bg/novini/article/6577432", "text": "Съветът на Европа (СЕ) се обяви за преразглеждане на санкциите срещу Русия, въведени от парламентарната му асамблея. Възможно е те да бъдат отменени, пише в. “Файненшъл таймс”. Има опасения, че Москва може да напусне организацията, чийто член е от 1996 г. “Това ще има лоши последици за Европа. Европа без Русия е крачка назад”, каза шефът на СЕ Турбьорн Ягланд. ", "date": "2017.11.27", "title": "Съветът на Европа: Санкциите  срещу Русия да паднат"}
{"url": "https://www.24chasa.bg/novini/article/6577503", "text": "Извинителни бележки по семейни причини вече се искат три дни преди отсъствието на ученика. Детето може да отсъства до 3 учебни дни в годината, но при подадено мотивирано писмено заявление от майката или таткото до класния ръководител. Ако семейството не може да го представи преди отсъствието, трябва да уведоми класната по телефона или по имейла. Това предвижда Наредбата за приобщаващо образование, която вече е обнародвана в “Държавен вестник”. Според нея ученикът може да отсъства от училище по уважителни причини - медицински проблеми, заради участия в състезания, конкурси, олимпиади или други изяви, както и по искане на родителя. Ученикът има право и на още 7 дни отсъствие по молба на родителя, само че тогава вече е необходимо разрешение на директора. За да пропусне повече от една учебна седмица пък семейството трябва да пусне предварително молба до педагогическия съвет, който решава дали ще я уважи. Ако детето е било болно, то трябва да предостави медицински документ до 3 учебни дни след връщането си. Класните ръководители вече разясняват новите правила на родителските срещи. Целта е да се затегне дисциплината и да се пресекат фалшивите извинителни бележки. Половин отсъствие вече получават учениците, ако закъсняват с до 20 минути за часа. Ако се явят в класната стая и минута по-късно, ще им се води цяло. Досега учителите пишеха 1/3 отсъствие при закъснение от 15 минути, а при по-дълго забавяне можеха да избират дали да напишат цяло. ", "date": "2017.11.27", "title": "3 дни по-рано ще се иска отсъствие по семейни причини"}
{"url": "https://www.24chasa.bg/novini/article/6577316", "text": "Най-често срещаните нарушения по време на т.нар. Черен петък тази година са били свързани с изкуствени намаления. Това съобщи в понеделник председателят на Комисията за защита на потребителите Димитър Маргаритов. При направените 170 проверки в петък са констатирани 25 нарушения. Най-често търговците просто са си измисляли процент на намаление на стока. Другото по-често срещано нарушение е недостатъчното количество на стоките с намалени цени, както и ограничената отговорност за тях. Това означава, че често търговците си позволяват за такива стоки да не признават гаранцията и клиентите да не могат да връщат стоката. Комисията пуска мобилно приложение “Аз-клиентът”, чрез което могат да се подават сигнали за некоректни търговци със снимка на стоката. ", "date": "2017.11.27", "title": "Черният петък пълен с фалшиви отстъпки"}
{"url": "https://www.24chasa.bg/novini/article/6577552", "text": "Авторският ръкопис на първия исторически трактат за България, създаден един век преди \"История славянобългарска\" на Паисий Хилендарски, е открит и ще бъде публикуван като текст, факсимиле, превод, бележки и научен коментар. Става дума за написаната на латински История на България от Петър Богдан Бакшич, за която се смята, че е създадена около 1667-1668г., но е отпечатана след смъртта му през 1674г. От нея са познати откъси и преписи, но в цялостен вид тя никога не е била известна на науката, предаде  .  Сега проф. Лилия Илиева от Югозападен университет \"Неофит Рилски\" обявява в предстоящия брой 1 за 2018г. на сп. \"Балканистичен преглед\", че е открила оригиналния ръкопис на българския книжовник - францисканец от Чипровци, станал католически архиепископ. В статията има и факсимиле на цяла страница от документа. В потвърждение на хипотезата, че историята на Богдан е значително по-обемист труд, тя съобщава, че ръкописът заема около 200 страници, разпределени в 70 глави, предговор, послеслов и добавени документи. Според проф. Илиева заглавието на този труд е \"За древността на бащината земя и българските неща\", а авторът се представя като Петър Деодат Чипровски. Пред Весела Николаева от онлайн изданието Severozapazenabg.com проф. Илиева споделя, че е открила ръкописа в Университетската библиотека на италианския град Модена. Университетът е основан през 1175г. и е един от най-старите в света. Библиотечната му мрежа е от десетина обекта, включително в провинция Реджо Емилия.", "date": "2017.11.27", "title": "Учен: Открит е оригиналният ръкопис на първата история на България"}
{"url": "https://www.24chasa.bg/novini/article/6577229", "text": "Два автомобила, ескортиращи албанския премиер Еди Рама, претърпяха катастрофа на път към град Корча, при което бяха ранени трима души, съобщи Танюг, позовавайки се на албанските медии. Най-вероятната причина за катастрофата е гъстата мъгла. Албанският премиер Еди Рама пътувал от Тирана за Корча, където ще се състои съвместно заседание на албанското и косовското правителство, предаде БТА.  Тримата ранени са били откарани в болница след сблъсъка, след като такси се врязало в колоната автомобили на албанския премиер. Ранените не са с опасност за живота. В сблъсъка са повредени общо четири коли. Причина за сблъсъка е най-вероятно гъстата мъгла на пътя, пише албанският портал \"Панорама\".", "date": "2017.11.27", "title": "Две коли от ескорта на албанския премиер катастрофираха"}
{"url": "https://www.24chasa.bg/novini/article/6577163", "text": "1. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА НАГРАЖДАВАНЕ НА ПРОФ. КРУМ КАЦАРОВ С ОРДЕН „СТАРА ПЛАНИНА“ – ВТОРА СТЕПЕН Внася: заместник министър-председателят по обществения ред и сигурността и министър на отбраната 2. ПРОЕКТ НА РЕШЕНИЕ ЗА ОТПУСКАНЕ НА ПЕРСОНАЛНИ ПЕНСИИ ПО КОДЕКСА ЗА СОЦИАЛНО ОСИГУРЯВАНЕ Внася: министърът на труда и социалната политика 3. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ТАРИФАТА ЗА ТАКСИТЕ, КОИТО СЕ СЪБИРАТ ОТ АГЕНЦИЯ „МИТНИЦИ“ ПО ЧЛ. 12 ОТ ЗАКОНА ЗА МИТНИЦИТЕ, ПРИЕТА С ПОСТАНОВЛАНЕИЕ №85 НА МИНИСТЕРСКИЯ СЪВЕТ ОТ 2003 Г. Внася: министърът на финансите 4. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ/ТРАНСФЕРИ ЗА 2017 Г. ЗА ИЗПЛАЩАНЕ НА СТИПЕНДИИ ПО ПРОГРАМАТА НА МЕРКИТЕ ЗА ЗАКРИЛА НА ДЕЦА С ИЗЯВЕНИ ДАРБИ ОТ ДЪРЖАВНИ И ОБЩИНСКИ УЧИЛИЩА ПРЕЗ 2017 Г., ПРИЕТА С ПОСТАНОВЛЕНИЕ №46 НА МИНИСТЕРСКИЯ СЪВЕТ ОТ 2017 Г. Внася: министърът на образованието и науката 5. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ДОГОВОР МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ОБЩИНА ГАБРОВО ЗА ФИНАНСИРАНЕ ИЗГРАЖДАНЕТО НА ЕЛЕМЕНТИ НА ОБЩИНСКА ИНФРАСТРУКТУРА – РЕКОНСТРУКЦИЯ НА ЧАСТ ОТ УЛ. „ИНДУСТРИАЛНА“ ОТ О.Т. 233 ПРЕЗ О.Т. 232-О.Т. 231-О.Т. 230-О.Т. 229-О.Т. 228-О.Т.227 ДО О.Т. 226 И ИЗГРАЖДАНЕ НА ПРОДЪЛЖЕНИЕ ОТ О.Т. 226-О.Т. 225-О.Т. 224-О.Т. 219 ДО О.Т. 220, ЗАВЪРШВАЩО В ОБРЪЩАЛО ОТ О.Т. 220 ПРЕЗ О.Т.221- О.Т. 222 ДО О.Т. 223 ОТ КВ. №15, 17, 57 И 58 ПО ПЛАНА НА ГР. ГАБРОВО, СЗ – 3 ЧАСТ, И ПРОЕКТ НА ДОГОВОР МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И „ЛС ТЮБС“ АД, ГР. ГАБРОВО, ЗА ИЗПЪЛНЕНИЕ НА ИНВЕСТИЦИОННИЯ ПРОЕКТ „ЗАВОД ЗА ПРОИЗВОДСТВО НА ТУБИ“ Внася: министърът на икономиката 6. ПРОЕКТ НА РЕШЕНИЕ ЗА ВЪЗЛАГАНЕ НА ИЗПЪЛНИТЕЛНИЯ ДИРЕКТОР НА НАЦИОНАЛНАТА АГЕНЦИЯ ЗА ПРИХОДИТЕ (НАП) ДА СКЛЮЧИ ДОГОВОР ЗА ПОКУПКА НА ИМОТ В ПОЛЗА НА ДЪРЖАВАТА, ОБЯВЯВАНЕТО МУ ЗА ИМОТ – ПУБЛИЧНА ДЪРЖАВНА СОБСТВЕНОСТ, И ПРЕДОСТАВЯНЕТО МУ БЕЗВЪЗМЕЗДНО ЗА УПРАВЛЕНИЕ НА НАП ЗА НУЖДИТЕ НА ОФИС ЯМБОЛ ПРИ ТЕРИТОРИАЛНАТА ДИРЕКЦИЯ НА НАП – БУРГАС Внася: министърът на финансите 7. ПРОЕКТ НА РЕШЕНИЕ ЗА ВЪЗЛАГАНЕ НА НАЦИОНАЛНАТА АГЕНЦИЯ ЗА ПРИХОДИТЕ ДА ИЗВЪРШИ ПРОДАЖБА НА ИМУЩЕСТВО, ОТНЕТО В ПОЛЗА НА ДЪРЖАВАТА Внася: министърът на финансите 8. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМ ИМОТ, СОБСТВЕНОСТ НА „БЪЛГАРСКИ ПОЩИ“ ЕАД – СОФИЯ Внася: министърът на транспорта, информационните технологии и съобщенията 9. ПРОЕКТ НА РЕШЕНИЕ ЗА ОБЯВЯВАНЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ, И ЗА ДАВАНЕ НА СЪГЛАСИЕ ЗА ПРЕМАХВАНЕТО МУ Внася: министърът на регионалното развитие и благоустройството 10. ПРОЕКТ НА РЕШЕНИЕ ЗА ОБЯВЯВАНЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, ЗА ИМОТ – ЧАСТНА ДЪРЖАВНА СОБСТВЕНОСТ Внася: министърът на регионалното развитие и благоустройството 11. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕДОСТАВЯНЕ ЗА УПРАВЛЕНИЕ НА ЧАСТ ОТ ИМОТ – ПУБЛИЧНА ДЪРЖАВНА СОБСТВЕНОСТ, НА МИНИСТЕРСТВОТО НА ЗДРАВЕОПАЗВАНЕТО Внася: министърът на регионалното развитие и благоустройството 12. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ПУБЛИЧНА ДЪРЖАВНА СОБСТВЕНОСТ, ЗА ИМОТИ – ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО ИМ ПРЕХВЪРЛЯНЕ В СОБСТВЕНОСТ НА ОБЩИНА МЪГЛИЖ, ОБЛАСТ СТАРА ЗАГОРА Внася: министърът на регионалното развитие и благоустройството 13. ПРОЕКТ НА РЕШЕНИЕ ЗА ОБЯВЯВАНЕ НА ИМОТИ – ЧАСТНА ДЪРЖАВНА СОБСТВЕНОСТ, ЗА ИМОТИ – ПУБЛИЧНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО ИМ ПРЕДОСТАВЯНЕ ЗА УПРАВЛЕНИЕ НА МИНИСТЕРСТВОТО НА ПРАВОСЪДИЕТО ЗА НУЖДИТЕ НА ГЛАВНА ДИРЕКЦИЯ „ИЗПЪЛНЕНИЕ НА НАКАЗАНИЯТА“ Внася: министърът на регионалното развитие и благоустройството 14. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ №603 НА МИНИСТЕРСКИЯ СЪВЕТ ОТ 2008 Г. ЗА ОПРЕДЕЛЯНЕ СЪСТАВА НА ПОСТОЯННОТО ПРЕДСТАВИТЕЛСТВО НА РЕПУБЛИКА БЪЛГАРИЯ КЪМ ЕВРОПЕЙСКИЯ СЪЮЗ В БРЮКСЕЛ И ЗА ПРЕМЕСТВАНЕ НА ЕДНА ВРЕМЕННА БРОЙКА ЗА ДИПЛОМАТИЧЕСКИ СЛУЖИТЕЛ ЗА ПОДПОМОГАНЕ НА ПРЕДСТОЯЩОТО БЪЛГАРСКО ПРЕДСЕДАТЕЛСТВО НА СЪВЕТА НА ЕВРОПЕЙСКИЯ СЪЮЗ ОТ ПОСТОЯННОТО ПРЕДСТАВИТЕЛСТВО НА РЕПУБЛИКА БЪЛГАРИЯ В БРЮКСЕЛ В ПОСТОЯННОТО ПРЕДСТАВИТЕЛСТВО НА РЕПУБЛИКА БЪЛГАРИЯ КЪМ СЛУЖБАТА НА ОРГАНИЗАЦИЯТА НА ОБЕДИНЕНИТЕ НАЦИИ И ДРУГИТЕ МЕЖДУНАРОДНИ ОРГАНИЗАЦИИ В ЖЕНЕВА Внася: министърът на икономиката 15. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ДОПЪЛНИТЕЛЕН СЕРТИФИКАТ ЗА ПРИНОС КЪМ СПОРАЗУМЕНИЕТО ЗА УЧРЕДЯВАНЕ НА СПЕШЕН ДОВЕРИТЕЛЕН ФОНД НА ЕВРОПЕЙСКИЯ СЪЮЗ ЗА СТАБИЛНОСТ И СПРАВЯНЕ С ПЪРВОПРИЧИНИТЕ ЗА НЕЗАКОННАТА МИГРАЦИЯ И РАЗСЕЛЕНИТЕ ЛИЦА В АФРИКА И ЗА НЕГОВИЯ ВЪТРЕШЕН ПРАВИЛНИК, ПОДПИСАНО НА 12 НОЕМВРИ 2015 Г. В ЛА ВАЛЕТА Внася: заместник министър-председателят по правосъдната реформа и министър на външните работи 16. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СТАТУТ НА БЪЛГАРО-САУДИТСКА СМЕСЕНА МЕЖДУПРАВИТЕЛСТВЕНА КОМИСИЯ ЗА ИКОНОМИЧЕСКО СЪТРУДНИЧЕСТВО Внася: министърът на икономиката 17. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 5 ОТ ЗАКОНА ЗА ПОДЗЕМНИТЕ БОГАТСТВА – СТРОИТЕЛНИ МАТЕРИАЛИ – ВАРОВИЦИ, ОТ НАХОДИЩЕ „БЕЛИТЕ КАМЪНИ“, РАЗПОЛОЖЕНО В ЗЕМЛИЩЕТО НА ГР. СУВОРОВО, ОБЩИНА СУВОРОВО, ОБЛАСТ ВАРНА, НА „ПЪТСТРОЙ БУРГАС“ ЕООД, ГР. БУРГАС Внася: министърът на енергетиката 18. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ №501 ОТ 2017 Г. ЗА ПРИЕМАНЕ НА ГОДИШЕН ОТЧЕТ ЗА ИЗПЪЛНЕНИЕ НА РАБОТНАТА ПРОГРАМА ЗА 2016 Г. НА КОМУНИКАЦИОННАТА СТРАТЕГИЯ НА РЕПУБЛИКА БЪЛГАРИЯ ЗА ЕВРОПЕЙСКИЯ СЪЮЗ И НА РАБОТНА ПРОГРАМА ЗА 2017 Г. НА КОМУНИКАЦИОННАТА СТРАТЕГИЯ НА РЕПУБЛИКА БЪЛГАРИЯ ЗА ЕВРОПЕЙСКИЯ СЪЮЗ Внася: заместник министър-председателят по правосъдната реформа и министър на външните работи 19. ПРОЕКТ НА РЕШЕНИЕ ЗА УТВЪРЖДАВАНЕ НА АКТУАЛИЗИРАНИ ГОДИШНИ РАЗЧЕТИ НА СМЕТКАТА ЗА СРЕДСТВАТА ОТ ЕВРОПЕЙСКИЯ СЪЮЗ НА ДЪРЖАВЕН ФОНД „ЗЕМЕДЕЛИЕ“ ЗА 2017 Г. Внася: министърът на земеделието, храните и горите 20. ДОКЛАД ЗА ОДОБРЯВАНЕ НА РЕЗУЛТАТИТЕ ОТ ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ОБЩИ ВЪПРОСИ, ФОРМАТ „КОХЕЗИОННА ПОЛИТИКА“, ПРОВЕДЕНО НА 15 НОЕМВРИ 2017 Г. В БРЮКСЕЛ Внася: заместник министър-председателят 21. ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ №263 НА МИНИСТЕРСКИЯ СЪВЕТ ОТ 2016 Г. ЗА ОДОБРЯВАНЕ НА РАМКА НА НАЦИОНАЛЕН МЕХАНИЗЪМ ЗА ИЗПЪЛНЕНИЕ НА АНГАЖИМЕНТИТЕ НА РЕПУБЛИКА БЪЛГАРИЯ ПО ПРЕЗАСЕЛВАНЕ Внася: заместник министър-председателят по правосъдната реформа и министър на външните работи 22. ПРОЕКТ НА ПОСТАНОВЛЕНИЕ ЗА ПРИЕМАНЕ НА НАРЕДБА ЗА УПРАВЛЕНИЕ НА СТРОИТЕЛНИТЕ ОТПАДЪЦИ И ЗА ВЛАГАНЕ НА РЕЦИКЛИРАНИ СТРОИТЕЛНИ МАТЕРИАЛИ Внася: министърът на околната среда и водите 23. ДОКЛАД ЗА ОДОБРЯВАНЕ НА ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В РЕДОВНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ ПО КОНКУРЕНТОСПОСОБНОСТ (ВЪТРЕШЕН ПАЗАР, ИНДУСТРИЯ, НАУЧНИ ИЗСЛЕДВАНИЯ И КОСМИЧЕСКО ПРОСТРАНСТВО), КОЕТО ЩЕ СЕ ПРОВЕДЕ НА 30 НОЕМВРИ И 1 ДЕКЕМВРИ 2017 Г. В БРЮКСЕЛ Внася: министърът на икономиката", "date": "2017.11.27", "title": "Вижте какво решава кабинетът утре"}
{"url": "https://www.24chasa.bg/novini/article/6577169", "text": "Стотици пътници са блокирани на международното летище „Сукарно-Хата“, разположено западно от индонезийската столица Джакарта, след като всички полети към остров Бали бяха отменени заради изригването на вулкана Агунг, пише Jakarta Post. , предаде \"Фокус\". „Надяваме се властите да дадат ясна информация за пътниците, за да не бъдат задържани“, заяви прес- секретарят на летището Девандоно Прасетьо. Някои от полетите са пренасочени към летища, намиращи се в близост до Бали като „Джуанда“ на остров Сурабая, „Султан Хасанудин“ на о-в Макасар, и „Ел Тари“ на о-в Купанг.", "date": "2017.11.27", "title": "Изригването на вулкана Агунг блокира пътници на летища в Бали"}
{"url": "https://www.24chasa.bg/novini/article/6577179", "text": "Пореден инцидент със строеж в София. Дървена талпа падна върху движещ се автомобил в столицата. За щастие пострадали няма, разказва  . Работник от строеж на столичния булевард „Цар Борис Трети” ни предупреждава за опасност. По закон обаче пешеходци и коли въобще не трябва да бъдат допускани в опасната зона. Три пъти седмично Михаела Василева минава покрай строежа. Преди дни кофражна талпа пада върху колата й. „В момента, в който слязох от колата, осъзнах какво се е случило или по-точно какво не ми се е случило”, каза Михаела. От удара таванът на колата се огъва и опира в главата й. Проверка след инцидента показва, че строежът е ограден с временна строителна ограда, но не е имал предпазна мрежа и козирка на тротоара. Собственикът на сградата отказа коментар. Препрати ни към строителя. „Не ми е известно и някой от работниците да е бил очевидец на случилото се, тъй като в този момент са работили в другия край на сградата, от към двора”, отговори Радослав Цветков, управител на фирмата строител.", "date": "2017.11.27", "title": "Дървена талпа падна върху движеща се кола в София"}
{"url": "https://www.24chasa.bg/novini/article/6576778", "text": "Тази година ще почиваме един ден повече по Коледа, съобщава  . \"Бонусът\" идва след като отработването и сливането на почивните дни отпадна като практика. 23 и 24 декември се падат в събота и неделя, а 25 и 26 са официални почивни дни. Но тъй като Бъдни вечер е в неделя, по новата схема ще се почива и в сряда на 27 декември. Така се събират пет поредни почивни дни - от 23 до 27 декември. По Нова година обаче ще почиваме само три дни. 30 и 31 декември се падат събота и неделя, а 1 януари е понеделник. Така вторник - 2 януари, е официален работен ден. През 2018 г. обаче ни очакват няколко дълги почивки от по 4 или 3 дни. Първата от тях е от 6 до 9 април - от Разпети петък до втория ден на Великден. Три дни се събират от 3 до 5 март - за Освобождението, по Гергьовден (5-7 май), за Деня на независимостта (22-24 септември) и по Коледа - от 24 до 26 декември.", "date": "2017.11.27", "title": "Ще почиваме един ден повече по Коледа"}
{"url": "https://www.24chasa.bg/novini/article/6576774", "text": "Две катастрофи затрудняват движениeто на магистрала \"Хемус\" . ТИР с гъби се е обърнал на 16-я километър в посока Варна в района на Елин Пелин. От МВР уточняват, че той е карал в скоростната лента и се е наклонил върху мантинелата, предаде  . Гъбите са се разпилели в основната и скоростната лента. Движението се регулира от полицаи. То ще бъде възстановено, след като инспектори от Националната агенция по приходите посетят мястото на инцидента.", "date": "2017.11.27", "title": "Две катастрофи затрудняват движениeто на АМ \"Хемус\""}
{"url": "https://www.24chasa.bg/novini/article/6576807", "text": "Темите за дигиталната сигурност са изключително важни в съвременния свят. България изпълнява ангажиментите си в тази посока и съм убеден, че страната ни ще може да се справи с това предизвикателство. Това заяви председателят на ПГ на ГЕРБ и заместник-председател на партията Цветан Цветанов при откриването на Есенен колоквиум за дигитална сигурност и култура, културно-историческо наследство и дигитализация в Пловдив, предават от пресцентъра на ГЕРБ. Двудневният форум се организира съвместно от Жени ГЕРБ и Фондация „Конрад Аденауер”. Пред присъстващите Цветан Цветанов изнесе лекция на тема „България – територия на сигурност и свързаност. Управленската програма на ПП ГЕРБ – национална политика с четиригодишен хоризонт и посока Западни Балкани”. „Когато говорим за киберсигурност и за дигиталното пространство - за нас е радост и чест, че Мария Габриел зае такъв важен ресор в Европейската комисия – еврокомисар по въпросите на цифровата икономика и цифровото общество. На 18-и и 19-и март 2018 година, когато в София ще се съберат представители на всички национални парламенти от Европейския съюз и представители от Европейската комисия, освен приемането на механизма за парламентарен контрол на Европол, ще говорим точно за дигитализацията, за сигурността и за това как можем да противодействаме на кибератаките в Европа и целия свят“, заяви Цветан Цветанов. Той допълни, че вече има потвърждение от еврокомисар Мария Габриел и еврокомисар Кинг, който отговаря за киберсигурността, че ще присъстват на този форум в България, организиран във връзка с председателството на страната ни. „Много е важно да говорим за Западните Балкани, да говорим за тази свързаност, защото тя също е част от сигурността“, подчерта още заместник-председателят на ГЕРБ. Той припомни, че в качеството си на вицепремиер и министър на вътрешните работи през 2010-2011 година е започната много важна инициатива за международна академия за разследване на киберпрестъпност. „Това вече стана практика и можем да ползваме най-добрия опит на нашите евроатлантически партньори. На базата на тази свързаност можем да изградим една защитена платформа. В тази посока сме водили разговори с представителите както на специалните служби, така също с ЕК в лицето на еврокомисарите Габриел и Кинг да се търси възможност за допълнителен бюджет. Този бюджет трябва да гарантира стандарта за преноса на база данни, защото знаем, че чувствителната информацията, която се обменя между държавите-членки е много важно да бъде защитена“, обясни Цветан Цветанов и благодари на председателя на Жени ГЕРБ Ирена Соколова, на фондация „Конрад Аденауер“ и на Община Пловдив в лицето на инж. Иван Тотев за отличната организация на конференцията.       ", "date": "2017.11.27", "title": "Цветанов: Темите за дигиталната сигурност са изключително важни в днешно време"}
{"url": "https://www.24chasa.bg/novini/article/6576810", "text": "Месец след като централното испанско правителство пое контрола над Каталуня, прогнозата в автономната област е за помирение, поне временно. Регионалните партии се готвят за избори следващия месец, а сепаратистките партии променят тактиката си, разказва БТА. На 27 октомври каталунският парламент отправи безпрецедентно предизвикателство към испанската държава, обявявайки независимост. Решението беше последвано незабавно от де факто отмяна на регионалната автономия и сваляне на сепаратисткото правителство на Карлес Пучдемон. \"Това бяха трудни дни на дълбоко притеснение за всички ни, на страх , но за щастие, те започват да остават зад нас\", заяви в четвъртък премиерът на централното правителство Мариано Рахой. Противно на всички очаквания, сепаратистите, които уверяваха на всеослушание, че са готови за независимостта, не оказаха никаква съпротива. Сепаратистките лидери признаха бързо, че обявяването на отделяне от Испания е политически акт и няма реална сила. Карлес Пучдемон и четирима министри от регионалното правителство заминаха за Брюксел. Срещу тях е издадена заповед за арест. Мобилизацията се концентрира върху защитата на останалите осем уволнени министри, арестувани, както и двама лидери на сепаратистки асоциации, в рамките на разследване за бунт и/или противодържавна дейност. За своите поддръжници те са политически затворници. Местните чиновници, управлявани пряко от назначени от Мадрид министри, следват заповедите. След вълненията през октомври последваха по-слабо организирани и по-малобройни протести, въпреки че твърдото ядро на сепаратистките избиратели, близо 46 на сто според проучване, публикувано в неделя във всекидневника \"Паис\", остава вярно на каузата. Забави се и ритъмът на преместването на централите на корпорациите извън Каталуния. 2700 предприятия са напуснали областта. \"Всичко е точно като преди два месеца: животът на улиците, магазините, работата и т.н.\", уверява Жоан Ботела, преподавател по политически науки в Автономния университет на Барселона. Единственото \"осезаемо\" отражение на тези седмици на вълнения, които притесниха цяла Европа, е че през декември ще се състоят регионални избори, свикани от Мадрид, добавя преподавателят.", "date": "2017.11.27", "title": "Каталуня се успокои и се концентрира върху изборите"}
{"url": "https://www.24chasa.bg/novini/article/6576808", "text": "\"Полицията ме принуди да казвам и да пиша неверни неща. Аз не съм убил детето и не мога да го направя.\" Това заяви пред съда в Пазарджик по време на дело за определяне на постоянна мярка за неотклонение \" задържане под стража\" 27-годишният Светослав Йорданов, който е обвинен, че е убил с юмруци 11-месечно момченце с юмруци, защото плачело. Трагедията се разигра миналия четвъртък в ромския квартал \" Изток\" на Пазарджик, докато мъжът се грижил за детето на любовницата си, която е проститутка. Според прокурор Таня Мадина, освен самопризнанията на обвиняемия, има достатъчно доказателства, че той е убил момченцето. Детето е било бито и малтретирано в продължения на дни, е установила аутопсията. То е било удряно с плесници и юмруци и има травми по цялото тяло. Причина за смъртта е удар в главата, който е причинил несъвместима с живота черепно-мозъчна травма. Бил е разкъсан и черния му дроб. На основание събраните доказателства съдът остави за постоянно в ареста Йорданов, още повече, че това поиска и адвоката му, с оглед сигурността на обвиняемия. Майката на убитото момченце Мариана Х. не се яви в съдебната зала. Пред \"24 часа\" прокурор Таня Мадина обясни, че срещу нея не са събрани достатъчно доказателства, че е участвала в убийството на сина си. Срещу нея обаче ще бъдат повдигнати други обвинения, съобщи прокурор Мадина, но отказа да уточни какви. Майката е освободена от ареста.", "date": "2017.11.27", "title": "Обвиненият, че убил бебе с юмруци, се отказа от самопризнанието си"}
{"url": "https://www.24chasa.bg/novini/article/6576811", "text": "Съдебният спор между премиера Бойко Борисов и лидера на БСП Корнелия Нинова продължава на 21 май догодина. Двамата се съдят за няколко реплики, казани в телевизионни интервюта. Борисов иска обезщетение от 26 хил. лева от Нинова за думите й \"Крадецът вика дръжте крадеца!\". \"Обиден е, че тя го нарекла неетичен, че бил крадец. Това всъщност го е казала Йончева, но Нинова била съгласна и приветствала Йончева\", обясни извън залата адвокатът на Борисов Марин Марковски. Нинова пък е завела насрещни 3 иска в общ размер на 30 100 лева по повод думи на министър-председателя, че била активист на СДС и че е \"Госпожа Лъжа\". В съдебната зала адвокатите на лидерката на БСП представиха копие от публикация от вестник \"Труд\" от 1994 г. , в която Борисов казал, че е запазил членството си в БСП. \"Това е заради твърдението му, че няма връзка с тази партия\", обясни защитата на Нинова Цветана Чуклева.  И двете страни искат на следващото заседание да бъдат разпитани свидетели. Ще се прави и съдебно-техническа експертиза. Борисов завел делото, защото го притеснявало политиците да си разменят обиди, обясни защитникът му Марковски. \"Съзирам желанието на министър-председателя да въведе нов политически начин на спора, а не чрез обиди\", добави той. ", "date": "2017.11.27", "title": "Съдебният спор между Нинова и Борисов продължава на 21 май догодина"}
{"url": "https://www.24chasa.bg/novini/article/6576886", "text": "Към 15.30 часа 117 снегопочистващи машини работят на терен, съобщиха от пресцентъра на Столичната община. По нареждане на Столичния инспекторат преди пиковия час на трафика е започнала нова обработка със соли против заледяване на всички улици, по които се движи градският транспорт, и улици с обществена значимост. Почистват се спирки, подлези и пасарелки, както и тротоари пред обществени сгради - болници, детски градини и училища.", "date": "2017.11.27", "title": "Над 110 снегопочистващи машини работят в София"}
{"url": "https://www.24chasa.bg/novini/article/6576920", "text": "Според основния преговарящ на Европейския парламент по Брекзит Ги Верхофстат Великобритания и Европейската комисия трябва да обърнат достатъчно внимание на въпросите, свързани с правата на гражданите, по време на преговорите за Брекзит, които навлизат в ключова фаза, предават Politico и \"Фокус\". „Загрижен съм, че човешките права не се ръководят добре“, заяви Верхофстат, който води групата на Съюза на либералите и демократите за Европа в ЕП. „Страхувам се, че този проблем няма да се реши в близките седмици“, добави той. „Европейският парламент ще се противопостави на всеки опит за разреждане на правата на гражданите, за да се постигне споразумение по финансовите въпроси, по т.нар. „сметка“ за Брекзит“, допълни той. Според него Европейският парламент е притеснен, че европейските граждани, живеещи във Великобритания „ще трябва да се ориентират в усложнен бюрократичен лабиринт, за да запазят правото си на местожителство“, а също така не е ясно какви права ще имат членовете на семействата им. „Ако това не се направи по правилния начин, милиони хора ще пострадат“, убеден е Верхофстат. ", "date": "2017.11.27", "title": "Ги Верхофстат: Гражданските права са под заплаха на преговорите за Брекзит"}
{"url": "https://www.24chasa.bg/novini/article/6576913", "text": "През изминалата седмица на територията на ОДМВР В Сливен служители на \"Пътна полиция\" са отнели общо 70 шофьорски книжки за различни провинения на водачите, като 57 от тях - заради неплатени глоби. Полицейските служители извършват проверка на място за задължения и за тяхното плащане. Свидетелството за управление се връща след заплащане на глобите. Повече от половината от водачите с отнети шофьорски книжки са заплатили своите задълженията, уточниха днес от пресцентъра на дирекцията. Проверени са общо 667 превозни средства и 834 лица. Пътните полицаи са съставили 88 акта и 438 фиша, от които 305 електронни за превишаване на скоростта. За употреба на алкохол са санкционирани 5, за употреба на наркотици други 5 шофьори, 8 са карали без задължителната застраховка \"Гражданска отговорност\". От 20 до 26 ноември в област Сливен са прекратени регистрациите и са свалени табелите на 14 автомобила. В същото време от Пътната полиция обобщиха, че от началото на годината досега в областта са станали 819 пътно-транспортни произшествия, като 165 от тях са тежки. Загиналите са повече в сравнение с миналата година - вече 32 души са изгубили живота си в катастрофи, сред тях и едно дете. Ранените деца са 30. \"Много е тревожно, че се увеличава броят на водачите, употребили наркотични вещества, предимно младежи. От август до края на 2016 г. са установени 19 водачи, употребили марихуана, амфетамин или метаамфетамин. Още не е изтекла тази календарна година, а установените водачи с употреба на наркотици са 91\", информира главен инспектор Илиян Николов, началник на сектор \"Пътна полиция\" в Областната дирекция на МВР в Сливен.", "date": "2017.11.27", "title": "70 шофьорски книжки отнети за една седмица в Сливен"}
{"url": "https://www.24chasa.bg/novini/article/6576984", "text": "Европейската комисия предложи днес да бъде създадена Европейска служба по труда, както и да бъде въведен единен социалноосигурителен номер в ЕС, предаде БТА. Новата служба би могла да следи за спазването на европейското трудово законодателство в областта на мобилността (командироването на работници и устройването на работа в чужда страна). Тази служба би осигурила съгласуваност между националните власти, работещите и службите за социална сигурност. Според комисията, въвеждането на единен за ЕС социалноосигурителен номер би ускорило проверката на заявяваните от работниците данни в случай, че работят в чужбина. Очаква се двете предложения да бъдат разгледани напролет.", "date": "2017.11.27", "title": "ЕК предлага да има единен социалноосигурителен номер в ЕС"}
{"url": "https://www.24chasa.bg/novini/article/6576906", "text": "В момента затруднения по автомагистралите няма, сега работят над 350 машини за почистване на снега, след като тази нощ към 4 часа започнаха обилни снеговалежи в област София и постепенно в други области. Това каза председателят на АПИ инж. Дончо Атанасов. В проходите \"Предела\", \"Рожен\", \"Превала\" и \"Троянски проход\" движението за тежкотоварни автомобили с ремаркета и полуремаркета е ограничено. Рискови участъци са високите проходи като \"Петрохан\", \"Троян-Кърнаре\" и \"Шипка\" както и Рило-Родопската област, където също има високи проходи над 1000 метра. \"Сутринта преди да започнат снеговалежите на автомагистрала \"Хемус\" поради заспиване тежкотоварен автомобил направи катастрофа преди виадукт \"Елешница\". Участъкът вече е разчистен и сега няма затруднения на магистрала \"Хемус\", обясни Дончо Атанасов. Той допълни и че всички ремонти по магистралата вече са завършили - от днес функционира участъкът около 51-ви километър, пуснат е и тунел \"Витиня\". Автомагистрала \"Люлин\" също работи нормално. Дончо Атанасов поясни, че две снегопочистващи фирми почистват около прохода \"Петрохан\", една от софийската част и една от монтанската. От софийската част обаче почистването става по-бавно, защото тя все още не е ремонтирана. Предстои тя да бъде оправена през следващата година.  \"С министър Нанков заминаваме след половин час на инспекция на \"Петрохан\" да видим как върви поддръжката.\" Дончо Атанасов апелира при никакви положения шофьорите да не тръгват с летни гуми и да се движат с предвидима скорост. ", "date": "2017.11.27", "title": "АПИ: Над 350 машини чистят снега, няма затруднения по магистралите (Видео)"}
{"url": "https://www.24chasa.bg/novini/article/6577024", "text": "Ливанският президент Мишел Аун свика днес разговори с политически лидери за бъдещето на правителството на министър-председателя Саад Харири, след като той отложи оставката си, предаде Ройтерс. Висш ливански служител, пожелал анонимност, каза, че консултациите в президентския дворец в Баабда имат за цел да помогнат на правителството на Харири да \"стъпи отново на краката си\" след седмиците на политическа нестабилност, предизвикана от оставката на Харири, обявена на 4 ноември в Рияд. Ливански служители казват, че Саудитска Арабия е принудила Харири да се оттегли и го е държала против волята му, предизиквайки намеса на Франция, която доведе до връщането му в Бейрут миналата седмица, предаде БТА.  Саудитска Арабия настоява, че Харири доброволно е подал оставка. В речта си при обявяването на оставката Харири отправи остри критики срещу Иран и неговия съюзник - ливанската организация Хизбула, за вмешателство в арабския свят. След като се върна в Бейрут, Харири каза, че всички ливанци трябва да се придържат към държавната политика на \"разграничаване\" - или ненамеса в регионални конфликти, имайки предвид Хизбула. Водещият друзки политик Уалид Джумблат каза след среща с Аун, че е важно да се говори за \"разграничаване\" и как да се постигне това. Според него ще бъде мъдро в обсъжданията да не се повдига въпросът за оръжията на Хизбула, имайки предвид предишни безплодни преговори по тази тема.", "date": "2017.11.27", "title": "Ливанският президент обсъжда днес бъдещето на правителството на Харири"}
{"url": "https://www.24chasa.bg/novini/article/6577038", "text": "Почитането на паметта на Васил Левски сближава още повече народите на България и Кипър. Апостола на свободата е част от България, от нейното минало, настояще и бъдеще. Заветите му са още по-силни, когато сме далеч от родината. Това заяви президентът Румен Радев, който днес участва в церемония по откриването на улица с името на Васил Левски в Лакатамия, Никозия. Държавният глава Румен Радев е на двудневно посещение в Република Кипър по покана на своя колега Никос Анастасиадис, съобщиха от прессекретариата на президента На церемонията присъстваха десетки представители на българската общност и граждани на Кипър, живели в нашата страна. Президентът се обърна към българите в Кипър с думи на благодарност за това, че съхраняват българските ценности, език и култура и извън пределите на родината. Румен Радев изрази признателността на българската страна към кмета на Лакатамия Фотула Хаджипапа и общинския съвет за възможността да бъде почетена паметта на героя на българското освободително движение Васил Левски в кипърската столица. По-рано през деня държавният глава се срещна с Негово Блаженство архиепископа на Кипър Хрисостомос II. На срещата Румен Радев открои важната социална роля на Кипърската православна църква в обществото, както и като православна институция, която поддържа добри отношения с други християнски църкви и различни вероизповедания. “Ако църквата е разделена, няма как народът да бъде обединен. Когато политиците допускат грешки и разделят обществото, точно тогава вярата и църквата трябва да върнат единството”, каза президентът и запозна Архиепископ Хрисостомос II с традициите на мирно съжителство на различни вероизповедания в нашата страна. “Това е доказателство, че нашата източноправославна църква е толерантна и е пример за останалите”, каза президентът. Държавният глава Румен Радев подари на Негово Блаженство Архиепископ Хрисостомос II копие на “История славянобългарска” като символ на ключовата роля, която християнската вяра има за изграждането на българското самосъзнание и съхранението на българския език и история.", "date": "2017.11.27", "title": "Президентът Радев откри улица \"Васил Левски\" в Кипър"}
{"url": "https://www.24chasa.bg/novini/article/6577029", "text": "Предполагаемият мозък на тройния бомбен атентат на международното летище \"Ататюрк\" в Истанбул през юни миналата година може би е ликвидиран при антитерористична операция в грузинската столица Тбилиси, предаде Франс прес, като се позова на грузинските власти. В тройния атентат, извършен от атентатори камикадзе на 28 юни 2016 г., загинаха 47 души. Според турски издания отговорност за него носи \"Ислямска държава\", припомня Франс прес, цитиран от БТА.  Турските медии идентифицираха чеченеца Ахмед Чатаев като мозък на нападението. Те твърдяха, че той е бил лидер на ИД в Истанбул. В сряда четирима въоръжени мъже се укрили в кооперация в предградие на Тбилиси. Специалните сили обкръжили сградата и обсадата продължила 20 часа. Накрая трима от въоръжените мъже били ликвидирани, а един бил заловен. Говорителката на грузинските служби за сигурност Нино Гиоргобияни каза, че се предполага, че сред убитите е чеченецът Ахмед Чатаев. Той не уточни откъде властите разполагат с подобни сведения, а само каза, че сега експерти работят за потвърждаването на информацията и че агенции на САЩ участват в разследването.", "date": "2017.11.27", "title": "Чеченецът, стоящ зад атентатите на летището в Истанбул, ликвидиран в Тбилиси"}
{"url": "https://www.24chasa.bg/novini/article/6577058", "text": "28-годишната София В. влиза в затвора за една година, след като беше спипана за пореден път да краде от магазин. При последния случай тя задигнала 2 чифта обеци, колие и гривна от бижутерски магазин в един от варненските молове. София е задържана на 20-и септември тази година, малко след като в сила влязла условната й присъда за друга кражба. Тя се залепила са щанда с бижута, искала от продавачката й да показва различни неща, питала за цените, пробвала, връщала и в суматохата успяла да свали идентификационните им етикети и да скатае бижутата в дрехите си. Въпреки че София била сигурна, че действа много внимателно, кражбите й били забелязани от полицаите, които дежурят в мола. Те я оставили да скрие каквото може и да напусне магазина, като не я изпускали от поглед. Последва ли я, след като излязла от бижутерията и я спрели за проверка. Откраднатото било скрито в ботите, в блузата и под яката на дрехата й. За извършени при продължавано престъпление кражби от други търговски обекти София има влязла в сила условна присъда с 3-годишен изпитателен срок. Съдът приведе в изпълнение и това наказание.", "date": "2017.11.27", "title": "Спипаха крадла, задигнала бижута от магазин, влиза в затвора за година"}
{"url": "https://www.24chasa.bg/novini/article/6577140", "text": "Хаос настана на международния път Е-79 между Мездра и Враца в ранния следобед. Дъждът в комбинация с изляла се на платното нафта предизвикаха задръстване и катастрофи, съобщи  . Ситуацията в района излезе извън контрол малко преди 14 ч., когато платното към Враца се превърна в пързалка, въпреки че нямаше сняг. В резултат закъсаха тирове, а лек автомобил се хвърли в канавката в опит да избегне внезапно спрял тежкотоварен камион. Ситуацията излезе извън контрол, когато турски тир започва да се хлъзга назад, а идващият зад него микробус, за да избегне сблъсъка, отскача в мантинелата. За щастие ударът е лек. Вместо да благодарят на българския си колега, турските шофьори започнали да раздават правосъдие. Заради разлива в блокадата от 5-6 км попадна и линейка с пациент.", "date": "2017.11.27", "title": "Разлята нафта предизвика хаос на пътя Мездра - Враца"}
{"url": "https://www.24chasa.bg/novini/article/6576488", "text": "Лидерът на БСП Корнелия Нинова разпрати отворено писмо до медиите, в което настоява Бойко Борисов да се извини за свои  . Ето пълния текст: Уважаеми български граждани, В нашата история има събития и имена, които през всички години са олицетворявали националния ни идеал и гордост. Едно такова име е Васил Левски. Всички се кълнем в неговата мечта за „чиста и свята република“ и се стремим да постигнем завета му - българският народ да бъде равен на другите европейски народи. Българският министър- председател Бойко Борисов обаче сравни Левски с нелегалните мигранти по следния начин: „Оградата била паднала, ами преди нямаше ограда! Ама прескачали я. Той и Левски шеще да я прескочи, ако беше жив.“ Остро осъждаме това изказване и настояваме Бойко Борисов да се извини на народа ни. Скъпи българи, Над всяка партия, над всеки политик стоят святи за България личности. Във времето на разделение, в което живеем, останаха твърде малко неща, които ни събират. Нека се обединим и не позволяваме на никого да поругава националните ни герои.", "date": "2017.11.27", "title": "Нинова в отворено писмо: Борисов да се извини за думите си за Левски и оградата"}
{"url": "https://www.24chasa.bg/novini/article/6574520", "text": "Куфщайн е малко тиролско градче с тесни и живописни улички, средновековна крепост, галерии и музеи. То е и банков център и седалище на големи австрийски финансови институции. Маркус Валеруц е един от директорите на местна банка и обслужава сметките за 4 млн. евро на мастит български клиент и фирмата му “Промарк”. Разговаря увлекателно с него при посещенията му в Австрия. Хер Валеруц обаче не подозира, че важният клиент в България в следващите 15 г. Срещата с австрийския банкер е епизод от 4-те разследвания срещу бившия шеф на “Топлофикация” - София, Валентин Димитров, известен с прякора си Вальо Топлото. Почти всеки наказателен съдия в София е имал съприкосновение с делата срещу него, които продължават до днес. За Топлото адвокати казват, че е “приличен гражданин и великолепен специалист в енергетиката”. Но прокуратурата го уличава в не едно и две прегрешения. Вальо Топлото е окован с белезници през юли 2006 г. Преди това от Австрия идва сигнал за съмнителни сметки с 4 млн. евро на българин в Куфщайн. Започва разследване. През август 2006 г. в сейфове в наши банки са открити 4 млн. лева. През декември са задържани и бившите заместници на Димитров Георги Рогачев и Емил Антов, екссъветничката му Лина Албанска и шефката на фирма “Шибър” Мая Стоилова. Имотите и сметките на Топлото са запорирани. Разследването е разделено на 4 дела. Наблюдава ги прокурор Божидар Джамбазов, който сега работи във Върховната касационна прокуратура. Обвиненията са за престъпление по служба, пране на пари, за нарушение на валутния закон и др. 9 г. след аферата - през ноември 2015 г., Вальо Топлото влиза в затвора за 3 г. Излежава присъда в общежитието в Казичене, след като е осъден окончателно по едно от делата за безстопанственост. Три инстанции приемат, че са които са минавали в графата “представителни разходи”. Оправдани са обаче останалите подсъдими - бившите членове на борда на директорите на столичното парно Илко Йоцев, Иванка Диловска, Георги Рогачев, Георги Ненков и Пламен Василев. Апелативните и върховните магистрати приемат, че от 2003 до 2006 г. Вальо Топлото е разпилял имущество за над 325 000 лв. Толкова пари той трябва да върне на “Топлофикация”. В решенията си съдиите акцентират на прахосаното имущество, продължителния период на престъплението от 3 г. и за рекламни материали. Оказва се, че са правени екзотични покупки за сметка на “Топлофикация”. Давани са пари за джет, джакузи, огромни количества захарни изделия, скъпи сирена, алкохол, аксесоари, лекарства, хранителни добавки и др. Само през 2005 г. за подобни покупки са изхарчени над 52 000 лв., а в същото време “Топлофикация” изпитва сериозни трудности при събиране на вземанията си от длъжници. По време на съдебния процес служители свидетелстват, че при ръководството на Вальо Топлото асортиментът на закупуваните стоки, осчетоводявани за сметка на “Топлофикация”, непрекъснато се разширявал с “нетипични покупки”. В списъка влизат вафли, мюсли, диетични храни, сухи пасти, ракия, водка, какао, мед, кексчета, синьо сирене, яйца, шоколад “Линд”, морска сол, пици, гризини, сирена, подправки, маслини, сушени плодове, чипсове, пуканки, зехтин, оцет, горчица, майонеза, точени кори, броколи, лефер, сафрид, паламуд, щрудел, спагети, домати, балсамов отцет, артишок и много др. Оказва се, че за нуждите на столичното парно са купувани четки за зъби, ризи , перилни и почистващи препарати, гъби, ароматизатори, дезодорант, чехли, халати, пяна за коса, корда, кърпи за лице, ароматни свещи, боя за обувки, разклонители и пр. В същата сметка са осчетоводявани лекарства, хвойнов еликсир, закачалки, препарати против молци, душ гел, дезифектант. “Топлофикация” е имала и автопарк от 200 коли. Димитров твърди, че е ползвал предоставен му от Общинска банка автомобил, като на разположение му били още “Сузуки Витара” и “Пежо 605”. Въпреки това, той сключва договор за наем от В обясненията си пред съда за големите харчове, които отивали винаги на една сметка на “Топлофикация”, Топлото казва, че разходите всъщност били “икономични и пестеливи на фона на дейността на дружеството”. Според Топлото някои от покупките били за дома му, но поради “различната степен на интелигентност” на снабдителя, всичко било слагано на една фактура. “Подсъдимият е знаел за високия размер на несвойствени разходи, като голяма част от закупуваните стоки са били за неговия кабинет и дом, знаел е, че голяма част от стоките са необичайни за дейността на дружеството и не е направил нищо, за да сведе до минимум тези разходи. По този начин е допуснал настъпването на общественоопасните последици - разпиляването на средства на дружеството”, пише съдът в мотивите към присъдата. Краят на сагата с делата на Вальо Топлото обаче е далеч. Две от 4-те му производства са висящи, и то на първа инстанция. Едното е за пране на около 12 млн. лв. и укриване на данъци, което върви в Софийския градски съд вече 8 г. Поредното заседание, насрочено от съдия Петя Крънчева, ще се проведе на 13 декември. Подсъдима с Димитров първоначално бе и възрастната му майка Цеца Димитрова, по-известна като баба Цеца. Причината - според прокуратурата лева. Делото срещу баба Цеца обаче бе прекратено, след като преди години жената почина на 86-годишна възраст. Над 4 г. от живота на пенсионерката минаха под знака на шумните разследвания срещу сина ѝ, на разпити и ходенето по съдили. В хода на делото за пране на пари Валентин Димитров поиска съдът да вдигне запор върху 197 881 лв. по негови сметки. Обясни, че парите били спечелени от почтен бизнес. Преди да почне работа в “Топлофикация”, той имал 2 сметки в австрийска банка, открити през 1989 и 1990 г. Минаха вече 11 г., а едно от делата срещу Димитров - за присвояване на близо 6 млн. лв. от “Топлофикация”, пак е на старта. Разследването започна през 2006 г., а обвинителният акт по него бе внесен за пръв път в Софийския градски съд (СГС) през 2008 г. Според прокуратурата са източвани пари от дружеството чрез закупуване на арматурни елементи от фирма “Шибър” на завишени цени или на части, което ги е оскъпявало. При сделките бил заобиколен и Законът за обществените поръчки. Първото внасяне на делото в Софийския градски съд мина благополучно. Само след година тогавашният председател на съда Георги Колев осъди Вальо Топлото на 14 г. затвор. Присъди тогава получиха Лина Абланска и шефката на фирма “Шибър” Мая Стоилова, а Емил Антонов и Георги Рогачев бяха оправдани. На втора инстанция делото се застоя 3 г. и накрая Софийският апелативен съд (САС) оправда всички. През май 2013 г. Върховният касационен съд върна делото на САС. Той , не се съгласи с извода на втората инстанция, че “Топлофикация” не е била длъжна да спазва процедурите по Закона за обществени поръчки, тъй като финансирането било от Европейската банка за възстановяване и развитие и Световната банка. Следващият състав на апелативния съд, поел делото, пък реши направо да прекрати делото и да го върне на прокуратурата с мотив, че обвинението е неясно, нелогично и непълно и още първият съд е трябвало да върне обвинителния акт за доработване. Впоследствие но съдия Величка Цанова ѝ го връща заради процесуални нарушения. Най-после на 10 април т.г. апелативните съдии Пламен Дацов, Светла Букова и Атанаска Китипова разпоредиха делото да тръгне в Софийския градски съд. Тримата са на мнение, че това, което пише в обвинителния акт, съдържа елементите на престъплението присвояване. Заседание в съда е насрочено за 28 ноември т.г. Любопитна е и историята на делото, от което част е австрийският банкер хер Валеруц. То е известно още като “валутното дело” срещу Топлото. То тръгна отначало два пъти в Софийския районен съд, а обвинителният акт бе връщан на прокуратурата 2 пъти. Според обвинението между 1999 и 2003 г. в Австрия Топлото извършвал финансови сделки в нарушение на валутното ни законодателство, като предоставените от него кредити и сделки с ценни книжа са за близо 6 млн. лв. Другото обвинение е, че между 2004 и 2006 г. пак e нарушил валутните закони като управител на фирма “Промарк”. Той не декларирал пред БНБ сделки за над 16 млн. лв. На първа инстанция районният съд го осъди на 5 г. затвор. После състав на градския съд с председател Румяна Ченалова гледа делото 2 г. и чак тогава забелязва пропуски в обвинителния акт, които нарушавали правото на защита на Топлото и връща делото на прокуратурата. То стартира отново в районния съд през август 2014 г. След оправдателната присъда обаче прокуратурата отказа да поддържа обвинението, тъй като това, за което Димитров е подведен под отговорност, не било престъпление. През юли т.г. Вальо Пред Софийския апелативен съд той поиска да бъде пуснат от затвора 10 месеца и 9 дни преди да излежи 3-годишната си присъда. В жалбата си написа, че съдът на първа инстанция не удовлетворил желанието му, понеже се съобразил с интересите на изпълнителната власт, и взел решението под “мощен медиен натиск”. Апелативните съдии отхвърлиха жалбата му и го оставиха в затвора. Не намериха доказателства, че той се е поправил в килията. Посочиха, че оставят без коментар възраженията на Топлото за намеса на изпълнителната власт и оказване на обществен натиск, защото няма доказателства за това. Очаква се Вальо Топлото да напусне затворническото общежитие в Казичене в началото на 2018 г. Не е изключено той да подаде и друга молба за предсрочно освобождаване по коледните празници, когато и магистратите, не само Дядо Коледа, сбъдват желания.", "date": "2017.11.27", "title": "Първият ВИП, осъден за корупция - на  изхода на затвора"}
{"url": "https://www.24chasa.bg/novini/article/6576526", "text": "Германските власти заловиха водач, който в продължение на рекордните 56 г. се е движел по пътищата в страната без да притежава свидетелство за управление на МПС, съобщава националният ежедневник Die Frankfurter Allgemeine Zeitung. 74-годишният мъж е заловен миналата седмица при безобиден инцидент във федералната провинция Северен Рейн-Вестфалия, предаде БТА. При проверка за предходни нарушения, полицейските служители с изумление са установили, че мъжът никога не е притежавал шофьорска книжка. Разследването срещу него продължава.", "date": "2017.11.27", "title": "Заловиха германец, шофирал без книжка в продължение на 56 години"}
{"url": "https://www.24chasa.bg/novini/article/6576492", "text": "Корейските инвестиции в България са на стойност 600 милиона евро, каза във Велико Търново посланикът на страната у нас Шин Бунам. Той даде примери с изграден голям соларен парк край Велико Търново и закупена фабрика за трансформатори край София от голям автомобилен концерн. \"Напоследък се наблюдава интерес и към селскостопански продукти, имам предвид българско сирене. В Северозападна България има и ферма за органични гъби. Там наемат около 50 български фермери да отглеждат гъби\", каза дипломатът. На среща с кмета на Велико Търново Даниел Панов южнокорейският посланик и президентът на Световната централа по таекуондо в Сеул д-р О Хьон-Док са обсъдили задълбочаването на икономическите и културни контакти, привличането на инвестиции в старата столица, както и развитието на туризма и търговския обмен. Броят на туристите от Корея, които са посетили България през 2016г., е 10 000, каза посланикът. Около 50% от тях са посетили и Велико Търново като една от най-развитите туристически дестинации у нас. Посланикът на Южна Корея допълни, че се подготвя среща на големи туроператори в България, за да стане тя по-разпознаваема и да се предлага в туристическите пакети. Делегацията е във Велико Търново по повод демонстрации по таекуондо във Великотърновския университет.\"Чрез таекуондо можем да развиваме икономическите, политическите и културни връзки и това да спомогне за сближаване на Велико Търново с други градове в Южна Корея\", каза президентът на Световната централа д-р О Хьон-Док, който е за втори път у нас в рамките на една година.", "date": "2017.11.27", "title": "Посланик Шин Бунам: 600 милиона евро са южнокорейските инвестиции в България"}
{"url": "https://www.24chasa.bg/novini/article/6576552", "text": "В началото на следващата, 2018 година, очакваме да се възобнови износът от България за Турция първо за дребния рогат добитък и в последствие за едрия, каза пред журналисти днес министърът на земеделието, храните и горите Румен Порожанов, цитиран от БТА. Министър Порожанов и министърът на храните, земеделието и животновъдството на Турция Ахмет Ешреф Факъбаба дадоха съвместна пресконференция в сградата на МЗХГ. Министър Факъбаба е в страната начело на бизнес делегация от 150 турски бизнесмени. Те са в България по повод провеждането на българо-турски агробизнес форум. В момента в хотел \"Рамада\" в столицата текат двустранни срещи за обмен на опит и добри практики в областта на земеделието между общо над 500 представители на турския и на българския бизнес, уточни министър Порожанов. \"Това, което е много важно, е този процес да бъде от една страна прозрачен, а от друга, контролиран, така че да не се компрометира още от началото от гледна точка на цени и качество на продукцията, която би била обект на търговия\", подчерта министърът. Порожанов каза още, че личната му оценка е , че екипите на двете министерства са положили много големи усилия за над 10 предварителни срещи, включително и днешния бизнес форум, и за подготовка на търговските спогодби. Четири месеца след първата ни среща в Анкара, двете министерства и БАБХ имаха много интензивен контакт за възстановяване на сътрудничеството в областта на животновъдството и обмена на животни, които не са разплодни, подчерта и земеделският ни министър. От 2012 год., освен за разплодните, търговията с животни беше преустановена, припомни той. \"В момента по отношение на ветеринарни сертификати, форма, изисквания и други чисто бюрократични, но много важни формалности, проблемите са разрешени\", добави Порожанов. Постигнатите днес договорености са резултат от маратон от доста интензивни и успешни срещи, подчерта от своя страна министър Факъбаба. Той благодари за изключителното, по думите му, домакинство на страната ни. \"Минахме по един маратон от много успешни срещи, екипите продължават тези срещи. Когато има наличност на стоката, която търся при комшиите, бих предпочел да я взема от тях\", коментира турският министър на земеделието. Предстои ревизия на политиката по отношение на вноса и износа между България и Турция. Целта ни е страна ни да бъде предпочитан партньор, каза още министър Факъбаба. На въпрос какви проблеми е трябвало да преодолеят двете страни, за да се възобнови търговията с животни министър Порожанов посочи, че до сега не е имало изчистени ветеринарни сертификати, както и търговски квоти, поради факта, че Турция е страна извън ЕС. Друг проблем са заболяванията при животните. Проблемите в тази област ще бъдат доизчистени на ниво заместник-министри, а двамата министри изразиха надежда, че това ще стане по най-бързия начин. През последните месеца не са обсъждани възможности за обмен на техника. Обект на разговори обаче в хотел \"Рамада\", където заседават бизнес делегациите, ще бъдат всички аспекти от семената до торовете и препаратите за растителна защита, каза министър Порожанов.", "date": "2017.11.27", "title": "Подновява се търговията с животни между България и Турция"}
{"url": "https://www.24chasa.bg/novini/article/6576566", "text": "Не се очакват вторични трусове след земетресението от 4.1 по Рихтер около Клисура. Това каза директорът на сектор „Сеизмология” към Института по геофизика, геодезия и география към Българската академия на науките проф. Емил Ботев, цитиран от \"Фокус\". „Няма развитие на процеса, както предположихме. Подбалканските земетръсни огнища в ново време не дават по-силна активизация и тези с магнитуд с 4.0 - 4.1 не са последвани от автършокова поредица. Усетено е в района на ниска Средна гора - Копривщица, Клисура, също така Панагюрище. Малко по-слабо в Пазарджик и Пловдив, на по-високите етажи и от по-чувствителни хора“, уточни проф. Ботев. Той поясни, че земетресението, което бе усетено вечерта на 26 ноември, е в категорията слаби.", "date": "2017.11.27", "title": "Не се очакват вторични трусове след земетресението край Клисура"}
{"url": "https://www.24chasa.bg/novini/article/6576531", "text": "Кметът на Букурещ г-жа Габриела Фиря заяви днес, че смята да каже \"стоп\" на старите автомобили в румънската столица, защото те вредят не само на движението, но и замърсяват въздуха, който дишат букурещяни, със сериозни последици за здравето, предаде агенция Аджерпрес, цитирана от БТА. \"Живеем в натоварен град, с много коли. От началото на годината досега имаме над 100 000 автомобила \"втора ръка\", регистрирани в столицата. Трошките на Европа са пристигнали при нас в Букурещ\", коментира Габриела Фиря. Тя каза, че води постоянен диалог с министъра на околната среда и с вицепремиера за намиране на решение, така че да бъде сложен край на това масово преселение на стари коли в румънската столица, защото те вредят не само на движението, но и на здравето на хората. Фиря каза, че напразно общината купува 400 автобуса Евро 6, 100 електрически автобуса, 100 трамвая, 100 тролейбуса, ако Букурещ продължава да приема много стари лични автомобили.", "date": "2017.11.27", "title": "Кметът на Букурещ: Трябва да кажем \"стоп\" на старите автомобили в града"}
{"url": "https://www.24chasa.bg/novini/article/6576584", "text": "В края на миналата седмица полицаи са установили и задържали 16-годишен извършител на грабеж в Дупница. Това съобщиха от пресцентъра на МВР. Младежът е нападнал 58-годишен мъж в ж. к. „Дупница“, нанесъл му е побой и отнел портфейла му и мобилен телефон. След сигнала в полицията, служителите незабавно предприели издирване и стигнали до извършителя. Той е задържан, известен е с различни противозаконни деяния, извършител е и на друг грабеж. По случая е започнато досъдебно производство, уведомен е дежурен прокурор.", "date": "2017.11.27", "title": "Задържаха тийнейджър за грабеж и побой в Дупница"}
{"url": "https://www.24chasa.bg/novini/article/6576579", "text": "Двамата миньори,  , са открити загинали, съобщава вестник \"Хюриет\". Съгласно разпространената информация, един миньор е успял да избяга и да се спаси преди рухването в съоръжението. През последните години злополуките засегнаха турската минна промишленост, като най-тежкият инцидент бе през май 2014 г., когато при експлозия в мина за добив на въглища загинаха 301 души, предава Фокус. На 18 октомври тази година седмина миньори загинаха при инцидент в провинция Шърнак, югоизточната Турция.", "date": "2017.11.27", "title": "Затрупаните в мина в Турция мъже са загинали"}
{"url": "https://www.24chasa.bg/novini/article/6576567", "text": "Столични полицаи работят за изясняване обстоятелствата около инцидент тази сутрин. Около 10.20 часа, в полицията е получен сигнал за нападнати двама служители на банкова институция при опит да заредят с пари банкомат на ул. „Бородински бой” в София. Това съобщиха от пресцентъра на МВР. По първоначална информация, служителите - жена и мъж, били нападнати от двама мъже, които ги напръскали със спрей. Нападателите не успели да отнемат парите и избягали в неизвестна посока. Пострадалите са откарани в болнично заведение за оказване на медицинска помощ. Предприети са действия по издирване на нападателите.", "date": "2017.11.27", "title": "Издирват двама, атакували банкови служители при зареждане на банкомат в София"}
{"url": "https://www.24chasa.bg/novini/article/6576553", "text": "Мокрите и хлъзгави пътища доведоха до доста катастрофи - само в София от началото на деня те са над 70, съобщават от Пътната полиция. В почти половината от случаите водачите са се договорили с двустранен протокол, предаде  . От Пътна полиция апелират към шофьорите да карат внимателно като се съобразяват с усложнената обстановка. Забранено е движението на товарни автомобили с ремаркета и полуремаркета през проходите Рожен и Превала, Смолянско и по пътя Девин- Михалково.", "date": "2017.11.27", "title": "Над 70 катастрофи в София от началото на деня"}
{"url": "https://www.24chasa.bg/novini/article/6576559", "text": "В Софийския градски съд започва делото на Бойко Борисов срещу Корнелия Нинова и на лидерката на социалистите срещу премиера.  Двамата се съдят взаимно за реплики, казани в телевизионни интервюта. Борисов е предявил граждански иск да 26 000 лв., а Нинова за 30 100 лв. Премиерът съди Нинова за репликата \"Крадецът вика дръжте крадеца\", а тя него за думите \"Госпожа лъжа\" и , че е била активистка на СДС, показани в интервюта по Би Ти Ви и Нова телевизия.", "date": "2017.11.27", "title": "Започва делото на Борисов срещу Нинова и на Нинова срещу Борисов"}
{"url": "https://www.24chasa.bg/novini/article/6576642", "text": "Министърът на регионалното развитие и благоустройството Николай Нанков и председателят на Управителния съвет на Агенция „Пътна инфраструктура“ инж. Дончо Атанасов ще направят инспекция на прохода „Петрохан“ и работата на снегопочистващите фирми. Инспекцията ще бъде в 18 часа днес, 27 ноември.", "date": "2017.11.27", "title": "Министър Нанков инспектира как чистят снега на прохода „Петрохан“"}
{"url": "https://www.24chasa.bg/novini/article/6576640", "text": "Отличният политически диалог между България и Кипър е естествено продължение на дългогодишните културни и исторически връзки и на споделените ценности на държавите членки на ЕС. Това заяви държавният глава Румен Радев на съвместна пресконференция с президента на Република Кипър Никос Анастасиадис. Българският държавен глава е официално посещение в страната по покана на кипърския си колега. Това съобщиха от президентския пресцентър. По време на посещението на президента в Кипър между двете страни бяха подписани Меморандум за сътрудничество в областта на корабоплаването и тригодишна Програма за сътрудничество в областта на културата, образованието и науката за периода 2018-2021 г. от заместник-министъра на външните работи на България Емилия Кралева и министъра на земеделието, развитието на селските райони и околната среда Никос Кугиялис. Румен Радев запозна Никос Анастасиадис с приоритетите на България в рамките на предстоящото Председателство на Съвета на Европейския съюз през 2018 г. “Уверен съм, че приоритетите на България са общи и за двете страни. Намирането на консенсус в динамичното време, в което живеем, е важно, за да бъде Европейският съюз единен и силен”, каза българският президент и благодари за готовността, с която институциите на Кипър споделиха опита си от успешното европейско председателство през 2012 г. Насърчаването на конкурентоспособността на отделните европейски държави и на Европейския съюз е възможно да бъде постигнато само чрез утвърждаването на Кохезионната политика като фактор за икономически растеж, подчертаха двамата президенти. “Ние трябва да отстояваме Кохезионната политика, защото в Европа може да има прогрес, само когато споделяме обща цел за изравняване на стандарта на живот и за условията на труд за всички граждани”, заяви още Румен Радев. Българският президент призова за нови мерки в подкрепа на бизнеса, които да насърчат двустранния икономически обмен, който през 2015 г. достига 200 млн. лева. Никос Анастасиадис оцени от своя страна високо и приноса, който българската общност в Кипър има за икономическото развитие на страната. Президентът Радев изрази признателността на страната ни за създадените от Република Кипър отлични условия за живот, труд и образование за многобройната българска общност на острова. “България е признателна за това, че в Кипър вече са създадени над десет български съботно-неделни училища, а религиозните права на българската общност са уважавани и защитени”, заяви държавният глава и подчерта, че страната ни ще работи за повишаване на качеството на образованието, което улеснява професионалната реализация на големия брой кипърски студенти, обучаващи се в български университети. Румен Радев и Никос Анастасиадис бяха единодушни, че проектите за диверсификация на източниците и маршрутите за пренос на енергийни ресурси за нашия регион са в интерес на сигурността и развитието и изискват обединените усилия на всички държави от Югоизточна Европа. Президентът Никос Анастасиадис изрази увереност, че България ще бъде достоен ръководител на дискусиите по време на нашето председателство на Съвета на ЕС и пожела успех на страната ни. “България и Кипър изразиха вярата си в Обединена Европа, основана на изконните принципи на демокрацията и сътрудничеството. Двете страни споделят общи позиции по ключови въпроси, между които енергетиката, миграцията и политиките за стимулиране на икономическия растеж“, потвърди Никос Анастасиадис. Той добави, че България има подкрепата на Кипър за създаване на добросъседски отношения и разширяване на сътрудничеството със страните от Западните Балкани. „Изразявам дълбоката благодарност и високата оценка на целия кипърски народ за дейната подкрепа на България по отношение на Кипърския въпрос”, заяви кипърският президент.        По време на срещата Румен Радев изрази подкрепата си за усилията на Кипър за укрепване на мира, стабилността и сътрудничеството в регионите на Източното Средиземноморие, Близкия изток и Северна Африка в рамките на различните формати за политически диалог.", "date": "2017.11.27", "title": "Румен Радев на официална визита в Кипър (Снимки)"}
{"url": "https://www.24chasa.bg/novini/article/6575820", "text": "Бившият собственик на КТБ Цветан Василев, който се укрива от 2014 година в Белград, наредил, докато бил начело на банката, да се дават по 10 хил. лева кеш на журналистката Соня Колтуклиева. Това стана ясно от показанията на Бисер Лазов пред Софийски градски съд, където се води дело срещу Колтуклиева за неплатени данъци. Лазов е един от основните свидетели по делото за фалита на КТБ, а до средата на 2014 година е бил доверен човек на Василев. Сутрин се давали задачи, инструкции на кой какви суми да се превеждат, а вечер това било отчитано пред Цветан Василев. Той казал на Лазов: \"Ще ти се обади една госпожа, осигуряваш й такава и такава сума и ще я плащаш месечно, докато ти кажа\". Попитан каква е сумата, Лазов каза, че има документи за това. Той давал няколко месеца по 10 хил. лева, като общо били 90 хил. на три пъти по 30 хил. лева без договор. Самата Колтуклиева представила договор, който обаче не бил одобрен от юристите на банкера. Василев настоявал да не е по договор, а парите да се изплащат кеш. Първата сума била дадена от Лазов, а другите две от касиерката на фирма \"ФИНА.С\" Юлия Илиева, която е призована за следващо заседание. Адвокатката на Соня Колтуклиева поиска да бъде разпитан и Цветан Василев, но засега съдът отклони тази възможност, като каза, че искането може да остане и за следващо заседание.", "date": "2017.11.27", "title": "Свидетел: Цветан Василев нареди да се дават по 10 000 лв. месечно кеш на Соня Колтуклиева"}
{"url": "https://www.24chasa.bg/novini/article/6576666", "text": "\"Работим за просперитета и нещата се случват. Имаме една година и можем да сме водещи и в Изтока, и в Запада\". Това заяви премиерът Бойко Борисов от Будапеща, където днес се провежда Срещата на лидерите от Централна и Източна Европа и Китай. \"Инвестициите от Китай точно отговарят на това, което винаги съм казвал, че ще е от полза за Балканите - инфраструктурните проекти. Сега в Китай при тази дългосрочна перспектива за работа искат да започнат тези проекти, за които сме говорили. Мисля, че нещата в момента са много реални. На 6-ти и 7-ми ще проведем преговори за финансиране на коридор № 8. Китай много активно говори за инвестиции, говорили са и с Ципрас за това\", каза още той. \"С Виктор Орбан имаме много теми - говорихме за кохезионната политика. Говорихме си и за източното партньорство, че още много държави от Източна Европа трябва да седнат на масата за преговорите\", заяви премиерът. \"На едно мнение сме, че трябва да мислим за подобно на Брекзит споразумение само с Турция. То да уреди всички спорни теми. На всички ни е ясно, че Турция няма да се присъедини към ЕС\", коментира Борисов. \"С президента Ердоган може да говорим за скоростен влак Будапеща - Скопие - София - Истанбул. С общи усилия имаме шанс не само да ни забелязват, но и да постигнем реални резултати\", допълни той. \"И винаги завършвам с \"Да живее \"Хемус\", защото тя е изключително важна за инфраструктурните проекти в Северна България\", заключи Борисов.                                                                                                                                                                                                                                                                                                                       ", "date": "2017.11.27", "title": "Борисов: Имаме една година и можем да сме водещи и в Изтока, и в Запада (Видео)"}
{"url": "https://www.24chasa.bg/novini/article/6575922", "text": "В хода на разследването е установено, че на 29 януари тази година във В. Търново млад мъж се е представил за полицейски служител пред 15-годишно момче и му е взел мобилния телефон, с обяснението, че трябва да му се извърши проверка в полицейското управление. От проведените действия по разследването е установено, че извършител на деянието е М. И., неизвестен до момента на полицията. След доклад на материалите в прокуратурата, той е привлечен, като обвиняем. Инкриминираната вещ е установена и върната на собственика.", "date": "2017.11.27", "title": "Обвиниха измамник от Велико Търново,\nправил се на полицай пред момче"}
{"url": "https://www.24chasa.bg/novini/article/6575921", "text": "Вицепремиерът Хакан Чавушоглу е заявил, че български и гръцки граждани от турски произход, които са влезли в Турция до 31 декември 2017 г., ще получат право за по-дълъг престой в Турция, информира турската частна агенция Доган, цитирана от БТА. Писменото решение е готово, чака се само да се подпише от министъра, очаквам до няколко дни да бъде готово и да влезе в действие, поясни вицепремиерът. По думите му промяната ще позволи на граждани от турски произход от България и от Гърция да се ползват с право на жителство за по-продължително време. Чавушоглу каза това в реч пред участниците в общото събрание на Дружество Джебел, което се състоя в населения компактно с изселници от България и Балканите град Бурса. Според сега действащата уредба българските и гръцките граждани имат право на престой от шест месеца в Турция в рамките на една календарна година. Вицепремиерът, който е председател на правителствената агенция за турските и родствените общности зад граница, посочи още, че с решение на министерството на труда и социалната сигурност е била дадена възможност на турците в България да получават лечение в Турция срещу месечна сума от 53 турски лири. \"Сънародник от България сега може да отиде в областната дирекция по социално осигуряване в град Одрин, да се регистрира там и срещу месечна сума от 53 лири да получава медицинско обслужване и лечение в Турция\", заяви Чавушоглу.", "date": "2017.11.27", "title": "Българи и гърци от турски произход ще имат право на по-дълъг престой в Турция"}
{"url": "https://www.24chasa.bg/novini/article/6575980", "text": "На 19 декември миналата година Макс Мюлер и съпругата му продавали брецели, греяно вино и багети в своя павилион на коледния базар близо до берлинската мемориална църква \"Кайзер Вилхелм\". Изведнъж павилионът рухнал - \"срути се като кула от карти\", разказа със спокоен глас 26-годишният мъж. \"Бях застанал пред павилиона, когато покрай мен профуча камионът, само на метър, и павилионът рухна. Извадих жена си изпод развалините\", каза Мюлер, шесто поколение съдържател на павилион. Измина година, откакто Анис Амри се вряза в множеството на базара с откраднат камион. Преди това беше убил полския му шофьор. При безразборната атака загинаха 11 души, а 70 бяха ранени. Семейство Мюлер оцелели и не пострадали, поне външно. \"Имали сме добър ангел пазител\", казват те, цитирани от БТА.  Тази година Макс и съпругата му Каталина, 22-годишна, няма да са на обичайното си място на коледния базар на \"Брайтшайдплац\". Защото точно там днес ще бъде открит паметен знак - позлатена тясна ивица, сякаш разсичаща уличната настилка, а до нея са изписани имената на 11-те загинали. Затова тази година семейство Мюлер ще отворят павилиона си малко встрани, близо до нова многоетажна сграда. \"Не знам още как ще се чувствам, когато започне цялото оживление наоколо\", призна Каталина. Макс заяви, че хората често му казвали: \"Просто се радвай, че си оцелял. Ти си късметлия\". Мюлер обаче е неуморен, постоянно гледа часовника си, бележника си, жестикулира и говори високо. \"Донякъде потиснах емоциите. Опитвам се да подходя практично\", заяви мъжът и разказва, че двамата с Каталина са се срещали два пъти с пастори, за да поговорят за случилото се. Двойката получила и предложение чрез курс по йога да си върне усещането за хармония в живота. \"Това не беше за мен\", каза Мюлер. \"Съпругата ми беше по-ентусиазирана.\" Мюлер не иска на него да се гледа като на жертва. \"Не искам да мисля за това. Ръководя тази фирма, имам четирима служители, така че трябва да гледам напред.\" Но не е забравил случилото се, често се сеща за шума от камиона, профучал покрай него при смъртоносната атака. \"Шумът беше като при изпразване на контейнер за смет - остър и гърмящ\", каза той. Младият предприемач е убеден, че е щяло да има още по-големи поражения, ако атентатът беше извършен в края на седмицата: \"Пазарът щеше да е много по-оживен. Повече хора щяха да бъдат блъснати\". След атаката, когато по вестниците и телевизията многократно показвали снимката на Амри, застрелян в Италия по време на бягство, Мюлер престанал да гледа новини. \"Не исках да виждам повече това лице\", каза той. Когато започнали да се множат съобщенията за пропуски на полицията при наблюдението на Амри, \"все повече се ядосвал\". Най-вече защото се питал как така тунизиецът, който имал криминално досие и отказана молба за убежище, не е бил навреме спрян. И той като много хора смята, че сред потока от бежанци през последните няколко години в Германия са влезли много престъпници. \"И все още наоколо се разхождат много склонни към насилие типове. Може ли някой да ми обясни това? Очаквам правовата държава да ме защитава\", каза той. Мюлер, който от 18-годишен е член на партията на германския канцлер Ангела Меркел - Християндемократическия съюз, заяви, че Германия спешно се нуждае от закон за имиграцията. \"Всеки, който се интегрира, е добре дошъл\", каза той. Тези, които не желаят мирно съвместно съществуване, не трябва да са тук. Миналата година, точно след атаката, повечето от над стоте търговци и собственици на павилионите на базара се договорили: \"Терористите няма да ни прогонят, няма да им отстъпваме. Искаме отново да работим\". За мнозина от тях това било въпрос на икономическо оцеляване. Михаел Роден, председател на сдружението на берлинските собственици на павилиони, заяви пред ДПА, че тази година са се върнали почти всички собственици на сергии. Само един търговец не пожелал да участва отново. \"Животът продължава. Имаме семейства, задължения. Ние сме предприемачи и часовникът не трябва да спира\", каза той.", "date": "2017.11.27", "title": "Година след атентата в Берлин коледните базари в Германия отново отварят врати"}
{"url": "https://www.24chasa.bg/novini/article/6575978", "text": "Водачът на ислямистка група, блокираща от три седмици основния път за влизане в пакистанската столица Исламабад, призова днес за спиране на протестите с уверението, че ще бъдат зачетени всички искания на движението, предаде Франс прес. \"С оглед уверенията на командващия войската (генерал Камар Джавед Биджва, бел. АФП) приканваме за спиране на протеста\", заяви Хадим Хюсейн Ризви пред над 2000 свои привърженици в лагера им, където демонстрират от 6 ноември. Разговаряхме с представители на армията, които ни гарантираха, че ще се съобразят с всички наши искания, добави той. Малко преди това държавни медии съобщиха, че пакистанският министър на правосъдието Захид Хамид е подал оставка. Това бе едно от основните искания на демонстрантите от слабо известната религиозна група \"Техрик-и-Либаик Ях Расул Аллах Пакистан\", предаде БТА. В безредиците загинаха 7 души, а близо 200 бяха ранени. Повод за тях бе опит на правителството да промени текста на клетвата, която полагат депутатите от пакистанския парламент. Религиозните консерватори съзряха в тази промяна светотатство, приомня ТАСС.", "date": "2017.11.27", "title": "Водач на ислямисти, протестиращи от три седмици, ги прикани да спрат"}
{"url": "https://www.24chasa.bg/novini/article/6576030", "text": "Учени откриха по повърхността на руския сегмент на Международната космическа станция (МКС) живи бактерии, дошли от космоса, предаде ТАСС, цитирана от БТА. Въпросните бактерии се изследват на Земята и изглежда не представляват опасност, заяви руският космонавт Антон Шкаплеров. По думите му, при излизанията си в открития космос в рамките на руската програма, космонавти вземат с памучни тампони намазки от външната повърхност на станцията. След това пробите се доставят на Земята. \"Сега се изясни, че отнякъде върху тампоните са се появили бактерии, каквито първоначално нямаше върху модула на МКС - каза Шкаплеров. - Следователно те са дошли отнякъде в космоса и са се заселили по външната страна на обшивката. В момента се изследват и изглежда, че не носят никаква опасност.\" Шкаплеров оповести също, че редица земни бактерии са оцелели по външната повърхност на станцията, независимо че три години са били в условия на космически вакуум и температурни промени между минус 150 градуса и плюс 150 градуса Целзий. Бактериите били донесени случайно от Земята с различни материали, доставени на борда на станцията, за да бъдат изследвани в открития космос. Шкаплеров ще оглави новия екипаж на станцията, който ще бъде изстрелян към МКС на 17 декември.", "date": "2017.11.27", "title": "Учени откриха живи бактерии от космоса по повърхността на международната станция"}
{"url": "https://www.24chasa.bg/novini/article/6575988", "text": "Случай на противозаконно отнет лек автомобил, разследват полицейските служители в РУ – Г. Оряховица. В неделя в управлението е получен сигнал от 41-годишен мъж, който обяснил, че е намерил лекия си автомобил «Сеат Кордоба» паркиран на друга улица от тази, на която го е оставил и е с множество повреди. Екипът, посетил местопроизшествието е установил, че на 25 ноември тъжителят е оставил автомобила на ул. «Юрий Гагарин», отключен и с контактния ключ в таблото. На следващия ден съседи го повикали, за да види возилото си, оставено на ул. «Ангел Кънчев» с повреди по предна и задна врата, предни калници, предна броня и с работещи светлини. По случая е започнато досъдебно производство. Кражби на авторадио от два леки автомобила разследват служители на полицейското управление във В. Търново. Престъпленията са извършени в неделя. Единият лек автомобил «Фолксваген Поло» е бил паркиран на ул. «Ален Мак», а другия «Фолксваген Голф» – на ул. «Полтава». На двете местопроизшествия са извършени огледи. Започнати са досъдебни производства.", "date": "2017.11.27", "title": "Мъж от Горна Оряховица откри колата си потрошена и паркирана на друга улица"}
{"url": "https://www.24chasa.bg/novini/article/6575996", "text": "Китай ще осигури над 3 милиарда долара за проекти в Централна и Източна Европа (ЦИЕ), обяви днес премиерът на втората по големина икономика в света Ли Къцян, цитиран от \"Ройтерс\". Под егидата на междубанковата асоциация на Китай и Централна и Източна Европа, която официално ще бъде обявена днес, Китайската банка за развитие ще осигури равностойността на 2 милиарда евро (2.39 милиарда долара) за развитието на финансовата структура. Това каза Ли Къцян на шестата среща на високо равнище на страните от ЦИЕ и Китай,  Вторият етап на фонда за инвестиционно сътрудничество Китай - ЦИЕ започва с капитализация от 1 милиард долар и повечето от тези пари ще отидат за страните от ЦИЕ, допълни китайският премиер. В последния си брой в. \"Файненшъл таймс\" помества обширен анализ на откриващата се днес в Будапеща китайско-източноевропейска среща на върха по формулата 16+1, пише БТА. В нея участват държавни и правителствени лидери на Китай и на страните от Централна и Източна Европа, сред които и България. Унгарските домакини вече кръстиха форума \"Отварянето на Изток\". Сръбските власти говорят за \"надеждно приятелство\", а полското правителство - за откриващи се \"огромни възможности\". Според вестника активността на Пекин в този регион и ответната симпатия, с която китайските проекти и аспирации се посрещат в столиците на източноевропейските страни, пораждат подозрителност в старите западноевропейски столици. Всекидневникът цитира неназовани дипломати, според които Пекин може да се възползва от ентусиазма на по-бедните източноевропейци да реализират мащабни инфраструктурни проекти с безграничните китайски финансови ресурси с цел да подкопае правилата на Европейския съюз и да задълбочи още повече и без това нарастващите напрежения Изток - Запад в самия съюз.", "date": "2017.11.27", "title": "Китай обеща инвестиции от 3 млрд. долара в Централна и Източна Европа"}
{"url": "https://www.24chasa.bg/novini/article/6576080", "text": "Без да има характер на международна организация, форумът „16+1” излъчва силни сигнали на стабилност, добронамереност, сътрудничество, търсене на общи подходи и решения, посочи министър-председателят Бойко Борисов. В изказването си на пленарната сесия на Срещата на лидерите на страните от Централна и Източна Европа и Китай той отбеляза, че провежданите срещи и приеманите документи по инициативата са в унисон с идеите и принципите на ЕС, като отвореност, равно третиране на всички и взаимна изгода. По думите му, инициативата е принос към сътрудничеството между Европа и Китай и между ЕС и Китай – посока, в която България ще продължи да работи и за в бъдеще. Това съобщиха от пресцентъра на Министерски съвет. Българският премиер посочи, че след стартирането през 2012 г. на механизма за редовни срещи между ръководителите на Китай и страните от ЦИЕ китайските компании са засилили присъствието си в областта на инфраструктурата в този регион. „Разчитаме на китайското правителство активното сътрудничество и двустранните интереси да намерят израз в прагматичния подход, които да доведе до реализирането на конкретни проекти“, каза Борисов като изтъкна, че за България те са свързани основно с изграждането на автомагистралите „Хемус“ и „Черно море“, както и на ж. п. линията Русе – Варна. Другите възможности за сътрудничество са в енергетиката, селското стопанство, индустриалните зони, електронната търговия, иновациите, медицината. По думите му, реализацията на проекти в тези области ще доведе до откриването на нови paбoтни мecтa, повишаване cтaндapтa нa живoт и нов тлacък нa икoнoмичecкия pacтeж. Българското правителство е готово за активно сътрудничество при ясно очертани и взаимноизгодни условия за двете страни. Необходимо e да се излезе извън остарялата схема на кредитиране с държавни гаранции като се търсят нови и гъвкави подходи, като например публично-частното партньорство, подчерта Бойко Борисов.", "date": "2017.11.27", "title": "Борисов: Инициативата „16+1“ е принос към сътрудничеството между Европа и Китай (Видео)"}
{"url": "https://www.24chasa.bg/novini/article/6576097", "text": "Знамената на държавните учреждения в страната и на представителствата на Турция в чужбина бяха спуснати днес наполовина в знак на траур и солидарност с Египет заради терористичното нападение срещу джамия на Синайския полуостров на 24 ноември, съобщава електронното издание на в. \"Стар\", цитирано от БТА. Най-малко 305 души, сред които 27 деца, бяха убити, а 128 - ранени при атентата срещу суфитска джамия в северната част на Синайския полуостров. Това бе най-кръвопролитният атентат в съвременната история на Египет. Анкара обяви еднодневен траур в памет на жертвите на нападението срещу джамията Ал Рауда. В цяла Турция днес знамената на сградите са спуснати наполовина. Мярката е валидна и за турските дипломатически мисии зад граница.", "date": "2017.11.27", "title": "Траур е обявен в Турция в памет на жертвите на атентата в Египет"}
{"url": "https://www.24chasa.bg/novini/article/6576118", "text": "Земетресение с магнитуд от 2,2 по Рихтер е регистрирано в в района на с. Градина, община Първомай. Това съобщи за  „Фокус“ Валентина Братопопова, дежурен сеизмолог в Националния институт по Геофизика, Геодезия и География (НИГГГ) към БАН. Земетресението е регистрирано в 11.12 часа, с дълбочина 20 км. По данни на института земетресението не е усетено.", "date": "2017.11.27", "title": "Пак земетресение - този път в с. Градина, община Първомай"}
{"url": "https://www.24chasa.bg/novini/article/6576112", "text": "Светият Синод е решил да поеме ангажимента да окаже пълно съдействие, като ходатайства и се застъпва пред поместните православни църкви, предприемайки всичко необходимо за установяването на канонически статут на македонската православна църква. Това съобщиха от синода на своя сайт. Ето пълния текст на решението, което архиереите приеха днес:", "date": "2017.11.27", "title": "Синодът реши да се застъпи за признаването на македонската църква"}
{"url": "https://www.24chasa.bg/novini/article/6576123", "text": "Отличие за шест българчета на Осмото световно първенство по математика в Пекин, предаде  . Седмокласниците от пловдивското училище „Патриарх Евтимий” завоюваха 5 сребърни и един бронзов медал. Те са били най-малките участници в състезанието и са успели да решат сложни задачи, които не влизат в учебния им материал.", "date": "2017.11.27", "title": "6 медала за българчета от световното по математика в Пекин"}
{"url": "https://www.24chasa.bg/novini/article/6576129", "text": "Свличане на земна маса в Северна Турция затрупа работници в местна мина, съобщава турската частна телевизия НТВ, цитирана от БТА. Един миньор е бил изваден от свои колеги и е бил откаран в болница. Други двама все още се намират под земята и спасители се опитват да ги извадят. Инцидентът е станал във въгледобивна мина в град Килимли в черноморския окръг Зонгулдак около 12.30 ч. днес. Подобни злополуки са относително често явление в Турция. През май 2014 г. 301 миньори загинаха при експлозия и пожар във въгледобивна мина в град Сома (Западна Турция) - най-тежкият инцидент в мина в историята на страната.", "date": "2017.11.27", "title": "Двама миньори са затрупани под земята в Северна Турция"}
{"url": "https://www.24chasa.bg/novini/article/6576142", "text": "Президентът на Чечения Рамзан Кадиров остава начело на тази руска република. Това заяви говорителят на Кремъл Дмитрий Песков, коментирал пред журналисти думи на чеченския лидер, информира ТАСС, цитирана от БТА. Снощи Кадиров заяви, че желае да напусне поста си и че е \"дошло време\" за това. В интервю за тв канал \"Русия 1\" той сподели, че е негова \"мечта\" да се оттегли, тъй като било трудно да носи отговорност \"за народа, за републиката, пред Всевишния и ръководството на държавата\". Не че е уморен или не желае да служи, просто навремето са били необходими хора като него, за \"да воюват, да въведат ред\", но днес в Чечения цари ред и процъфтяване, затова трябва да има промяна, обясни той. Кадиров подчерта, че следващият ръководител на Чечения ще бъде определен от ръководството на държавата и народа. \"Рамзан Кадиров неведнъж е казвал, че е много последователен и решителен член на кръга от съмишленици на руския президент Владимир Путин. В случая той има намерение да работи и занапред така, както му възлага президентът на страната. Друго не е казвал - и вземаме това за предпоставка. Рамзан си остава действащ глава на републиката\", заяви Песков. Кадиров е заявявал преди нееднократно, че е готов да напусне поста си. През юли т. г. например разказа, че има желание да замине за Ерусалим, за да охранява като доброволец джамията Ал Акса на Храмовия хълм, припомня информационният портал \"Лента\". Тогава Кремъл препоръча да се възприема изявлението на чеченския лидер като \"демонстрация на значението, придавано от Кадиров на исляма\", без да се възприема буквално. Кадиров бе преизбран за ръководител на Чечения през септември 2016 г. с гласовете на 97,94 на сто от избирателите. Активността бе 94,8 на сто, отбелязва \"Лента\".", "date": "2017.11.27", "title": "Кремъл: Рамзан Кадиров остава президент на Чечения"}
{"url": "https://www.24chasa.bg/novini/article/6576141", "text": "Продължава тъжната равносметка от катастрофалните наводнения край Атина, след като стана известно, че възрастна жена, която от първия ден на трагедията е била на системи в болница, днес е починала, като с нейната кончина броят на жертвите вече са 23, съобщава изданието Нюз.ин, цитирано от БТА.", "date": "2017.11.27", "title": "Още една жертва на наводненията край Атина, вече са 23"}
{"url": "https://www.24chasa.bg/novini/article/6576183", "text": "Нов продукт с името „Карта София“ се разработва в Центъра за градска мобилност (ЦГМ). Това е т.н. превозен документ или карта за пътуване по цялата градска мрежа с тридневен срок на валидност. Тя обаче дава на притежателите си и редица намаления. Това съобщиха от пресцентъра на ЦГМ, цитирани от \"Фокус\". Първоначалният етап в изработването на „Карта София“ вече е преминат, в момента екип на ЦГМ я допълва с нови екстри. Тридневна карта за пътуване в градския транспорт е на стойност 20 лева, тя важи само за един притежател. Документът е за срок от три последователни календарни дни, валидният период е изписан на лицето на картата в момента на издаването. Превозният документ обаче дава възможност не само да се пътува без ограничение до всички интересни за туристите места в София, но и за намаления в над 50 обекта из големия град. Сред тях са много заведения за хранене, музеи, книжарници, обекти за спорт и развлечение, включително с картата може да се покара по-евтино и картинг. Списъкът на присъединилите се към „Карта София“ обекти се увеличава с всеки изминал ден, предвижда се да започне подготовка на книжка-каталог. В нея ще бъдат включени с фотоси и координати всички обекти, които предоставят намаления на притежателите на картата. Тази книжка ще се превърне в неделима част от нея. При посещение в обект и след като представи валидна „Карта София“, всеки турист ще получи отбелязаната в каталога отстъпка от цената в съответния обект. А до отпечатването на книжката-каталог, включените в картата места могат да се видят на официалната страница на ЦГМ. Карта София е предназначена за всички български и чуждестранни гости на столицата, които по време на тридневен престой могат без ограничения да пътуват по всички линии на метро, автобуси, тролеи и трамваи. В ЦГМ прогнозират, че интересът към „Карта София“ ще бъде засилен в периодите на активен туризъм както и по време на европейското председателството на страната ни, когато от 1 януари 2018 г. за 6 месеца София ще се превърне и в столица на страните от европейското семейство. Картата може да се закупи от всички бюра за продажби на ЦГМ, в които има картови принтери и се издават превозни документи.", "date": "2017.11.27", "title": "Въвеждат тридневна карта за транспорт в София, с нея ще се ползват и намаления"}
{"url": "https://www.24chasa.bg/novini/article/6576190", "text": "Гръцки прокурор обвини в неделя в измама 7 души за продажба на големи количества слънчогледово олио, представяно за зехтин, както в Гърция, така и в чужбина, предаде Асошиейтед прес. Четиричленно семейство и трима техни роднини бяха арестувани от полицията и обвинени във формиране на престъпна група, занимаваща се с измами, фалшифициране на документи и пране на пари. Седмината били арестувани край град Лариса в областта Тесалия. Полицията е открила и работилница, в която слагали зелен оцветител на слънчогледовото масло, за да прилича на зехтин. Там имало 5 тона фалшив зехтин, готов за бутилиране, и 12 тона опакован за износ. Продуктът бил представян като \"екстра върджин зехтин\" и продаван в Гърция по 12 до 15 евро за петлитрова бутилка при нормална цена на истинския зехтин 26-30 евро. Още преди две години били получени сигнали от производители на зехтин, че техните баркодове са се появили на продукти, които не са тяхно производство. При разследването било установено, че съществува широка мрежа от пътуващи амбулантни търговци, разпространяващи фалшивия продукт, и около 60 от тях били арестувани. Според полицията те знаели какво продават. Властите са обискирали и цех за бутилиране в Солун. Фалшивият зехтин бил изнасян за страни от ЕС, като използваните фактури след това били унищожавани.", "date": "2017.11.27", "title": "Арестуваха престъпна група в Гърция, продавала олио, представяно за зехтин"}
{"url": "https://www.24chasa.bg/novini/article/6576147", "text": "Американски автори развенчаха мита, че плаващите пясъци убиват хората, съобщи в. \"Дейли мейл\". Според Коуди Касиди и Пол Дохърти никой в историята на човечеството не е умрял в плаващи пясъци, защото след като човек заседне до кръста, започва просто да се носи. Това и много други разкрития за феномени, считани за жесток край на живота, писателите правят в книгата си \"И после умираш\" (\"And Then You're Dead\"), предаде БТА. Ако някой изпусне монета върху главата на минувач от върха на Емпайър стейт билдинг, \"пострадалият\" ще усети само леко ужилване. Това обаче са редките моменти на щастие в книгата. Оказва се, например, че ако гигантски метеорит се насочи към Земята, хората ще са умрели още преди сблъсъка. Летящото тяло ще компресира и нагорещи въздуха с приближаването си. Ако човек е погълнат от кит, няма шанс да излезе жив оттам. Други интересни и научно обосновани факти, на които обръщат внимание авторите, са, че бананът наистина притежава най-хлъзгавата обелка от плодовете, както и че най-болезненото място, на което може да бъдете ужилен от пчела, е вътре в носа.", "date": "2017.11.27", "title": "Автори от САЩ развенчаха мита за плаващите пясъци, не убивали хора"}
{"url": "https://www.24chasa.bg/novini/article/6576207", "text": "Полицията откри при оперативно-издирвателни дейности в частен имот в Каварна 31 растения от рода на конопа, израсли около метър, съобщиха от пресцентъра на областната дирекция на МВР. При полевия тест растенията са реагирали на наркотичното вещество канабис. Имотът по улица \"Васил Левски\" е обитаван от С.С., на 62 години, но растенията са собственост на А.Н. /40 г./ от Добрич, е установила полицията. При следствените действия в друг имот - в Балчик, обитаван от А.Н., полицията открива, че мъжът държи суха тревна маса с тегло около 35 грама. При тестването веществото е реагирало на канабис. Полицията продължава разследването за отглеждането на конопа и държането на наркотика.", "date": "2017.11.27", "title": "Откриха марихуана  в частен имот в Каварна"}
{"url": "https://www.24chasa.bg/novini/article/6576209", "text": "Във връзка със започналото изригване на вулкана Агунг, на остров Бали, с разпореждане на заместник министър-председателя и министър на външните работи Екатерина Захариева в посолството на Република България в Индонезия е сформиран кризисен щаб, който да съдейства на български граждани при нужда. Това съобщиха от пресцентъра на Министерство на външните работи. Едновременно с това на втория етаж на международното летище в Бали функционира информационно бюро за гражданите на държавите членки на ЕС, където те могат да получат подробна информация за обстановката и възможностите за консулска защита. До този момент група от 10 български граждани, които са на почивка на острова, се е свързала с мисията ни в Джакарта, за да информира за местонахождението си. Те се намират далеч от зоната на вулкана и са в безопасност в хотела, в който са отседнали. Към този момент няма български граждани, потърсили съдействие от бюрото за европейски граждани на международното летище в Бали. По информация на посолството индонезийските власти са повишили нивото на риск до най-високата - 4-та степен. Въведена е ограничителна зона, която в момента е с радиус от 10 км от кратера на вулкана. Международното летище на острова - „I Gusti Ngurah Rai Airport“ е затворено от 7:15 ч до 19:00 ч (местно време) днес. Някои полети от съседния остров Ломбок са отложени. Във връзка с усложнената обстановка, Министерството на външните работи съветва българските граждани, които планират пътуване до о. Бали, предварително да се свържат с авиокомпанията и туристическата агенция, която са избрали. Настоятелно препоръчваме на нашите сънародници, пребиваващи и пътуващи за острова да бъдат предпазливи, да не навлизат в определената ограничителна зона, да се осведомят предварително подробно за актуалната обстановка, да следят информацията в местните медии и да спазват стриктно указанията за безопасност на властите. Министерството на външните работи и посолството ни в Джакарта призовават освен това всички българи, намиращи се понастоящем на остров Бали, да се регистрират на сайта на министерството в рубриката „Пътувам за“, като предоставят мобилен телефон, имейл и точен адрес на местопребиваване на остров Бали. Така, при необходимост, консулските ни власти ще могат да окажат своевременна помощ. От МВнР препоръчват на българските граждани, намиращи се на о. Бали, да вземат следните лични превантивни мерки за безопасност: • Да се уверят, че разполагат с достатъчно питейна вода и хранителни продукти; • Да се снабдят с маски срещу прах; • Да пазят личните си документи; • Да се свържат с туроператора или авиокомпанията си, за да се уверят, че в случай на евакуация ще бъдат транспортирани до безопасно място. • Да се уверят, че имат валидна медицинска застраховка, включваща помощ при извънредни ситуации, включително в резултат на вулканична дейност. При изригване на вулкана те не бива да излизат на открито и да отварят прозорци. В случай, че използват контактни лещи, трябва да носят чифт диоптрични очила, тъй като вулканичната пепел би могла да създаде риск от инфекции. Кризисният щаб в посолството на Джакарта е на разположение на българските граждани денонощно. В случай на нужда или необходимост от актуална информация за обстановката на о. Бали те могат да се свържат с мисията ни в Индонезия на тел. + 62 21 390 4048 или на денонощния дежурен тел.: +62 811 932200.", "date": "2017.11.27", "title": "Кризисен щаб в БГ посолство в Джакарта заради вулкана, 10 българи се обадили"}
{"url": "https://www.24chasa.bg/novini/article/6576252", "text": "По дарителската сметка за пострадалите незрящи перничани при катастрофата край село Микре досега са постъпили 5219 лв., съобщи Наталия Минева - директор на Секретариата на Областния съвет на БЧК-Перник, цитирана от БТА. Първи са се отзовали пенсионерите от пернишкия клуб \"Миньор\". Събраните средства в сметката ще се разпределят от комисия, съставена от представители на Министерство на здравеопазването, БЧК и община Перник, в зависимост от нуждата от лечение и рехабилитация на всеки пострадал. Дарителят може да посочи поименно към кого от пострадалите да бъде насочена помощта му, уточни Минева. В дните около предстоящите коледни празници доброволци от БЧК организират акция, в която ще събират дарения за ранените незрящи перничани в касички до православните храмове.", "date": "2017.11.27", "title": "По дарителската сметка за пострадалите незрящи при Микре постъпили 5219 лв."}
{"url": "https://www.24chasa.bg/novini/article/6576290", "text": "Главният прокурор Сотир Цацаров се срещна днес в Карлсруе с федералния прокурор на Германия д-р Петер Франк. Двудневната официална визита е по покана на германската страна, съобщиха от прокуратурата. Основни теми на разговорите бяха противодействието на тероризма, бежанският поток и създаването на Европейска прокуратура по време на българското председателство на ЕС през следващата година. Двамата обсъдиха и сроковете за разследване, продължителността на съдебния процес и взаимодействието между правоохранителните органи.", "date": "2017.11.27", "title": "Цацаров се срещна с федералния прокурор на Германия д-р Петер Франк"}
{"url": "https://www.24chasa.bg/novini/article/6576357", "text": "България ще бъде домакин на Седмата среща на държавните и правителствени ръководители на страните от Централна и Източна Европа и Китай през 2018 г. Такава договореност беше постигната по време на пленарните разговори в рамките на Срещата на държавните и правителствени ръководители на страните от Централна и Източна Европа и Китай, която се провежда в Будапеща. Това съобщиха от правителствена информационна служба. Признателен съм на премиера Ли Къцян, на министър-председателя Виктор Орбан, на всеки един от моите колеги за подкрепата им България да бъде домакин на следващата среща на върха по инициативата „16+1”, каза премиерът Бойко Борисов. Той посочи, че годината, която започва, е знаменателна за страната ни предвид и първото Българско председателство на Съвета на Европейския съюз. „Високата степен на мобилизация и мотивираност на правителството, произтичащи от организацията на Председателството, ще допринесат и за подготовката и обезпечаването на едно успешно домакинство на Седмата среща на върха „16+1” в София“, смята Борисов. Той припомни, че през 2018 г. България ще бъде домакин и на друга ключова проява в рамките на „16+1” – срещата в Пловдив на местните лидери. Важни събития ще бъдат организирани и по линия на Центъра за насърчаване на сътрудничеството между страните от ЦИЕ и Китай в селското стопанство в София.", "date": "2017.11.27", "title": "Добра новина от Будапеща: България ще бъде домакин на седмата среща 16+1"}
{"url": "https://www.24chasa.bg/novini/article/6574398", "text": "През последната година-година и половина строителните фирми започнаха да стават донякъде нервни. В очакването на 2,3 млрд. лв., предвидени в сегашния програмен период по оперативна програма “Околна среда”, напрежението почна да се покачва, тъй като далеч не всички общини и водни оператори бяха готови да кандидатстват и да строят или разширяват пречиствателни станции и ВиК мрежи. Но актуална справка, направена от “24 часа” по повод състоянието на оста “Води” на оперативната програма, сочи, че към момента 881 млн. лв., което е 38% от ресурса на оперативната програма “Околна среда” 2014-2020 в сектор “Води”, вече са разпределени. И ако по проектите не се работи, то поне те са минали най-важния изпит – приети са и по тях са обявени обществени поръчки. Дори са договорени над 602 млн. лв., което е 26% от оста. Въпреки че не навсякъде процедурите за избор на проектанти, строители и строителен надзор са приключили и на много места предимно заради обжалвания строителните работи не са стартирали, този финансов ресурс, а и оставащият за разпределяне е в състояние да даде работа на голяма част от българските строителни фирми за следващите около 20-30 месеца. Това е всъщност и една от последните големи порции европейски пари, които се изсипват върху строителните фирми в сегашния програмен период. За следващия отсега е ясно, че в този бранш ще трябва да се ориентират към частни капитали и инвестиции, тъй като извън няколкото големи инфраструктурни проекти не се предвиждат европейски пари за строителство. Прегледът на проектите, които са най-напреднали, показва, че не е имало голямо значение дали става въпрос за голям, среден или малък проект. Преобладават предимно т.нар. фазирани проекти, т.е. проекти, по които вече се е работило в предния програмен период и сега просто се довършват. И така, кои са печелившите засега? Асеновград е една от най-напредналите общини Проектът там е за изграждане на пречиствателна станция за отпадни води за града и околните селища и рехабилитация на ВиК мрежата в града. По него бенефициент е общината. Станцията е с капацитет малко над 65 000 жители и се очаква тя да предотврати замърсяването на река Чепеларска, която е десен приток на Марица. Само пречиствателната станция е 24,5 млн. лв. Отделно от това рехабилитацията на ВиК мрежата в града ще струва още 50 млн. лв. Вече са избрани проектант и изпълнители, както и фирми за строителен надзор за всички части на проекта, и по всичко изглежда, че напролет същинските строителни дейности могат да започнат. 117 млн. лв. е стойността на интегрирания воден проект за Плевен - Долна Митрополия, който е първият в България, обединяващ усилията на две общини Ядрото на проекта е разширяването и модернизацията на съществуващата пречиствателна станция на Плевен, която е изградена още през 80-те години на миналия век и никога не е била рехабилитирана. Прогнозният капацитет след реновирането е за пречистване на отпадните води на 130 000 жители, като крайният продукт вече ще е биогаз, който ще се използва за отопление на сградите на самата станция. Заедно с това обаче е предвидено да се изгради водният цикъл на още 4 населени места: Ясен, Буковлък, Долна Митрополия и Тръстеник. В този проект остава да се довършат обаче някои обществени поръчки за избор на изпълнители. 61,8 млн. е общата стойност на работите по интегрирания воден проект на Добрич. В този случай се предвижда разширяването и модернизирането само на пречиствателната станция, която е построена през 1986 година и оттогава не е модернизирана. Очаква се след разширението ѝ тя да има капацитет за 112 000 жители, което включва и близките до Добрич селища. Проектът се води като фаза 1 от интегрирания проект за водния цикъл на Добрич и е напълно възможно при намирането на финансиране да се рехабилитира и ВиК мрежата на града. Друг напреднал воден проект, предназначен за типично туристически район, и решаващ едновременно ВиК проблеми и проблеми със замърсяването на Черно море, е интегрираният воден проект на агломерацията Приморско - Китен. Той е за 20,8 млн. лв. и крайната му цел е да подобри ВиК мрежата в двете селища, а и да разшири капацитета и подобри пречистването на отпадните води от общата за двете селища станция. Тя вече ще е в състояние да пречиства водите на 55 000 души вместо на досегашните 28 хил., а освен това се предвижда да се изгради нейно трето стъпало, отстраняващо азота и фосфора от отпадните води. В момента отпадните води на Приморско и Китен се пречистват само механично и биологично, след което се вливат в река Караагач, а оттам – в Черно море. Друг сравнително малък проект е струващата 15 млн. лв. процедура за пречиствателната станция на Чирпан заедно с довеждащите колектори. Проблемът на Чирпан не е в самата пречиствателна станция, която е сравнително нова, а в това, че твърде малък дял от жителите на града са включени към нея. С проекта тя вече ще обхваща 70% от населението на Чирпан. Водният цикъл на Елхово също е сравнително малък – само за 14,8 млн. лв. Но пък включва построяване на пречиствателна станция, каквато малкото градче изобщо няма, плюс доизграждане на ВиК мрежата. Водният цикъл на Айтос също не е от големите и скъпите – 13 млн. лв. за нова пречиствателна станция. Търгът стана популярен преди няколко месеца с това, че комисията на общината отстрани 12 от 13-те участници в търга заради пропуски в документацията. Сред тях обаче са и най-големите фирми в строителния бранш, които са се явявали на стотици подобни поръчки и едва ли са направили масово едни и същи грешки. Така или иначе, е избрано вече обединение между местни строителни фирми. Във Враца обаче мащабите са съвсем други. Градът вече бе веднъж бенефициент на европейски пари за интегрирания воден цикъл. Сега се очаква довършването на неговата втора фаза. Срещу 114 млн. лв. в момента там вече се планира и довършва пълната реконструкция на ВиК мрежата и на пречиствателната станция. Банско е друг град бенефициент, който вече усвои близо 50 млн. лв. по оперативната програма в предния бюджетен период за рехабилитация на градската ВиК мрежа и сега ще усвои още 33 млн. за довършване на рехабилитацията на градската пречиствателна станция. 37 млн. лв. струва втората фаза на пречиствателната станция на курорта Златни пясъци. Параметрите на проекта са такива, че станцията трябва да осигурява пречистването на отпадните води за 72 000 човека през летните месеци и 18 000 през зимата. Във Видин също става въпрос за довършване на модернизирането на градската пречиствателна станция с нови 18 млн. лв. Така общата ѝ стойност заедно с първата фаза достига до 80 млн. лв. В Тервел и Ямбол става въпрос за съвсем малки проекти за модернизиране на ВиК мрежите и на пречиствателните станции, които са започнати още през предния програмен период и сега се довършват. В Шумен и Раднево проектите за сегашния програмен период са започнати най-рано и вече са почти приключили.", "date": "2017.11.27", "title": "881 млн. лв. за ВиК системи тръгнаха към строителите"}
{"url": "https://www.24chasa.bg/novini/article/6576377", "text": "Четирима служители от полицейското управление в Павликени, които  , са обект на разследване, но все още не са привлечени като обвиняеми, казаха от окръжната прокуратура в Търново.  Разследването срещу четиримата служители e започнало след сигнал на ОДМВР - В. Търново в Окръжната прокуратура – Велико Търново и уведомяване на отдел \"Вътрешна сигурност\" при МВР. За разкриване на престъплението са съдействали репортери от „Господари на ефира“, сочи официално съобщение на Апелативната прокуратура. Тази сутрин са извършени процесуално следствени действия – претърсване на адресите на задържаните и в служебен гараж на РУ - Павликени. Срещу четиримата са започнати и дисциплинарни производства. Назначени са експертизи. По случаят в Окръжна прокуратура – Велико Търново е образувано досъдебно производство за престъпление по чл. 282 и чл. 201 НК. Производството се води за присвояване на материали от длъжностни лица от състава на полицията. Работата по изясняването му продължава.", "date": "2017.11.27", "title": "Разследват за длъжностно присвояване\nполицаите от Павликени"}
{"url": "https://www.24chasa.bg/novini/article/6576446", "text": "Европейската комисия прие правила, благодарение на които електронните плащания в магазините и по интернет ще станат по-сигурни, става ясно от съобщение от пресслужбата на ЕК, цитирана от \"Фокус\". Потребителите ще използват иновативните услуги, предлагани от трети страни — т.нар. финансово-технологични дружества, като същевременно се запазват стриктните мерки за защита на данните и сигурност за потребителите и дружествата в ЕС. Услугите включват начини за плащане, както и инструменти за управление на личните финанси чрез обединяване на информация от различни сметки. Една от основните цели на Втората директива на ЕС за платежните услуги (ДПУ2) е да се подобри нивото на сигурност на електронните плащания, както и на доверието на потребителите при тяхното извършване. По-конкретно, доставчиците на платежни услуги са длъжни да извършват т.нар. задълбочено установяване на идентичността на клиента. За извършването на плащане ще се използва комбинация от най-малко два независими елемента, например физически носител — карта или мобилен телефон — и парола или биометрични данни, например пръстови отпечатъци.", "date": "2017.11.27", "title": "Eврокомисията модернизира електронните плащания с висока степен на сигурност"}
{"url": "https://www.24chasa.bg/novini/article/6576478", "text": "Районна прокуратура – Бургас задържа за 72 часа 36-годишния Петър Б. от Бургас, съобщиха от пресцентъра на прокуратурата.  , изразяваща се в масивен отток и кръвонасядане в слабините, довела до временно разстройство на здравето, неопасно за живота, като му нанесъл два последователни удара с коляно в областта на слабините. Предстои (в следващите дни) Районна прокуратура – Бургас да внесе в съда искане за определяне на постоянна мярка за неотклонение „задържане под стража“ спрямо обвиняемия.", "date": "2017.11.27", "title": "Оставят в ареста за 72 часа обвинения за нападението над фоторепортера в Бургас"}
{"url": "https://www.24chasa.bg/novini/article/6576465", "text": "Подготовката на България за предстоящото първо българско председателство на Съвета на ЕС и Западните Балкани като ключов негов външнополитически приоритет са обсъдили на поредица от срещи в НС представителите на комисията по външни работи на парламента на Хърватия, информира парламентарният пресцентър. Между българите и хърватите има духовна близост, наша отговорност е да принесем тази близост и в икономическите отношения, така както тя е налице в областта на туризма, е посочил заместник-председателят на НС Явор Нотев. Депутатът е отбелязал, че Западните Балкани трябва да заемат заслуженото си място на картата на обединена Европа и най-заинтересовани от това са хората, които живеят тук. Проблемите пред региона са общи и решаването им е в интерес на всички държави, смята Нотев, цитиран в съобщението. Председателят на Комисията по външни работи на парламента на Хърватия Миро Ковач е убеден, че Хърватия и България заедно могат да постигнат много, не само по отношение на двустранното икономическо сътрудничество, но и да водят съвместна политика за интеграция на Западните Балкани. Именно това може да бъде нашата обща положителна роля, е допълнил той. Миро Ковач е обявил и намерението на своята страна да излезе с конкретни предложения до месец май, когато е срещата на държавните и правителствените ръководители на държавите-членки на ЕС и на страните от Западните Балкани в София. Председателят на комисията по външна политика Джема Грозданова е запознала хърватските парламентаристи с приоритетите на предстоящото първо за България председателство на ЕС. Това са темите за бъдещето на ЕС и младите хора, за цифровата икономика и дигитализацията, за европейската перспектива на страните от Западните Балкани и за сигурността и стабилността в Европа, е посочила тя. По думите й, страната ни би могла да сподели опита, който ще придобие по време на предстоящото председателство, с Хърватия, която ще бъде начело на ЕС през 2020 г.", "date": "2017.11.27", "title": "Хърватия и България обсъдиха приоритетите на българското председателство на ЕС"}
{"url": "https://www.24chasa.bg/novini/article/6576682", "text": "Светият архиерейски синод на Македонската православна църква – Охридска архиепископия (МПЦ-ОА), изрази благодарност до българския патриарх Неофит и до членовете на Светия синод на БПЦ, които днес взеха решение по писмото от МПЦ-ОА, съобщи скопската телевизия А1On. \"Взетото решение дава надежда за окончателно решаване на статута на легитимната автокефалност на Македонската православна църква в семейството на Поместните православни църкви. Очакваме и в бъдеще Българската православна църква да бъде постоянен сътрудник на МПЦ-ОА в отстояване на богоугодната цел\", се казва в съобщението от МПЦ-ОА. Посочва се още, че двете църкви имат отговорност пред своите едноверни, благочестиви и православни народи, които споделят множество общи християнски ценности през вековете.", "date": "2017.11.27", "title": "Македонската църква благодари за решението на нашия Св. синод"}
{"url": "https://www.24chasa.bg/novini/article/6576664", "text": "Варненската окръжна прокуратура внесе протест срещу оправдателната присъда на окръжния съд на лекар за причиняване по непредпазливост на смъртта на пациентка. \"Окръжната прокуратура във Варна категорично не приема постановената оправдателна присъда на д-р Димитър Габровски, произнесена от състав на Варненския окръжен съд. С нея лекарят бил признат за невиновен по повдигнатото обвинение за причиняване на смърт на пациентка по непредпазливост – престъпление по член 123, ал. 1 от НК. Окръжната прокуратура във Варна не поддържа обвинението за същото престъпление, с което на съд е била предадена и дежурната медицинска сестра, която също била оправдана с присъдата на Варненския окръжен съд\", пише в протеста на държавното обвинение. Прокуратура във Варна дълго разследва случая за смъртта на 23-годишната Дарина. Обвинителният акт беше внесен за разглеждане през март 2016 г. Делото многократно беше отлагано, поради тежко заболяване на лекаря или заради молби от адвокатите.   Операцията била извършена от лекаря УНГ - д-р Габровски. На сутринта след операцията Дарина се почувствала зле. Последвало повръщане на кръв, за което била уведомената дежурната по това време. Медиците установили, че около оперативната рана има съсирек. Лекуващият й лекар-хирург Габровски назначил по телефона вливане на банка глюкоза с кръвоспиращи средства и преместване в болница \"Св. Анна\". Час по-късно, когато банката вече била изтекла, младата жена колабирала при опит да бъде преместена. Хирургът пристигнал веднага в частната клиника и с екип се опитали да спрат кръвотечението с два допълнителни шева. Младата жена почина. Във въззивния протест на прокуратурата, внесен в Апелативния съд във Варна, се настоява постановената оправдателна присъда на д-р Габровски да бъде отменена и лекарят да бъде признат за виновен и да му бъде наложено наказание - 3 години условно, което да бъде отложено с 5-годишен изпитателен срок, и да бъде лишен от право да упражнява лекарска професия. Държавното обвинение твърди, че лекарят не е осъществил следоперативен контрол и наблюдение на локалния и общия статус, жизнените показатели и евентуално лабораторните изследвания на пациентката. ю Лекарят неправилно използвал кръвоспиращ медикамент, не е реагирал адекватно на съобщените му данни за състоянието на жената и е прехвърлил грижите за нея на други лица, като е давал нареждания и консултации по телефона, което е довело до фаталния край.", "date": "2017.11.27", "title": "Прокуратурата иска осъдителна присъда за лекарска грешка"}
{"url": "https://www.24chasa.bg/novini/article/6576705", "text": "11 са задържаните за бруталното меле по време на мача ЦСКА -\"Локомотив\", което се разрази в Пловдив в неделя. \"Събрали сме данни и доказателства за 4 наказателни производства за хулигански прояви, извършени с особена дързост и цинизъм\", заяви говорителят на районната прокуратура в Пловдив Атанас Илков. Той допълни, че се събират още материали и видеозаписи от побоя на \"Лаута\" и не изключи да бъдат повдигнати обвинения и на други лица. Шестима от арестуваните по Закона за обществения ред са привърженици на \"Локомотив\", а четирима - на червения отбор. Сред задържаните е и известният руски хулиган Максим Тук, който предизвикал стълкновенията между двата лагера. Той бил поканен от агитката на черно-белите. Тук прескочил оградата на централния сектор и се озовал сред привържениците на армейците. Охранителите опитали да го спрат, но руснакът успял да се измъкне от тях и повлякъл агитката на \"железничарите\". След това започнал боят, обясни шефът на областната полиция в Пловдив Атанас Илков. Привърженици на ЦСКА тръгнали да трошат оградата. Мелето било в разгара си, когато полицията влязла в стадиона. Преди това униформените били встрани, тъй като ръководството на \"Локомотив\" предпочело срещата да бъде охранявана от частна фирма с аргумента, че им излиза по-евтино. \"На девет от задържаните са съставени актове по Закона за дребното хулиганство\", заяви Илков. Той призова занапред да бъде създадена такава организация, че да не се стига до подобни сцени. \"В неделя на стадиона имаше много деца, част от които участваха в тази грозна сцена\", допълни шефът на полицията. „Събрали сме доказателства за 4 наказателни производства. Те са за унищожаване на оградата, за нанесени телесни повреди на граждани и едно длъжностно лице, което е охранител в частна фирма\", допълни прокурор Илиев. По думите му продължават разпити на свидетели и отново се проверяват записите от камерите. Според прокуратурата всеки, нарушил обществения ред, ще си понесе отговорността. \"Благодарим на полицията за бързината по установяване на извършителите\", каза Илков. Заради боя в неделя двата отбора \"Локомотив\" и ЦСКА са наказани да играят следващите си два домакински мача пред празни трибуни. ЦСКА няма да има подкрепа от феновете си в срещите срещу Верея и Пирин, а \"черно-белите\" - срещу Септември и Берое. ЦСКА трябва да възстанови и щетите по стадион \"Локомотив\". Двата тима са глобени с по 14 000 лева.", "date": "2017.11.27", "title": "11 в ареста, прокуратурата готви още обвинения за мелето на стадион \"Локомотив\""}
{"url": "https://www.24chasa.bg/novini/article/6576692", "text": "Полската полиция съобщи, че тази нощ са били извършени вандалски действия срещу мюсюлманския културен център във Варшава, предадоха Франс прес и Асошиейтед прес, цитирани от БТА.  Полицията издирва извършителите, изпочупили десетина от прозорците на центъра и повредили тента в градината. Няма пострадали, не са открити и никакви надписи по сградата и засега деянието се разглежда като вандалска проява, каза говорителка на районния полицейски участък в квартал \"Охота\". Голямата модерна сграда на центъра бе завършена през 2015 г. На неговата територия се намира една от двете джамии в полската столица и ресторант. За момента няма реакция от управата на центъра. Според частното радио Ер Ем Еф Еф Ем (RMF FM), което първо съобщи за случая, ръководството на центъра многократно е получавало заплахи по електронна поща. Няколко националистически групи издигаха ксенофобски лозунги на Шествието на независимостта, събрало около 60 000 души във Варшава на 11 ноември, националния празник на Полша.", "date": "2017.11.27", "title": "Изпочупиха стъкла на мюсюлмански културен център във Варшава"}
{"url": "https://www.24chasa.bg/novini/article/6576706", "text": "Трима български граждани са изправени пред съда на тихоокеанската островна държава Фиджи по обвинение от миналия месец, че са се занимавали със скиминг на банкови карти, пише Fiji Times. Прес-секретарят на местната полиция Ана Наисоро заяви, че тримата са обвинени, че притежават скимиращо устройство и са имали намерението чрез него да получат по нечестен начин лична финансова информация, предава \"Фокус\". Според нея единият от заподозрените се обвинява и в „нерегламентиран достъп до ограничена информация“, докато другите двама за опит за това.", "date": "2017.11.27", "title": "Трима българи на съд във Фиджи заради скиминг на банкови карти"}
{"url": "https://www.24chasa.bg/novini/article/6576709", "text": "Силвио Берлускони намекна, че генерал от италианските карабинери (военната полиция) може да бъде следващият италиански премиер, ако десноцентристите спечелят изборите през пролетта догодина, предаде Ройтерс. Берлускони, който бе три пъти премиер на Италия, няма право да заема държавна длъжност заради присъда по дело за данъчни измами. Той обжалва тази забрана в Европейския съд за правата на човека. Делото там започна миналата сряда. \"Разполагам с много имена, но има един човек, който е много способен, който бележи успехи, ценен е от всички и това е генерал Леонардо Галители\", каза Берлускони в предаване на италианската телевизия РАИ. Галители оглавяваше от 2009 до 2015 карабинерите, действащи под контрола на министерството на отбраната и на вътрешното министерство, а сега ръководи антидопинговата служба на Италия. Берлускони каза, че не е обсъждал въпроса лично с Галители. В миналото той намекна, че премиер може да стане и директорът на Европейската централна банка Марио Драги или президентът и изпълнителен директор на компанията Фиат Крайслер Серджо Маркионе.", "date": "2017.11.27", "title": "Берлускони: Генерал от карабинерите може да е следващият премиер на Италия"}
{"url": "https://www.24chasa.bg/novini/article/6576717", "text": "Вътрешният министър на германската провинция Северен Рейн-Вестфалия Херберт Ройл призна, че полицията е допуснала още една грешка в разследването срещу извършителя на , предаде ДПА. Ройл каза, че полицията е конфискувала телефона на Амри през февруари 2016 г. В телефона е имало седем снимки, на които Амри държи оръжия. Снимките не са отчетени като възможни доказателства, защото са били пропуснати от компютърния алгоритъм, с който са анализирани. В Германия при засилени мерки за сигурност се откриват традиционните коледни базари, почти година след терористичното нападение срещу коледен базар в Берлин, при което бяха убити 12 човека, посочва Асошиейтед прес. Вътрешният министър Томас де Мезиер призова германците да не избягват базарите поради страх, защото базарите са част от германската традиция и култура. Министърът обаче заяви, че \"терористичната заплаха просто е много голяма. По всяко време. Навсякъде.\" Берлинският коледен базар, срещу който беше извършено нападение на 19 декември миналата година, ще бъде открит довечера с бдение. Тази сутрин в памет на жертвите имаше служба в Мемориалната църква \"Кайзер Вилхелм\", която се намира до мястото на базара.", "date": "2017.11.27", "title": "Германските власти признаха за пропуск при разследването на атентатора от Берлин"}
{"url": "https://www.24chasa.bg/novini/article/6576744", "text": "Временно ограничение на движението на пътни превозни средства над 12 тона в района на местността Предела, съобщиха от ОД на МВР-Благоевград. Това се налага заради влошените метеорологични условия по пътя Симитли - Банско. В района на Предела, както и на българо-македонския ГКПП Ст. Лисичково вали сняг, пътните настилки са мокри и хлъзгави.", "date": "2017.11.27", "title": "Затвориха Предела за тирове над 12 т"}
{"url": "https://www.24chasa.bg/novini/article/6576746", "text": "Германия има нужда от стабилно правителство възможно най-скоро, за да отговори на предложенията за реформиране на Европейския съюз и за справяне с несигурната глобална среда, заяви на пресконференция канцлерът Ангела Меркел, цитирана от Ройтерс. \"През 2019 г. ще има европейски избори, така че има големи очаквания да обявим позицията\", каза канцлерката, имайки предвид предложенията на председателя на Еврокомисията Жан-Клод Юнкер и на френския президент Еманюел Макрон за бъдещото управление на валутния и икономически съюз. Сред факторите, които налагат Германия да бъде в \"състояние да действа\", тя спомена също конфликтите в Близкия изток, напрежението в отношенията с Русия и връзките със САЩ. Меркел заяви, че нейният консервативен блок е готов да поеме отговорността да управлява отново, признавайки наред с това необходимостта от някои компромиси. \"За нас е важно да постигнем стабилност в страната си и да бъдем стълб на стабилността\", отбеляза тя, цитирана от Асошиейтед прес. След заседание на ръководството на нейния Християндемократически съюз (ХДС) Меркел каза, че ще се срещне с водача на социалдемократите, който след първоначалния си отказ, все пак, подложен на натиск, се съгласи да участва в преговори за коалиция с лагера на канцлера. Меркел изрази задоволство, че ще разговаря със социалдемократите - коалиционния й партньор в сегашното правителство - и надежда за сформиране на стабилно правителство. Канцлерката каза, че започва да приема виждането на лидера на Свободната демократическа партия, че тристранна коалиция между Зелени, либерали и консерватори няма да има, отбелязва Ройтерс. Подкрепата за социалдемократите, които се отказаха от решението си да бъдат опозиция и в петък обявиха, че са готови да преговарят, спадна под рекордно ниското равнище, регистрирано на изборите през септември, посочва ДПА. Според огласено днес допитване на института за социологически проучвания \"Форса\", подкрепата за партията на Мартин Шулц е спаднала на 19 процента от 20,5 на сто през септември.", "date": "2017.11.27", "title": "Меркел: Германия се нуждае от стабилно правителство"}
{"url": "https://www.24chasa.bg/novini/article/6576747", "text": "3-годишният лъв Асен вече се намира в Столичния зоопарк. В края на миналата седмица животното е докарано там със специализиран транспорт на Фондация „Четири лапи”, разказа Асен ще остане в зоопарка до подобряване на неговото състояние, след което ще бъде транспортиран до едно от убежищата за големи котки на фондация „Четири лапи\". \"Животното не е агресивно, а просто е много стресирано. В първия момент се отнася с недоверие, докато разбере, че нищо лошо няма да му се случи. Настанено е в отделна сграда, където има на разположение четири големи помещения, но засега е оставено да свиква само в две от тях. След първия контакт и след като се успокои, лесно позволява да бъде преместван от едно помещение в друго и може да бъде накаран да направи много упражнения, което е важно за възстановяване на нормалното му физическо състояние, доколкото това е възможно. При него се работи с изключително внимание и търпение, за да може да се подобри и психическото му състояние, което в момента не е добро\", съобщиха от Столичния зоопарк. Животното все пак има апетит. Междувременно от фондация \"Дивите животни\" съобщиха, че продължават да имат нужда от мляко и бебешки одеяла за малките лъвчета Терез и Масуд от зоопарка в Разград, които в момента са поверени на техните грижи.", "date": "2017.11.27", "title": "Докараха в София лъва от зоопарка в Разград"}
{"url": "https://www.24chasa.bg/novini/article/6576761", "text": "Ирландският министър-председател Лео Варадкар „прави всичко, което може“, за да избегне предсрочни парламентарни избори. Той е провел среща с председателя на основната опозиционна партия „Фиана Файл“ Майкъл Мартин, който е представил искане за вот на недоверие срещу вицепремиера на страната, което може да предизвика предсрочен вот, предава Politico. „Министър-председателят прави всичко, което може, за да избегне изборите и се надява да е възможно да постигне споразумение с Мартин“, заяви прес-секретар на Варадкар. „Фиана Файл“ иска оставката на вицепремиера Франсис Фитцджералд, обвинявайки я, че не е направила нищо по въпроса за опитите на началника на националната полиция да дискредитира разгласил неудобни тайни полицейски служител, предаде \"Фокус\".  Нестабилността в Ирландия се случва малко преди важна среща на високо равнище на ЕС през декември, където Съветът на ЕС ще реши дали Великобритания ще може да достигне до следващата фаза на преговорите за Брекзит. Варадкар ще има важна роля във вземането на решението дали Лондон е постигнал „достатъчен прогрес“ по въпроса за бъдещата граница между страната му и британската провинция Северна Ирландия.", "date": "2017.11.27", "title": "Лео Варадкар прави „всичко, което може“, за да избегне предсрочни избори в Ирландия"}
{"url": "https://www.24chasa.bg/novini/article/6576777", "text": "През последните години сътрудничеството във формат „16+1“ се е развило значително в областта на политиката, икономиката и търговията, транспорта и логистиката, свързаността. Това подчертаха премиерът Бойко Борисов и унгарският му колега Виктор Орбан, които разговаряха по повод предаването на домакинството на Срещата на държавните и правителствени ръководители на страните от Централна и Източна Европа и Китай. През 2018 г. България ще бъде домакин на форума, съобщиха от пресцентъра на Министерски съвет. Инициативата „16+1“ с всички свои проекти ще допринесе не само за просперитета, но и за мира, посочи Бойко Борисов. Той подчерта, че приоритет по време на Българското председателство на Съвета на ЕС през 2018 г. остава евроинтеграцията на страните от Западните Балкани. „Имаме редкия шанс да съчетаем две огромни икономически сили – ЕС и Китай със своите инициативи. Това ще даде възможност да напреднем по много проекти. Колкото повече проекти реализираме, толкова повече регионът ще бъде проспериращ и конкурентоспособен“, коментира българският министър-председател. Премиерът Виктор Орбан изрази надежда, че Българското председателство на Съвета на ЕС през първата половина на 2018 г. ще бъде успешно и че темите за Западните Балкани, бъдещето на Европа, миграцията, многогодишната финансова рамка, кохезионната политика, конкурентността, дигитална Европа са изключително важни за всички граждани на европейската общност.", "date": "2017.11.27", "title": "Борисов: Сътрудничеството в „16+1“ ще продължи с важни проекти"}
{"url": "https://www.24chasa.bg/novini/article/6577124", "text": "Китай приветства днес встъпването в длъжност на новия президент на Зимбабве Емерсън Мнангагва и отрече всякаква намеса в неговото идване на власт в африканската страна, предаде Франс прес. Командващият зимбабвийските въоръжени сили Константино Чивенга бе на визита в Пекин малко преди политическата криза, разтърсила Хараре през ноември. Това посещение породи въпроси за ролята, която е изиграл Китай в зимбабвийския политически преход, предаде БТА.  Посещението на Чивенга е било \"част от нормалните отношения на взаимодействие\" между двете страни, каза днес Гън Шуан, говорител на китайското министерство на външните работи. \"Тази визита бе предвидена от дълго време от бившия президент Робърт Мугабе\", каза говорителят. \"Китай защитава винаги принципа на ненамеса във вътрешните дела на другите страни и тази позиция остава непроменена\", подчерта той. Пекин дълго време бе един от най-пламенните съюзници на Мугабе на международната сцена и голям търговски партньор на Зимбабве. Но Китай не взе отношение, когато армията постави под домашен арест Мугабе в средата на ноември. Миналата седмица китайското министерство на външните работи заяви, че уважава оставката на лидера на Зимбабве и каза, че отдава заслуженото на \"този добър приятел\" на Китай. \"Поздравяваме президента Мнангагва\", каза днес говорителят на китайското външно министерство. \"Ние сме убедени, че под ръководството на Мнангагва националното развитие на Зимбабве ще постигне напредък\", допълни Гън Шуан. Новият президент на Зимбабве, който положи клетва в петък, има връзки с Китай. Той е бил на военна подготовка в тази страна, преди да участва в борбата за независимост на Зимбабве срещу британския колонизатор. Дълго време той бе смятан за логичен приемник на Мугабе. Но през средата на ноември Мугабе го уволни, за да проправи пък към властта на съпругата си Грейс. Това породи криза в страната и военните завзеха властта. След неколкодневни преговори, Мугабе се съгласи да подаде оставка и управляващата партия предложи Мнангагва за нов държавен глава.", "date": "2017.11.27", "title": "Китай  отрече да има роля в прехода в Зимбабве"}
{"url": "https://www.24chasa.bg/novini/article/6577130", "text": "17-годишно датско момиче, което е предложило на „Ислямска държава“ да се бие на нейна страна, е осъдено на осем години затвор за планирането на бомбени нападения в две училища в страната, едно от които еврейско, предава Ройтерс, цитирана от Фокус. Върховният съд на Дания отсъди, че момичето е виновно по обвиненията. По-долните инстанции първоначално са я осъдили на шест години затвор. Момичето е арестувано в дома си през януари 2016 г. и обвинено в планирането на нападения, след като е получило достъп до материали за изготвянето на експлозиви.", "date": "2017.11.27", "title": "8 г. затвор за 17-годишна в Дания, планирала атентати в 2 училища в страната"}
{"url": "https://www.24chasa.bg/novini/article/6577147", "text": "Турският министър-председател Бинали Йълдъръм и неговият британски колега Тереза Мей проведоха среща в Лондон. Според официално заявление на неговия екип срещата е била посветена на засилването на сътрудничеството между двете страни, особено в сферата на икономиката, търговията и отбраната, предава Anadolu Agency, цитирана от Фокус. Двамата министър-председатели са изразили удовлетворение от състоянието на двустранните отношения между Лондон и Анкара. Те са се споразумели да поддържат двустранни контакти и сътрудничество в сфери, включващи борбата срещу тероризма и кипърския въпрос. Йълдъръм ще се срещне и с външния министър на Великобритания Борис Джонсън и с вътрешния министър Амбър Руд. „Турция се намира на динамично географско място и инвестициите в нея означават инвестиции в регион с около 1,5 млрд. души“, заяви Йълдъръм, който е съпровождан от делегация, включваща турския министър по въпросите, свързани с ЕС, Омер Челик, вътрешния министър Сюлейман Сойлу и министъра на отбраната Нуретин Чанъклъ.", "date": "2017.11.27", "title": "Тереза Мей и Бинали Йълдъръм се срещнаха в Лондон"}
{"url": "https://www.24chasa.bg/novini/article/6577155", "text": "Всичко, което излезе като интерпретации и внушения през последните няколко месеца от страна на БСП за договорки за съвместно управление с ГЕРБ след изборите на 26-ти март, е причина за приетата на Конгреса ни вчера декларация. Искахме да пресечем всякакви спекулации и въвличането на ГЕРБ в разчистване на вътрешнополитическите сметки на БСП. Това коментира пред медиите в Пловдив зам.-председателят на ГЕРБ и председател на ПГ на партията Цветан Цветанов. Там той участва в откриването на конференция за дигитална сигурност и култура, културно-историческо наследство и дигитализация, съобщиха от ГЕРБ. „Ние сме наясно, че единственото възможно работещо парламентарно мнозинство е с Обединени патриоти и в момента изпълняваме 4-годишната си управленска програма на базата на коалиционното ни споразумение“, категоричен бе зам.-председателят на ГЕРБ. По думите му изборите са приключили на 26-ти март и е много странно защо БСП още говорят за тях. „За разлика от БСП, ние в момента искаме да фокусираме енергията и вниманието си върху европредседателството, Западните Балкани, както и върху това да се чува силният глас на България в Европейския съюз.\" В отговор на журналистически въпрос, свързан с инцидента по време на футболната среща между „Локомотив“ (Пловдив) и ЦСКА вчера, Цветан Цветанов посочи, че превантивните мерки преди всяка футболна среща, която носи определен риск, са особено важни. Той допълни, че когато не е потърсено съдействието на органите на МВР, за да охраняват това спортно събитие, се стига до подобен инцидент. „Сигурен съм, че ако имаше полицейски служители, щяха да отчетат опасността от разрастване на ситуацията и да предотвратят случилото се впоследствие на терена. Смятам, че има пропуск на тези, които организираха футболната среща. Те не са предприели необходимите действия за адекватната охрана на мача“, отчете зам.-председателят на ГЕРБ Цветан Цветанов.", "date": "2017.11.27", "title": "Цветанов в Пловдив: ГЕРБ не се интересува от спекулациите на БСП"}
{"url": "https://www.24chasa.bg/novini/article/6577150", "text": "Лидерът на Германската социалдемократическа партия Мартин Шулц заяви, че не се изключват никакви варианти на предстоящите преговори за съставяне на правителство с консерваторите на канцлерката Ангела Меркел, но добави, че няма гаранция за успех, предадоха Ройтерс и БТА.  \"Никой вариант не се изключва\", каза Шулц на пресконференция в централата на партията му в Берлин. Той обаче отбеляза, че не може да се каже какъв ще е изходът от тези предварителни преговори, които започват в четвъртък. Ще е по-трудно да се приложат предложенията на френския президент Еманюел Макрон за реформа на ЕС, ако Франция няма силен партньор в лицето на Германия, заяви говорителят на Макрон Бенжамен Гриво. \"Ние естествено следим внимателно всичко, което би помогнало за стабилизирането на политическата ситуация (в Германия), защото без силен партньор ще е очевидно по-трудно да се осъществи амбициозният европейски проект на президента\", каза Гриво.", "date": "2017.11.27", "title": "Мартин Шулц: Не се изключват варианти на преговорите за правителство с Меркел"}
{"url": "https://www.24chasa.bg/novini/article/6577184", "text": "Специализираната прокуратура е повдигнала обвинения на четирима участници в организирана престъпна група за производство на метамфетамин (т. нар. пико) в гр. Априлци, Ловешка област, с цел разпространение в различни селища в страната. Участниците в групата са задържани на 24 ноември 2017 г. при специализирана операция на ГДБОП и колегите им от ТС БОП-Варна, съобщават от пресцентъра на МВР. Според първоначалните данни групата е започнала производството на пико през юни 2017 г. в хотел в Априлци, където работел като барман и живеел „химикът“ на групата. Там при специализираната операция е открита лабораторията, оборудвана с всичко необходимо за производството на метамфетамини. В началото прекурсорите, материалите и финансирането осигурявал ръководителят С. В. от Варна. Впоследствие с това се е заел негов близък и „дясната му ръка“ в групата. Повечето материали и оборудване били купувани онлайн и доставяни чрез спедиторски фирми. За пласирането на едро на готовата продукция отговарял конкретен участник в групата. Известни количества били разпространявани във Варна лично от ръководителя. С постановление на прокурор от Специализирана прокуратура на четиримата участници в престъпната дейност е наложено задържане до 72 часа. Днес, 27 ноември 2017 г., в Специализирания наказателен съд бе внесено искане за налагане на мярка за неотклонение „задържане под стража“ за всеки от тях.        ", "date": "2017.11.27", "title": "ГДБОП разкри лаборатория за метамфетамин в Априлци (Видео, снимки)"}
{"url": "https://www.24chasa.bg/novini/article/6577200", "text": "Смъртта на 18-годишен младеж потресе и озадачи врачанското с. Борован. Кристиян Братоевски учел във врачанската гимназия по търговия и ресторантьорство, затова баба му отишла да го събуди тази сутрин. Възрастната жена се изплашила когато установила, че внукът й не давал никакви признаци на живот и се обадила на спешна помощ и в полицията. Пристигналите медици само констатирали, че момчето издъхнало часове преди баба му да влезе в стаята. Според близките на 12-класника Кристиян бил през уикенда с приятели в къща за гости във Вършец и не давал никакви признаци, че нещо със здравето му не е наред, когато се прибрал в селото си. Тепърва аутопсията на починалия абитуриент ще изяснява причините за кончината му. От ръководството на гимназията отказаха да коментират разпространен сред съученици на момчето слух, че вероятно е злоупотребил с упойващи вещества. Родителите на Кристиян работят в чужбина и веднага били уведомени от по-големия брат на починалия за трагедията. От полицията пък съобщиха, че вече е започнало разследване по случая и се издирват всички свидетели, които са били заедно с Кристиян в часовете преди да издъхне.", "date": "2017.11.27", "title": "Абитуриент почина в съня си след купон през уикенда"}
{"url": "https://www.24chasa.bg/novini/article/6577225", "text": "Офицер от иракските части за борба с тероризма бе застрелян пред дома си в Багдад - рядък случай на подобно убийство след разгрома на джихадистите от \"Ислямска държава\", предаде Франс прес. Капитан Ахмад Сарах ал Джарах е убит от неизвестни лица на мотоциклет, които открили огън по него близо до дома му в северния квартал Хурия, предаде БТА. Антитерористичните части изиграха водеща роля при победата над ИД в Ирак. Снимка в Туитър показва убития офицер да издига иракското знаме пред кметството на северния град Киркук, който иракските сили неотдавна си върнаха от кюрдите. Убийствата на офицери от полицията или армията в Ирак вече са рядко явление след поредицата от поражения, нанесени на джихадистите от ИД.", "date": "2017.11.27", "title": "Убиха офицер от частите за борба с тероризма в Багдад"}
