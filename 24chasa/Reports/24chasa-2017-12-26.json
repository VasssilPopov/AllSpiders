{"url": "https://www.24chasa.bg/novini/article/6631634", "text": "Инициативен комитет от 668 души издигна официално във вторник кандидатурата на Владимир Путин за нов президентски мандат, предадоха световните агенции. Това обаче стана в отсъствието на държавния глава, тъй като той бил много зает, обясниха причината от Кремъл. В програмата му за деня имаше среща с правителството, а деца посетиха Кремъл и задаваха на президента въпроси за управлението на Русия. В същото време говорителят на Путин Дмитрий Песков увери, че руският президент лично ще внесе документите за регистрацията си като кандидат в ЦИК, но не уточни датата. В инициативния комитет, който издига Путин, влизат политици, общественици, спортисти, бизнесмени, творци. Стопанинът на Кремъл се явява за изборите през март 2018 г. като независим кандидат, но независимо от това той вече получи подкрепата на партиите “Единна Русия”, “Справедлива Русия”, на Зелените и др. В изявление на среща с ръководителите на двете камари на парламента в понеделник президентът призова да се внимава в чуждестранната намеса в предстоящия вот. В същото време в понеделник ЦИК в Москва отказа регистрация на опонента на Путин - опозиционера Алексей Навални. Комисията се аргументира с условната му присъда по делото “Кировлес” за злоупотреба с държавни средства. Според опозицията обаче тази присъда е политически мотивирана. Веднага след обявяването на решението Навални обяви, че ще обжалва, и призова за бойкот на изборите, ако жалбата му не бъде уважена. Европейската комисия също реагира с недоволство. Решението на ЦИК в Русия да не допусне Алексей Навални до участие в изборите за президент догодина хвърля сянка върху политическия плурализъм в страната и поражда съмнения за демократичността на избора. Това се посочва в изявление на говорител на Европейската служба за външно действие. Отбелязва се, че Европейският съд по правата на човека е отчел, че Навални не е имал достъп до независимо и честно правосъдие. Обвинения на политическа основа не бива да бъдат използвани срещу участие в политиката. Очакваме руските власти да осигурят равни условия, включително по отношение на президентските избори догодина, се допълва в изявлението. Експерти дори допуснаха, че неучастието на Навални в изборите ще хвърли сянка върху тяхната легитимност. Кремъл оспори тази теза. Документите си в ЦИК подаде и известната тв водеща Ксения Собчак и бе официално регистрирана като кандидатка за президентския пост. Тя бе издигната от партията “Гражданска инициатива”, пред която представи програмата си от 123 стъпки.", "date": "2017.12.26", "title": "Издигнаха Путин за нов мандат в негово отсъствие, бил зает"}
{"url": "https://www.24chasa.bg/novini/article/6493308", "text": "Ясновидката сменила името на бебе, за да го спаси. Сред хилядите деца, на които Ванга е кръстница, е и Славчо Митов от Петрич. Когато се ражда, започва да линее и става хилаво бебе. “Направо съм си отивал”, разказва Слави. А родителите му не намират друго изцеление за рожбата си освен посещението при петричката пророчица. Щом отиват при нея, ясновидката казва: “Аз ке го кръстам! Нищо му нема, ке го оправа, ке му дам име да го пази”. И макар семейството да било избрало вече името Иван за сина си, петричкият феномен го назовава Славчо. И казва: “Това му е истинското име”. Родителите обаче обяснили, че дядото на детето носи името Иван, а в рода друг Славчо няма. Ванга пак си знаела нейното: Славчо Митов от Петрич е кръщелник на Ванга. СНИМКА: ЛИЧЕН АРХИВ “Ако искате детето да живее, Славчо ке е”. И това била най-силната мотивация за семейството да смени името на детето. Пък и преди раждането на Слави родителите вече са губили мъжка рожба. Години по-късно Слави разбира, че кръстницата му е избрала това име, защото слава означава божествена светлина. И това име му носи късмет. Затова той се връща при кръстницата си, когато неговото собствено дете има здравословен проблем. “Преди около 25 години синът ми падна от втория етаж на къщата, която още не бяхме довършили - нямаше парапети на балконите”, започва разказа си Славчо. С очите си вижда как детето му полита и секунди след това е цялото облято в кръв. Бащинският инстинкт го подтиква бързо да качи невръстната си рожба в колата и да я закара в болницата. Там правили изкуствено дишане на детето, но телцето му виси безжизнено и очите са сякаш безизразни. Тогава Славчо и съпругата му обмислят вариант да транспортират детето до болница в София с надеждата по-именити специалисти да спасят сина им. Но преди това Славчо отива при кръстницата си за съвет и утеха. Нарежда се безмълвен на опашката, а само след няколко минути излиза един човек от петричкия дом на Ванга и казва: “Кой е Славчо? Калиманата му (б. а. - кръстницата му) го търси”. Веднага в ума на Слави изниква въпросът кой знае кой е той и откъде знае, че Ванга му е кръстница. По-късно разбира, че ясновидката е усетила, че той е на края на опашката и няма много време за губене, защото детето му е в тежко състояние. Когато Славчо влиза в стаичката на кръстницата си, няма нужда да и&#768; разказва какво го води там. Още с пристъпването през прага Ванга му казва: “Седни. Момчето ти, а? Слушай ме мене, стойте тук, нема да отивате на София! Ке се опрае и ке стане голем човек”, прогнозира кръстницата на тревожния баща. Хем обнадежден, хем и притеснен, Слави се прибира вкъщи и казва на съпругата си какво е заръчала Ванга. И двамата решават, че щом тя е спасила неговия живот, значи има силата да спаси и този на детето му. “Сега завършва право”, хвали се Слави за вече порасналия си син. След този случай той често ходи при кръстницата си. Но не за помощ, а на раздумка. Така попада при нея, когато в стаичката и&#768; за прием в Петрич отива разтревожена жена, която се жалва, че цяло стадо овце им е изчезнало. “Нема ги. Навсекъде ги търсихме”, казва на македонски диалект жената, чието препитание изчезнало из пасищата. Но гадателката пита: “А търсихте ли ги в онова дере оттатък?”. След като притеснената жена отговаря отрицателно, ясновидката и&#768; казва: “Я там ке ги намерите”. И наистина след няколко дни жената се връща с почерпка при ясновидката и казва, че са намерили овцете си точно там, където посочва петричкият феномен. Ванга не понасяла прелюбодейци. Когато пред прага и&#768; застанела жена, която е сменила много мъже или има връзка с женен мъж, ясновидката я гонела от къщата си с обидни думи и крясъци. В един случай обаче гадателката изневерила на принципите си. Слави разказва, че бил на посещение при кръстницата си, когато за помощ при нея идва млада жена. А от вратата Ванга я посреща: “Що, мари? Деца немаш?” Жената потвърдила, че е семейна от много години, но още е безчедна. А петричката ясновидка я попитала: “Ти колко мъже смени?”. Посетителката и&#768;, видимо смутена от неделикатния въпрос, казала, че освен съпруга и&#768; друг мъж не е докосвал тялото и&#768;. Но напоследък заради това, че нямат деца, се е натрупало напрежение в семейството и мъжът и&#768; се е отчуждил. Ясновидката казала, че знае, че жената е имала само един мъж в живота си, но точно там и&#768; е грешката. И ако иска да се сдобие с така мечтаната рожба, трябва да опита с друг. “Когато козата не може да роди, сменя пръча” отсякла петричката гадателка. Човек от близкото обкръжение на Ванга разказва и историята на семейство от Източна България, което отишло преди години при ясновидката. Когато влезли при нея, тя казала на мъжа да си обърне внимание на белите дробове. А на жената предрекла, че никога няма да се омъжи. Двамата си тръгнали разочаровани от дома на петричката врачка, защото те помежду си били женени и прогнозата, че жената няма да се задоми, била повече от неуместна. А мъжът нямал признаци на белодробни проблеми. Само няколко години по-късно обаче пророчествата на Ванга се оказали напълно верни. Съпругът издъхнал от белодробна болест, а овдовялата жена никога повече не минала под венчило. Близките на Ванга разказват и че тя много пъти препоръчвала да се слага вестник под потничето на детето, когато то кара велосипед. Така се предпазвали белите дробове и децата не се разболявали от настинки и други белодробни проблеми. Някои от тях и до днес поставят вестник под дрехите си, когато се качват на колело или мотор. Петричката гледачка препоръчвала да се поставят вестници на гърдите и когато на някое дете му прилошава, при пътуване с автомобил, автобус или влак. И казват, че действал този съвет. Още истории четете в следващия брой на в. “24 часа”. Ако и вие имате лична история, свързана с пророчествата на Ванга, разкажете ни я или се свържете с нас на мейл 24ojivlenie@24chasa.bg. С респект към семейната ви история ще я публикуваме на страниците на вестника, както и на сайта ни 24chasa.bg", "date": "2017.12.26", "title": "Ванга поръчвала  децата да си слагат  вестници на гърдите,  като карат колело"}
{"url": "https://www.24chasa.bg/novini/article/6631778", "text": "Съединените щати наложиха санкции на двама севернокорейци, ръководещи програмата за разработване на балистични ракети на Пхенян, съобщи днес американското финансово министерство, цитирано от Франс прес и БТА. Санкциите срещу Ким Йон-сик и И Пьон-чхол са част от \"кампанията за оказване на максимален натиск за изолиране на Северна Корея и за пълно ядрено обезоръжаване на Корейския полуостров\", заяви финансовият министър Стивън Мнучин, цитиран в комюнике. Ръководителите на руската и американската дипломации Сергей Лавров и Рекс Тилърсън разговаряха днес по телефона по севернокорейския въпрос. В разговора, осъществен по инициатива на Вашингтон, \"бе подчертано, че е необходимо да се премине от езика на санкциите към преговорен процес възможно най-скоро\", съобщи в комюнике руското външно министерство. Съветът за сигурност на ООН прие в петък единодушно, благодарение на подкрепата на Китай, резолюция, налагаща нови санкции на Северна Корея, включително ограничение на вноса на петрол, който е от ключово значение за ракетната и ядрената програма на Пхенян.", "date": "2017.12.26", "title": "САЩ наложиха санкции на Северна Корея заради ракетната им програма"}
{"url": "https://www.24chasa.bg/novini/article/6631785", "text": "Атмосферните условия и и отопляването на хиляди домакинства с дърва доведоха до покриването на Атина с гъст смог, съобщи днес радио Атина 984, цитирано то ДПА и БТА. Експерти за околната среда и медицината казват, че високите концентрации на частици, видими като тъмна сиво-кафява мъгла, заплашват здравето на по-възрастните хора, на децата и на хронично болните. Ситуацията вероятно няма да се промени и през нощта. Лекарите казват, че много пациенти се оплакват от дихателни проблеми, болки в гърлото и възпаления на очите. Министерството на околната среда, което обикновено реагира с призив да се намали използването на дърва за огрев, запазва мълчание през коледната ваканция.", "date": "2017.12.26", "title": "Смог покрива Атина заради използването на дърва за огрев"}
{"url": "https://www.24chasa.bg/novini/article/6631633", "text": "Костадин Чакъров - последният политически съветник на Тодор Живков, почина в нощта на 25 срещу 26 декември. Той бе помощник на бившия Първи до 1989 г., а преди 1981 г. - на дъщеря му Людмила Живкова. Роденият през 1947 г. пловдивчанин минава през своя град като първи секретар на ДКМС, после е съветник в Държавния съвет и завършва кариерата си преди 10-ти ноември като зам. завеждащ на икономическия отдел на ЦК на БКП. Последно Чакъров бе член на Политическото бюро на Съюза на комунистите в България (СКБ), а от 2010 до 2013 г. - и негов председател. Новината за кончината на Коста, както го наричат приятелите, написа сегашният председател на СКБ и Движение “Че Гевара” Павел Иванов: “Тази нощ внезапно си отиде Костадин Чакъров Отиде си човекът, отдал цялото си сърце и мисъл на България, на Българската комунистическа партия, на Съюза на комунистите в България! След него остава делото му, което за нас ще бъде пример. Нека бъде светъл споменът за нашия приятел, другар и съратник! Вечна слава, благодарност и поклон пред паметта за другаря Костадин Чакъров!” Неотдавна Чакъров разказа пред Нова тв как е станал съветник на Живков - през 1984 г. влязъл при него с доклад, в който констатирал, че хората с най-слаба подготовка се издигат най-много и най-бързо благодарение на произхода на родителите си. “Аз се подписвам под всяка твоя дума, но не мога нищо да направя, защото са много силни и ще ме свалят”, признал Тато. Чакъров сподели и как Живков отказал 2 милиона марки награда от германската Търговско-промишлена палата за принос в развитието на двустранните връзки. Направил го с думите: “Това е подигравка! Държавният глава на България да не е търговец - комисионер?” Отказал и варианта тези пари да бъдат вкарани под някаква форма в бюджета. Още тогава - които ще кажат, че съм имал 5-6 такива награди, а съм обявил само една. Или че наградата е била за 10 милиона, а съм обявил само два. Аз познавам психологията на този народ - той политически грешки ще ми прости, но 5 лева да взема, няма да ми прости.” Първия заръчал: “Като умра, кажи да ми извадят ръцете извън ковчега, да видят, че не съм взел нищо на оня свят.” “Бяхме скромни хора, помощници. В България не е имало тайни кабинети”, уточни Чакъров за работата си като съветник на Живков и Людмила. Чакъров свидетелства още, че Живков ползвал “огромен интелектуален потенциал” и около него имало непрекъснато работни групи: “Той не се бореше за власт година за година или до избори. Това му даваше хоризонт да работи за 10, 15, 20 г. напред.” “След 35 г. абсолютна власт 300 души работиха по него - разузнавачи, филателисти, нумизмати, бижутери, счетоводни експерти, дипломатическите мисии. След като и те нищо не намериха, поканиха две чужди фирми да търсят по банките. Мериха вилата му - дебелината на плочите, тухла по тухла - има ли някъде нещо скрито”, разказва Чакъров за свалянето на бившия Първи. Близо до политиката, Чакъров винаги е бил изкушен от нея. Остава верен на убежденията си, но не участва активно в някакви проекти. Написа книгите “Втория етаж” и “От втория етаж към нашествието на демократите”. Има син - Христо Чакъров, собственик на компанията, която от юни 2016 г. притежава дружеството “Дир.бг” АД. От съвременните политици Чакъров се изказваше с уважение за президентите Доналд Тръмп, Владимир Путин и Румен Радев. Поклонението ще е на 29 декември 2017 г. от 13 ч в столичната черква “Свети Седмочисленици”.", "date": "2017.12.26", "title": "Отиде си съветникът Чакъров. Него Живков помолил, като умре, да извади ръцете му от ковчега - да се види, че не е откраднал нищо"}
{"url": "https://www.24chasa.bg/novini/article/6631804", "text": "Два автомобила са се сблъскали челно на главен път Е-79 при Мездра под моста на отбивката от главния път. За тежката катастрофа съобщава \"Фокус\".                                                                                                                                                                                                                                                                                                                                                                                                                                                                                                                                                                                                                                              ", "date": "2017.12.26", "title": "Тежка катастрофа край Мездра, челно са се ударили две коли"}
{"url": "https://www.24chasa.bg/novini/article/6631678", "text": "Съдът на Европейския съюз разреши на газовите доставчици да държат националните резерви в друга европейска държава, ако това им е по-изгодно. Решението е по дело срещу френската държава, заведено от компаниите Eni, UPRIGAZ и Power France, срещу изискването да съхраняват поне 80% от националните резерви за спешни случаи на френска територия. Съдът се произнася, че това изискване нарушава конкурентността, не позволява газовите доставчици да се възползват от по-изгодни условия в хранилищата на други държави в ЕС. Като държи резервите на своя територия, Франция не позволява на съседите си да се възползват от газа на тези компании в случай на авария или недостиг. Всички национални съдилища, към които газовите доставчици се обърнат, ще трябва да се съобразяват с това решение на европейския съд. ", "date": "2017.12.26", "title": "Съд разреши газ  да се съхранява и в други държави"}
{"url": "https://www.24chasa.bg/novini/article/6631734", "text": "Звездната нощ успя да събере над 2 млн. лв. за 15-ото издание на кампанията “Българската Коледа”. Това е равносметката от добрината на хората след края на благотворителния спектакъл в Народния театър “Иван Вазов” под патронажа на президента Румен Радев навръх Рождество, съобщиха от “Дондуков” 2. Даренията продължават. За да насърчат добротворците и да аплодират звездите, включили се в благотворителния концерт, в Народния театър дойдоха президентът Радев патриарх Неофит, председателката на Народното събрание Цвета Караянчева, експрезидентът Росен Плевнелиев, служебният премиер Огнян Герджиков, министри, депутати, ректори, ръководителите на националните телевизии, които както “24 часа” са партньори на кампанията от самия ѝ старт. Тази година каузата, която обединява българите, е да се подаде ръка на и рехабилитация. Певци, артисти и спортисти излязоха на бляскавата сцена под мотото “В подкрепа на спасения детски живот”. Новите методи на диагностика позволяват навреме да се откриват заболяванията и да се прилага лечение. Но да сe поддържа здравето на спасените деца, често изисква усилия през целия им живот - едно сериозно предизвикателство както за лекарите, така и за техните семейства. Даренията не приключват тази нощ, кампанията е целогодишна. За последното си издание тя набра близо 2,6 млн. лева. Пари може да се даряват всеки ден на номер 1117. За 14 години инициативата е събрала близо 30 млн. лева. “С тях в цялата страна. Благодаря, че отново сме заедно”, каза от сцената водещият Юлиан Вергов. Към момента са изпратени над 484 000 дарителски есемеси на номер 1117 и гласови обаждания на 0900 1117 от старта на тазгодишната кампания, който даде президентът Румен Радев в началото на декември. Оттогава досега в дарителската банкова сметка на инициативата са постъпили близо 1 525 000 лв., a над 16 000 лв. са дарени чрез системата ePay.bg. Набирането на дарения продължава през 2018 г. “Независимо къде и как си роден, с много труд, талант и усилия, можеш да станеш какъвто поискаш. Но най-важното е да станеш добър човек.” Това казаха в специално видео обръщение BG звездите в световния спорт Григор Димитров, Мирела Демирева, Владо Николов, Радослав Янков и Ивет Лалова. По време на концерта бяха разказани историите на деца с различни заболявания, но свързани от едно - вярата и надеждата на малките герои и техните родители. При тях да се срещнат лично и да ги окуражат отидоха любими спортисти на България, а кадрите се излъчиха на голям екран в залата и в националния тв ефир по време на директното предаване на концерта. Много лично - и тази година. Посланието им бе, че даряваме не просто пари, а надежда и любов. Сред тях бе и треньорът по волейбол Радостин Стойчев. Той бе записал видео, за да благодари на един от най-известните неонатолози у нас - проф. Боряна Слънчева от Майчин дом. Защото и самият Стойчев минава през изпитанието детето му да се бори за живота си. Дъщеричката му Марти се ражда недоносена. Тогава още ги няма модерните кувьози, с които днес АГ болниците разполагат и благодарение на “Българската Коледа”, но д-р Слънчева успява да я спаси. В бляскавата нощ участваха много любими изпълнители. За децата пяха Орлин Горанов и Еделина Кънева, Б.Т.Р. и “Фондацията”, Михаела Филева, Графа, Криско. Миро, който от години подкрепя каузата, изпя “Гълъбо”, а Поли Генова представи новата си песен “Твоя”. Сред участници бяха още Орлин Павлов, Мариана Попова, младата Михаела Маринова, както и възпитаниците на Национално училище за танцово изкуство в София, детска вокална група “Бон-Бон”, Фолклорен танцов ансамбъл “Пламъче”, Софийска филхармония и хорът към Национален фолклорен ансамбъл “Филип Кутев”. Специална песен за “Българската Коледа” написа Дони. Той изпълни “Заедно с теб” с “Фондацията”, Нети, Михаела Филева, Владимир Ампов-Графа, децата от “Бон-Бон” и Софийската филхармония. Освен тях в кампанията се включиха актрисата Десислава Бакърджиева, спортният журналист Иво Иванов и любими тв журналисти, които с красиви истории призоваха за съпричастност и подкрепа на децата в беда. Концерта закри Васил Найденов, който вдигна залата на крака. Първата дама Десислава Радева пропусна концерта навръх Рождество, но тя бе плътно ангажирана в кампанията “Българската Коледа”. Дори профилната ѝ снимка във фейсбук е с едно от слънчевите лица на “Българската Коледа”. Преди дни Десислава Радева покани десетки деца, които разчитат на протегнатата ръка на дарителите, за да украсят заедно с нея коледната елха в президентството. Оттам служители на администрацията, които са работили при трима президенти, напомниха, че и Зорка Първанова е предпочитала да изгледа Коледния концерт от Народния театър по телевизията и отсъствието ѝ не се е превръщало в проблем. Припомняме, че съпругът ѝ Георги Първанов бе инициатор за тази успешна вече при трима държавни глави благотворителна инициатива. В ложата заедно с Росен Плевнелиев седна приятелката му Деси Банова. “Ракът е диагноза, но не и присъда”. Тези думи развълнувано изрече от сцената алпинистът Боян Петров. През годините човекът, който покори три осемхилядника за един сезон, е водил две битки с рака, но не се предава. “Миналата година, когато се събудих след три дена в реанимацията на ВМА, осъзнах ясно, че съм се върнал от горната земя благодарение на енергията на всички, които бяха мислили и молели за мен. Тогава си дадох ясна сметка, че всяка една болест всъщност е един връх, който, независимо как се казва - енцефалит, детска церебрална парализа или левкемия, се изкачва бавно и търпеливо”, даде надежда Петров. Алпинистът се срещна с две момиченца с левкемия - Стела и Бояна. “Не може да се даваме лесно на болестта. Когато я прескочиш, след това всички останали препятствия в живата са лесни”, даде им кураж Боян. “Болестта идва на кон, а си тръгва пеша.” С тези думи се обърна лекоатлетката Ивет Лалова към 15-годишната Лора-Мария, за да я успокои, че възстановяването винаги става бавно. Емоционалната среща между двете бе излъчена на екран по време на концерта за “Българската Коледа”. Лора-Мария пада преди няколко месеца от тераса на стара къща - просто рухнала под нея, чупи жестоко крака си, поставят ѝ 35 см пирон. Ивет, която също имаше пирон в крака и направи феноменално завръщане в световния елит, ѝ вдъхна кураж. Подари и раница на момичето, което също обича спорта. “Когато аз си счупих крака, в първия момент не осъзнах какво се случи. Исках да го сглобя, защото бе преди много важно състезание - олимпиадата в Атина. Лошото не пита. Идва на кон, а си отива пеша”, каза лекоатлетката на Лора-Мария. Момичето се надява скоро отново да ходи и бяга. “Лекарят ми, който е бивш спортист, не можеше да ми обещае, че отново ще мога да бягам”, разказа ѝ още най-бързата бяла жена и я зарече: “Не се страхувай от нищо!” От сцената Ивет съобщи, че операцията за изваждането на пирона е минала успешно. Това е едно смело и красиво момиче, добави тя.   На 5 март малката гимнастичка Дария Капсъзова претърпява тежка катастрофа, в която губи баща си. В деня след изписването ѝ от болницата треньорката ѝ Кристина Ташева я води в залата, за да я разведри. “Тя извади трикото и реши да ме облече, аз ѝ казах: “Как ще мине гипсът през трикото?”. Но стана и бях много щастлива, защото отново мога да тренирам”, разказа шестокласничката. Осем месеца след катастрофата Дария успява да спечили два сребърни медала от Републиканското първенство по художествена гимнастика. “Не очаквах да спечеля, но си мечтаех да участвам”, каза малката Дария от сцената. “Тя е едно прекрасно и крехко момиче, но в същото време е толкова силна и смела” - с тези думи се обърна къмм Дария гимнастичката Невяна Владинова. Неви ѝ подари лентата, с която е играла на световното и спечелила медал от Европейскотото първенство.", "date": "2017.12.26", "title": "“Българската Коледа”събра 2 млн. лв., общо 30, откакто я има (Обзор)"}
{"url": "https://www.24chasa.bg/novini/article/6631689", "text": "Централен административен съд да гледа като първа инстанция дела за обществени поръчки, както и тези, с които се оспорват актовете на комисиите за защита на конкуренцията, за енергийно и водно регулиране, финансов надзор и други. Това предлагат Данаил Кирилов от ГЕРБ и Христиан Митев от “Обединени патриоти”. Кирилов е шеф на правната комисия, а Митев негов заместник. Двамата са автори на промени в Административнопроцесуалния кодекс, които бяха внесени в Народното събрание на 21 декември. Целта е да се разтовари Върховният административен съд (ВАС) и максимално да се посвети на тълкувателната си дейност. Сега той гледа като първа инстанция стотици административни дела. Заради претовареност някои от тях се насрочват чак за края на 2018 г. В мотивите си вносителите казват, че по конституция ВАС се произнася като първа инстанция по отношение на актове на Министерския съвет и на министрите. “Небалансираните законодателни разрешения доведоха до положение, в което се разколеба този принцип”, казват Кирилов и Митев. Те допълват, че в държавите-членки на ЕС, делата в областта на конкуренцията се гледат или от специалзирани съдилища, или от регионалните, където е седалището на регулатора. Например в Италия делата, свързани с конкуренцията, се гледат от районен съд, базиран в Рим. Делата в тази област обикновено са с материален интерес за милиони левове. Новият съд ще се произнася също и по актове на шефове на държавни и изпълнителни агенции, комисии. Той обаче ще остане първа инстанция по делата срещу решенията на общинските съвети. От проекта става ясно, че до три месеца след влизането на закона в сила трябва да се осигури сграда на съда. Месец след приемането му Висшият съдебен съвет пък да определи броя на съдиите и съдебната администрация, които ще работят в него.", "date": "2017.12.26", "title": "Централен административен съд  ще решава дела за милиони"}
{"url": "https://www.24chasa.bg/novini/article/6631680", "text": "През 2017 година инфлацията измъкна от джобовете на българите с 2,4% повече пари. Отива си година, която е е една от малкото от световната финансова криза насам, в които в България има натрупана годишна инфлация - през ноември 2017 г. натрупаната от началото на годината инфлация е 2,4%, а спрямо миналия ноември е 3%. Почти няма стоки и услуги, които да не са засегнати. В повечето случаи това не се дължи на енергийните цени, а по-скоро на промени в международната конюнктура, които обаче са се отразили по различен начин на цените - при повечето има скок, но и доста са поевтинели. Като цяло през ноември 2017 г. храните са 3,6% по-скъпи в сравнение с ноември на миналата 2016 г. Оттам и цените в ресторантите са поскъпнали с 2,4% на годишна база. В отделните групи храни с най-голям скок на годишна база са месото и месните продукти - с 4,3%, животинските и растителни масла и мазнини - с 4,5%, зеленчуците - с 8,5%, и кафето, чаят и какаото - с 6%. С по-малко годишно поскъпване са захарта и сладките изделия - 3,2%, и плодовете - с 2,6%. В разгара на лятото и в ранната есен, които са най-активните сезони, цените на плодовете и зеленчуците бяха малко по-ниски, отколкото миналата година по същото време. Но ако декемврийските им цени се сравнят с миналогодишните по това време, се вижда, че например пазаруваме оранжерийните домати с 9% по-скъпо, от миналия декември. Лимоните са с 25% по-нагоре, портокалите - с 14%, а бананите – с 10 на сто. Въпреки тези повишения, които се дължат на международни фактори, все пак и бананите, и лимоните през 2017 г. не са достигнали рекордно високите си стойности отпреди 2-3 години. Тогава килограм лимони се продаваше по магазините за над 4,50 лв., а бананите в продължение на почти цяла година бяха над 3 лева. На нашия пазар през 2017 г. е имало уравновесяване на количествата вносни и родни домати, показват данните на системата за агропазарна информация (САПИ). Българските домати са относително по-скъпи от вносните и затова в периодите, когато на пазара има преди всичко родна продукция, цените остават сравнително високи. По-евтино сме купували обаче картофи, лук, зеле, моркови и др. При млечните продукти 2017 г. ще се запомни с осезаемото нарастване на цените на почти всичко, произведено от мляко - сирене, кашкавал, извара, сметана. Но най-вече маслото Консумацията на този продукт, пренебрегван години наред на трапезата на българина заради по-евтиния маргарин, от години насам устойчиво се увеличава. Но точно през 2017 г. неговата цена се покачи почти взривно. Ако през януари 2017 г. пакетче масло от 125 грама е струвало 1,42 лв., то в момента същото пакетче струва 2,43 лв., или поскъпването е 71 на сто Кравето сирене е поскъпнало с 10%, а кашкавал “Витоша” - с 11%. По-малко, но все пак видимо, е поскъпването на прясното и киселото мляко, на изварата, сметаната и останалите млечни продукти. При това то засяга не само родното производство, но и вносните сирена и други продукти, приготвяни от мляко. Причината е дефицитът на мляко в ЕС, което вдигна цената му, а българските млекопреработватели от години внасят половината от необходимата им суровина от ЕС във вид на сурово, концентрирано или сухо мляко. Дефицитът се дължи на спада на производството и е логично следствие от намаляването на субсидиите, което предприе ЕС, за да се справи със свръхпроизводството. То настъпи веднага след като Русия забрани вноса на европейски млечни продукти в страната. С други думи, “руското ембарго” вече ни удря с пълна сила по джоба Преди 2 г. отражението му беше най-вече върху родните производители, които се оплакваха от нахлулия внос на евтино европейско мляко. Цените на яйцата през 2017 г. също хвръкнаха в небесата, но при тях причините са съвсем други. В началото на ноември едно средно голямо яйце, размер L, струваше между 45 и 50 стотинки бройката в магазините, докато няколко месеца по-рано беше 17 стотинки на едро и максимум 30 стотинки в магазините. Това е 5-годишен рекорд в цената Според всички производители на яйца основната причина за поскъпването е истерията с фипронила и разкритите огнища от птичи грип, които доведоха до унищожаването на над 100 хиляди птици. За съжаление, в птицевъдството възпроизводството е много бързо и яйцата като негов продукт подлежат на много резки и бързи промени в цените. Често дори големи и мощни търговци не могат да реагират достатъчно бързо, за да организират внос и така се стигна до бързото поскъпване на яйцата. През втората седмица на декември обаче цените им започнаха да се успокояват и сега на повечето места едно яйце в магазина струва под 40 ст. бройката. При поскъпването на месото и месните изделия факторите са както международни, така и вътрешни. Пилешкото, което е най-консумираното месо от българина, поскъпна през 2017 г. с 2,4% Това се дължи почти изцяло на неблагополучията при птицевъдите, които доведоха и до поскъпването на яйцата. Българският пазар разчита почти изцяло на родно пилешко месо. Свинското е второто по консумация месо след пилешкото и тук разликата в цените е малко по-голяма: от 3,50-3,60 лв.за килограм кланично тегло в началото на годината в момента то е достигнало 3,70 лв. И това е, въпреки че почти две трети от свинското в България се внася предимно от ЕС. Причината за поскъпването в общността е преди всичко в това, че тази година Китай отвори широко пазарите си за внос на свинско, а оттам и световните цени на този продукт леко се покачиха. Почти в същия диапазон се движи и поскъпването на месните изделия. Но все пак те присъстват с голяма тежест в потребителската кошница, от която НСИ изчислява индекса на инфлацията и дори при лека промяна това дава отражение върху индекса. И все пак според последната класация Meat Price Index месните продукти в България са едни от най-евтините спрямо заплащането сред страните-членки на ЕС. През 2017 г. месото излиза по-евтино единствено на унгарците и поляците. Месните продукти у нас са с 30,5% по-изгодни, отколкото средното в ЕС. Например българите купуват телешко на половината на средната му за ЕС цена. И трябва да работят 5 часа и половина на минимална заплата, за да си купят килограм телешко. Основните автомобилни горива през 2017 г. почти не поскъпнаха Най-масовият бензин - А95 например през януари струваше средно 2,05 лв. за литър, дизелът - 2,04, а пропан-бутанът - 0,94 лв. за килограм. През декември средните им цени са съответно 2,08 лв., 2,09 лв. и 1,06 лв., което прави поскъпване в рамките на 1,4% и 2,4% при бензина и дизела и 12% при пропан-бутана. Въпреки че тези поскъпвания са недостатъчни, за да се преразглеждат цените на транспортните услуги, през 2017 г. те са се вдигнали средно с 1,4% в цялата страна. Това се дължи най-вече на градския транспорт и обяснението трябва да търсим преди всичко в обновяването на парка от градски и междуградски автобуси. На много места общините се принудиха да вдигнат цената на билета заради нуждата от 15-процентно съфинансиране на новите возила, закупени с европейски пари. Железопътните тарифи тази година не бяха пипани, а при самолетните трудно може да се направи преценка, защото особено при нискотарифните авиокомпании конкуренцията непрекъснато сваля цените. При битовите горива за отопление има съвсем леки движения в цените - от 0,9% при въглищата до 2 на сто при нафтата. Очевидно този ход нагоре ще продължи и догодина дори в по-голям размер, като се има предвид новата политика на спиране на достъпа до пазара на замърсяващите въздуха горива. Очаква се през 2018 г. да се въведат стандарти за допустимото съдържание на пепел във въглищата за отопление и да се затегне контролът върху качеството на дървата за огрев, което няма как да направи тези продукти по-евтини, а напротив. Според данните на статистиката през 2017 г. почти няма поскъпване на техниката за дома - бяла, черна или друга. В много категории има дори поевтиняване, свързано с излизането на все по-нови и усъвършенствани модели. Здравните услуги са поскъпнали едва с 0,1% (данните са до ноември), а денталните са останали на равнището от предната година. Никакви драми нямаше през 2017 г. с цените на тока за домакинствата. Увеличението им беше символично. При ЧЕЗ поскъпването беше 2%, при ЕВН - 1,7%, а при “Енерго-Про” - 0,41%. Цената, която средно е към 150 лв. за мвтч, ще се задържи до 1 юли. Шок през годината обаче имаше с цените на газа, парното и водата. Годината започна с увеличение на цената на газа с 4,6%. През април обаче поскъпването беше шоково - с 29,64%, което доведе до увеличение на цените на парното и топлата вода между 18 и 30% за различните топлофикации. След удара през април цените на газа се успокоиха. През третото тримесечие увеличението беше с 1,91 на сто, а от 1 октомври имаше и намаление със 7,29%. От 1 януари цената на газа ще бъде увеличена с 2,83%, което означава, че цените на парното няма да бъдат пипани поне до април. 2017-а обаче може да се нарече годината на началото на поскъпване на водата. Тръгна се от приемането на бизнесплановете на водните дружества, в които са предвидени инвестиции в мрежата. Започна се през февруари, когато цената на ВиК услугите в София поскъпнаха с 18,68%. След това в 13 области увеличението беше от 8,43 до 73,09%. Големият процент се получи за онези населени места, в които водата се доставяше по гравитачен път, а се въведоха и единни цени за цялата област. Докато клиентите свикваха с новите цени, КЕВР излезе с второ решение за поскъпване от 1 януари 2018 г. - пак за тези 13 области и София. Увеличението е между 2,2 и 20%. Поскъпване на водата ще има до 2021 г.", "date": "2017.12.26", "title": "Инфлацията извади от джобовете ни  с 2,4% повече пари"}
{"url": "https://www.24chasa.bg/novini/article/6631799", "text": " Министерството на културата спря разрушаването на сграда паметник на културата след сигнал от бдителни граждани, съобщава в. \"Монитор\". Зданието се намира в центъра на София на ъгъла на ул. \"Георги Бенковски\" и бул. \"Дондуков\". Министър Боил Банов е отишъл на място, за да контролира предприетите от ведомството мерки. Междувременно стана ясно, че инспекторатът за опазване на културното наследство към Министерството на културата е наредил дейностите по събарянето да бъдат преустановени. Къщата е била собственост на бившия министър-председател на България от началото на XX век Рачо Петров.", "date": "2017.12.26", "title": "Спряха събарянето на сграда паметник на културата (Обзор)"}
{"url": "https://www.24chasa.bg/novini/article/6631565", "text": "На 92-годишна възраст почина руският композитор, народният артист на Руската федерация Владимир Шаински, станал известен преди всичко с музиката и песните си за детски анимационни филми, съобщиха руски медии, позовавайки се на негови роднини. Шаински е автор на любими мелодии от класическите съветски мултипликационни филми като \"Антошка\", \"Приключенията на Незнайко\", \"Чебурашка и крокодилът Гена\" и др, информира БТА. От 2007 г. Шаински живееше в Сан Диего, САЩ.", "date": "2017.12.26", "title": "Почина композиторът на \"Чебурашка и крокодилът Гена\" (Видео)"}
{"url": "https://www.24chasa.bg/novini/article/6626588", "text": "Делото срещу протестиращи гръцки фермери, които блокираха ГКПП Кулата през зимата на 2016 г., се очаква да започне по същество в съда в Серес през април 2018 г. То е по жалба на петричкия адвокат Борис Харизанов, подадена през февруари 2016 г. Тогава той бе възмутен, че близо месец фермерите бяха затворили граничния пункт и са ограничили гарантираното право на свободно придвижване на хора и стоки, в резултат на което са нанесени щети на бизнеса у нас и в Европа. През октомври т.г. в съда в Серес стана ясно, че прокуратурата е повдигнала обвинения на 30 земеделци заради това, че са ограничили свободно придвижване в европейската зона. За заседанието тогава е пристигнал и нашият адвокат Харизанов като свидетел, но делото се отложило заради отсъствие на адвоката на гръцките земеделци. Очаква се на делото през април адвокат Харизанов да внесе граждански иск за причинени морални вреди за 50 евро. \"Ще се боря за правата на моята страна, защото съм човек, работещ със закони и вярващ в правосъдието. Жалбата, която пуснах по време на протестите бе с цел да се преустанови блокадата. В началото на 2017 г. видяхте, че гръцките власти не допуснаха подобно нещо да се случи\", каза тогава адвокат Харизанов. Сега отново в Гърция се стягат за стачки. Обсъждат отново възможността да блокират пътища и гранични пунктове през януари.", "date": "2017.12.26", "title": "През април 2018 е делото срещу гръцки фермери, блокирали Кулата, стягат протести пак"}
{"url": "https://www.24chasa.bg/novini/article/6631482", "text": "Около 40 процента от бежанците, блокирани на гръцкия остров Лесбос, са деца, съобщи днес за радио Атина 984 представител на организация Лекари без граници, предаде ДПА. От над 2000 деца, живеещи в препълнения лагер на острова, 432 са непълнолетни без придружител, каза Апостолос Веизис, представител на Лекари без граници в Гърция. Той добави, че в полевите болници, които са организирали там, 52 процента от пациентите са деца на възраст под 5 години, съобщи БТА. Освен децата в лагера има и много бременни жени, както и около 500 души на листата на чакащите за психиатрично лечение. Веизис критикува липсата на политическа воля за търсене на решение по този въпрос, като заяви, че споразумението между Турция и Европейския съюз за бежанците и мигрантите е \"вкарало в капан\" и двете страни, вместо да реши проблема.", "date": "2017.12.26", "title": "Около 40% от бежанците на гръцкия остров Лесбос са деца"}
{"url": "https://www.24chasa.bg/novini/article/6631612", "text": "и. Участък от магистрален петролопровод в североизточната част на Либия се запали във вторник. Това съобщава либийския новинарски портал Al Wasat, като се позовава на информация от Националната петролна корпорация (НПК) на страната, предава ТАСС, цитирана от \"Фокус\". По-рано либийската информационна агенция LANA съобщи, че едно от разклоненията на петролопровода, водещо от кладенеца в Марада до най-голямото в страната пристанище с нефтеналивен терминал Ес Сидр, разположено на брега на залива Сирт, е било взривено от неизвестни. Този петролопровод е обслужван от компанията “Ел Уаха“, съвместно предприятие между НПК и три американски компании, включително ConocoPhillips. Според съобщението от НПК, на мястото на произшествието са изпратени противопожарни екипи. Компанията- оператор е била принудена да задейства резервен тръбопровод за пренасянето на нефта, във връзка с което от корпорацията очакват съкращение на добивите до 70-100 хиляди барела дневно. До инцидента „Ел Уаха“ добиваше и доставяше повече от 250 хил. барела дневно. Освен това, от либийската петролна компания уточняват, че причината за пожара към момента не е изяснена.", "date": "2017.12.26", "title": "Либийски петролопровод се запали"}
{"url": "https://www.24chasa.bg/novini/article/6631607", "text": "Около 90 хиляди домакинства в канадската провинция Нова Скотия са останали без ток заради силните ветрове, прпеминали над тази част на страната, предаде ТАСС, цитирайки телевизия Си Би Си. В нощта на неделя срещу понеделник поривите на вятъра са достигали до 110 километра в час, повалени са много дървета, които са повредили електропреносната мрежа. За отстраняване на авариите работят около 650 сътрудници на местната енергокомпания, но все още не възстановено подаването на електричество за 52 хиляди потребители, предаде БТА. Лошото време наруши и графика на работа на местни летища, имаше отменени и забавени полети. Прекъсната бе фериботната връзка между Нова Скотия и провинциите Ню Брансуик, Нюфаундленд и Лабрадор.", "date": "2017.12.26", "title": "90 000 домакинства в Източна Канада останаха без ток заради лошото време"}
{"url": "https://www.24chasa.bg/novini/article/6631518", "text": "Земетресение с магнитуд 4.8 е разтресло югозападна Полша в 13:15 българско време (12:15 местно), предава Европейският средиземноморски сеизмологичен център(EMSC). Епицентърът на труса е на дълбочина 2 километра и е на 7 км разстояние от полското село Гребочице, с население 1500 души, на 6 км от градчето Полковице, с население 21 600 души и на на 201 км от столицата на Чешката република – Прага, с население 1,166,000, информира \"Фокус\". Засега няма съобщения за жертви.", "date": "2017.12.26", "title": "Земетресение с магнитуд 4,8 по Рихтер в Полша"}
{"url": "https://www.24chasa.bg/novini/article/6631517", "text": "От полицията оповестиха, че причината за трагедията на пътя между врачанските села Девене и Борован е техническа неизправност на автомобил „Пежо”. Каква точно обаче в бюлетина на ОД на МВР във Враца не посочват. Пътували по същото време очевидци пък твърдят, че минута преди сблъсъка гръмнала дясната задна гума на „Пежо”-то. Вследствие на това колата станала неуправляема, навлязла в насрещното платно и в нея се забил \"Фолксваген\", в който пътували две семейства от Козлодуй. Четирима загинаха на място след жесток челен сблъсък между врачанските села Борован и Девене, а един почина в линейката на път за болницата. „Пежо” , в което пътували четирима, внезапно се завъртяло на шосето, навлязло в насрещната лента и в него се забил пътуващ към Козлодуй „Фолксваген поло”. Катастрофата стана малко преди обед в понеделник на най-дългия прав участък от ремонтираното неотдавна шосе. Сблъсъкът бил толкова силен, че френското возило изхвърчало в крайпътната канавка. На място от жестокия удар загинали 49-годишната съпруга на водача на френската кола Ирена Петрова, 17-годишната им дъщеря Тоника Иванова и 18-годишният приятел на момичето Павлин Георгиев от Етрополе, които седял до шофьора в колата. Екипи на полицията и пожарна вадили близо 30 мин. хората изпод смачканите ламарини, докато лекарите от две линейки се борели за живота им с електрошокове. Смъртта на тричленното семейство покруси с. Девене навръх Рождество Христово. Известният в селото като Пантич баща на загиналото момиче работел като шофьор на микробус в хлебарската фирма „Дигант” и бил уважаван като изключително отговорен човек. Той има и жилище във Враца, но няколко години живял със семейството си в София. Наскоро всички се завърнали в къщата на Ирена в Девене. Загиналата им дъщеря учела във врачанската гимназия „Васил Кънчов” , а съучениците й изпълниха социалните мрежи с жалейки след трагедията. При жестокия сблъсък загинала и 57-годишната Лили Т. , която пътувала до шофьора на немската кола. Водачът й Пламен бил тежко ранен, а според лекарите от врачанската болница вече няма опасност за живота на 33-годишния мъж, който претърпял няколко операции. Той бил настанен в хирургично отделение на болницата с фрактура на десен глезен и комоцио. Не е бил изпробван за алкохол заради тежкото му състояние, казаха от полицията. Ще погребват цялото загинало семейство в с. Девене, съобщи кметът на селото Николай Мицов. Според близките на покрусената фамилия все още не е насрочена датата за най-тъжния ритуал, тъй като няма яснота кога телата на загиналите ще бъдат освободени след аутопсията им във врачанската съдебна медицина. Тъй като Ирена Петрова има още трима братя, а единият от тях живее и работи в Испания, е възможно погребението да се отложи за края на седмицата. Близките на съпруга й Планимир Иванов от Враца нямали нищо против той да бъде положен в обща гробница със съпругата и дъщеря си Тоника.", "date": "2017.12.26", "title": "Трагедията край Враца заради неизправна кола"}
{"url": "https://www.24chasa.bg/novini/article/6631539", "text": "ДПС е готово да приеме в редиците си отклонилите се от партията. Това стана ясно по време на възпоменателните митинги, посветени на 33-годишнината от мирните протести на местното население срещу т. нар. възродителен процес в кирковското село Могиляне и в Момчилград. \"Заблудените ще бъдат приети обратно в ДПС, но предателите нямат никакъв шанс\", заяви и на двете прояви председателят на ДПС Мустафа Карадайъ. Той беше категоричен, че който работи против обединението е не само опонент, но и враг. \"Призивът ми е към всички онези, които са били подведени и излъгани и могат да кажат \"Да, аз сгреших\", те ще намерят правилния път. Те имат място под знамето на ДПС, каза Мустафа Карадайъ. Лидерът на ДПС каза още, че правителство, в което участват националисти, е заплаха за демокрацията. \"Дошло е време на бъдем по-единни от всякога, защото днес са на власт онези, които бият нашите майки на границата. Днес са на власт онези, които палят молитвени килимчета на петъчна молитва в центъра на София“, отбеляза Карадайъ.. В двата митинга взеха участие стотици членове и симпатизанти на ДПС от цялата страна. Имаше и представители на основните опозиционни партии от Турция, както и представители на турската общност от Гърция. Новият посланик на Турция у нас Хасан Улусой изпревари струпването на множеството хора в Могиляне и заедно с главния мюфтия Мустафа Хаджъ посетили гроба на най-малката жертва на тоталитарния режим в района - 18-месечната Тюркян. За разлика от предишните две години представителите на ДОСТ избегнаха срещата с активистите на ДПС. Хората на Местан са имали въпоменателна проява в Момчилград докато депесарите бяха в Могиляне.", "date": "2017.12.26", "title": "В ДПС готови да приемат отклонилите се от партията"}
{"url": "https://www.24chasa.bg/novini/article/6631462", "text": "4550 лв. обезщетение трябва да заплати община Велико Търново на семейството на малолетния Виктор К., който на 30 юли 2016 г. бил ухапан от бездомно куче в гр. Дебелец. Решението на магистратите е окончателно и е влязло в сила. Преди близо година и половина детето, прибирайки се към дома, било последвано от няколко агресивни безстопанствени кучета, като едно от тях го нападнало и го ухапало в областта на лявата подбедрица. Кучето било голямо, черно на цвят, без каишка на врата. Детето се уплашило и със силно кървяща рана се прибрало в дома си. Родителите веднага го откарали в Спешното отделение във Велико Търново, където раната била обработена и поставена ваксина против тетанус. Наложило се да посети и Инфекциозно отделение, където била проведена ваксинация против бяс. В резултат на ухапването детето преживяло болки и страдания, развило страх от кучета, притеснявало се да ходи само на училище. Наложило се и провеждането на консултация със психолог. Ответникът по делото Община Велико Търново е оспорил предявения от родителите на пострадалото дете иск за 5 750 лв. с мотива, че не се установява безспорно, че ухапването е причинено от безстопанствено куче. Назначената съдебно-психиатрична експертиза обаче показала, че симптомите в поведението и състоянието на детето предполагат, че травматичните му преживявания не са отзвучали и към момента. Затова магистратите осъждат община Велико Търново да заплати на семейството на пострадалия  4500 лв. неимуществени и 50 лв. имуществени вреди , както и сумата от 1167 лв., представляваща направени по делото разноски за държавна такса, възнаграждения за вещи лица и адвокатски хонорар. Решението е потвърдено от две съдебни инстанции.", "date": "2017.12.26", "title": "Присъдиха 4550 лв. обезщетение на дете,\nнахапано от бездомно куче в Дебелец"}
{"url": "https://www.24chasa.bg/novini/article/6631510", "text": "Испанското правителство не вижда юридически пречки Карлес Пучдемон да бъде регионален премиер на Каталуня дори и при образуваното срещу него наказателно дело и заплашващия го арест. Днес испанският вестник \"Конфиденсиал\" съобщи, позовавайки се на свои източници в правителствените кръгове в Мадрид, че окончателното решение по въпроса е в компетенциите на върховния съд, предаде ТАСС. Изданието отбелязва, че властите в Мадрид са проучили правния казус, възникнал след предсрочните избори в Каталуня на 21 декември. На тях политическите сили, които са за независимост на автономната област, отново получиха абсолютно мнозинство в 135-местния парламент на Каталуня. Трите партии, подкрепящи отделянето от Испания, имат 70 депутатски места. При това повечето от мандатите за сепаратистките партии са за коалицията \"Заедно за Каталуния\" на Пучдемон, информира БТА. Според испанското правителство дори бившият лидер на региона да бъде арестуван, засега няма пречки той да бъде регионален премиер на Каталуня, ако така реши регионалният парламент на автономната област. Въпреки това Мадрид уточнява, че подобен вариант трябва да бъде одобрен и от върховния съд, който гледа делото срещу бившите членове на каталунското правителство. Прокуратурата ги обвинява в опит за метеж и незаконно присвояване на публични средства. Пучдемон заедно с няколко свои съратници се намира в Белгия. Испанският съд издаде заповед за задържането на избягалите политици. Според правилника на регионалния парламент кандидатът за поста лидер на автономията трябва лично да се яви в залата, за да представи своята програма. Това означава, че Пучдемон ще трябва да се върне в Испания, където веднага може да бъде задържан, докато трае делото срещу него. В такъв случай бившият ръководител на автономната област ще трябва да поиска разрешение от върховния съд да отиде в парламента. Съдът от своя страна може, както да утвърди, така и да отхвърли искането. Ако докато е в затвора, Пучдемон бъде утвърден за лидер на Каталуня, той няма да може да участва във всички прояви, свързани с длъжността си. Междувременно обявяващата се за запазване на целостта на Испания партия \"Гражданите\", която спечели най-много места, но не и мнозинство в новоизбрания каталунски парламент, заяви, че няма да започне преговори с други политически сили за сформиране на правителство. Това каза днес генералният секретар на центристката партия Хосе Мануел Вилегас по радио \"Кадена СЕР\". \"Ние ще заемем изчаквателна позиция, за да видим дали другите ще могат да съставят правителство на автономията, - каза той. - Няма да започнем преговори нито с Пучдемон, нито с левите републиканци на Каталуния.\" Той има предвид двете партии, настояващи за отцепване от Испания, които заедно спечелиха мнозинство в новия местен парламент.", "date": "2017.12.26", "title": "Мадрид: Върховният съд да реши дали Пучдемон може да бъде премиер на Каталуня"}
{"url": "https://www.24chasa.bg/novini/article/6631569", "text": "Инспекторатът за опазване на културното наследство към Министерството на културата /МК/ спря разрушаването на сграда, паметник на културата, в столицата. Това съобщиха от пресцентъра на МК. Граждани са сигнализирали в Министерството на културата, че се разрушава сграда - паметник на културата, намираща се на ъгъла на ул. \"Георги Бенковски\" и бул. \"Княз Ал. Дондуков\" в столицата. Инспекторатът е спрял разрушаването до изясняването на случая.", "date": "2017.12.26", "title": "Спряха разрушаването на сграда, паметник на културата в София"}
{"url": "https://www.24chasa.bg/novini/article/6494665", "text": "За Ванга и хората, на които е помагала, Петковден е голям празник. На този ден, докато е била жива, пророчицата е давала курбан и е организирала храмов празник на Рупите. Идвал е свещеник, който пеел молитва за здраве и късмет, опявал и храната, която по-късно миряните хапвали. Днес, 21 години след като Ванга я няма, отново към Рупите се стичат хиляди хора, на които е помагала. И сега те правят курбаните там - носят животни, погачи и дребни подаръчета към храма и Ванга. На последния си Петковден приживе Ванга си тръгнала по-рано от празника и казала на близките си: явно за да подскаже, че скоро няма да я има. Но е оставила огромно наследство - човешки съдби, които е променила или облекчила, деца, които е кръстила, и пророчества, които дълго след земното ѝ съществуване се сбъдват. В рамките на тази поредица ви разказахме само няколко от всичките истории, белязали живота на цели поколения. За начина, по който е помагала на бездетни семейства да се сдобият с рожба, как е лекувала редки и не чак толкова редки болести с природни средства, намирала е изгубени и изчезнали хора, предсказвала е бъдещи успехи и несполуки. Но да завършим поредицата там, където започнахме - с пророчествата на Ванга. Тя разбира за призванието си малко след като ослепява, вдигната от вихрушка. Явява ѝ се свети Йоан Златоуст, който ѝ казва: “Ти ще гледаш на свещ и като започне войната, ще знаеш кой ще се върне жив от там.” Но друг светец казва: “Не на свещ, тя е сляпа, по-добре И наистина, още в следващите дни започва Втората световна война и всички жени в Струмица, чиито мъже са на фронта, вървят разтревожени и чакат пред прага с надежда. Един ден ясновидката среща тревожна майка и ѝ казва: “Не се коси (тревожи - б.а.), тая вечер в 2 часа сино ти ки тропне на вратата.” Обнадеждената жена стояла вечерта и брояла дългите минути след полунощ. А синът ѝ застанал пред портата 15 мин след 2 часа. И още на следващия ден мълвата за пророчеството на Ванга обиколила Струмица надлъж и нашир. Познати и непознати жени започнали да ходят при нея за информация за синовете, бащите и мъжете си. Постепенно тя започва да предсказва и други неща. Дори среща съпруга си благодарение на дарбата, която има. Той отива при нея в Струмица, за да попита за брат си. А тя му казва: “Ти пак ки се върнеш, ама другия път ке дойдеш за мен.” И макар Митко да имал други планове за бъдещето си, се върнал по-късно в Струмица и си взел за булка прочутата ясновидка. Самата Ванга казвала пред близки, че душата е по-силна от материята. Но въпреки спекулациите и лъжливите предсказания, приписвани на петричкия феномен, тя никога не е казвала пред най-близките си хора, че ще се върне, макар и в друго тяло. Но предсказала кога ще почине. На 84-ия си рожден ден 1995 г. пророчицата събрала най-близките си на софра и казала: “Това е последният ми рожден ден”. Тя боледувала, но всички се надявали, че ще оздравее, ще се изправи и това не е краят. Но предсказанието ѝ се сбъдва. На много места се тиражират точни дати, на които ще се случат събитията, които вижда. Това обаче не е вярно. Най-често започвала: “Ке дойде време, първо ки изчезнат пчелите”. И знаела, че “Ке дойде време и ки се знае, че българите не са случаен народ”. Но не е предричала края на света. Виждала обаче планетата само с една доминираща вяра, която наричала бялата вяра. Самата тя била силно вярващ човек. Често ходела в петричката църква “Света Петка”. Сядала на пейка пред храма и казвала, че вижда света Петка боса по поляната. Но без да стъпва, сякаш във въздуха върви. “Защото земята е мръсна”, уточнявала Ванга. Ясновидката също се събувала боса, когато влизала в храма. И не е случаен нито изборът на Рупите за построяването на нейната църква, нито името “Света Петка Българска”. Пророчицата казва, че там е специално място със силна енергия. Ванга избира църквата да се намира на Рупите, близо до горещия извор. Показва къде да се направи първа копка и дори е направен курбан на това място. По-късно обаче архитектите и строителите с обяснението, че там, където Ванга е поискала, имало канал и не било подходящо място за строителство. Когато църквата започва да се строи, Ванга увеличава приема на хората, за да събира повече пари за довършването ѝ. Възлага иконописването на Светлин Русев и му дава пълен картбланш. Но често казвала на най-близките си хора: “Тепърва Яна ке плаче”. Когато я питали коя е Яна, тя отговаряла, че това е църквата. Вероятно предусещала проблемите, които след това ще има църквата покрай освещаването си и признаването за християнски храм. Днес тя функционира като църква, в която едни намират упование, други - поводи за критика, а трети - необяснима енергия, която ги привлича. А много хора вярват, че мястото е важно заради енергията на Ванга, която още е пропита в предметите там, и в гроба ѝ, който се намира вдясно от църквата. Други пък вярват, че духът ѝ витае в петричкия дом, построен от съпруга ѝ Митко. И до днес хора, на които е помагала пророчицата, отиват в дома с надеждата, че тя още помага. Молят се и на любимата икона на Ванга - Богородица с разпятието. Още приживе ясновидката поръчва да се направи дървен иконостас. Това е личният параклис на Ванга. Произходът на тази икона и досега е неустановен. Една от версиите е, че е с гръцки произход и благодарна жена ѝ я носи като подарък. Според други разкази светинята също е подарена на Ванга от жена, но от Мелник. Тя я намерила в двора си и я дава на пророчицата. Пред нея Ванга се молела сутрин и вечер. Това била любимата ѝ икона. Много хора и сега вярват, че тази светиня помага и оставят дарове пред нея. И кукли са оставяни в стаята за молитви, с надеждата, че пророчицата помага и след смъртта си на бездетни семейства.", "date": "2017.12.26", "title": "На Петковден Ванга прави храмов празник на Рупите и курбан за здраве"}
{"url": "https://www.24chasa.bg/novini/article/6631595", "text": "Служители на две от най-големите тех компании в света \"Амазон\" и \"Майкрософт\" се оказаха въвлечени в мрежа за секс трафик. Според разкритията те са изпращали безрасъдно имейли до публични домове и сводници от служебните си акаунти. От години технологичната индустрия е обвинявана в сексизъм и женомразство, но нов доклад на в. \"Нюзуик\" открива нов проблем. Авторите на публикацията са прихванали поредица от имейли, изпратени до публични домове и сводници между 2014 г. и 2016 г., в които се документира патронажа на индустрията по отношение на публичните домове и закупуването на услуги от сексуални работници, станали жертва на трафик,  Сред имейлите, получени чрез искане до прокуратурата за предоставяне на публични записи, 67 от тях са изпратени от имейл акаунти на служителите на \"Майкрософт\", а 63 от служебни акаунти на \"Амазон\". Още десетки имейли принадлежат и на \"Боинг\", \"Ти Мобайл\", \"Оракъл\" и някои технологични компании от Сиатъл. В изявление, изпратено до \"Нюзуик\", Майкрософт коментира, че \"личното поведение на една малка част от техните 125 000 служители по никакъв начин не представляват културата им\" и уточняват, че \"никоя организация не е имунизирана срещу подобно неблагоприятно стечение на обстоятелствата, когато служителите й действат неетично или незаконно\". Когато това се случи, ние разглеждаме поведението и предприемаме съответните действия. дава ясно на нашите служители, че имат отговорността да действат целомъдрено и да се държат по правен и етичен начин по всяко време.Ако не, рискуват да загубят работата си. От \"Амазон\" пък обявиха, че ще разследват казуса. ", "date": "2017.12.26", "title": "Служители на \"Амазон\" и \"Майкрософт\" се оказаха замесени в мрежа за секс трафик"}
{"url": "https://www.24chasa.bg/novini/article/6631677", "text": "Серия тежки инциденти на пътя помрачи празниците за десетки семейства. И трите празнични дни бяха белязани от тежки катастрофи. Инцидентите станаха в Хасковско, Пловдивско и Старозагорско. Основните причина за всички произшествия е превишената скорост. Шофьорите не са спазвали дистанция и не са се съобразили с пътните условия. Равносметката е 16 загинали, сред които има и деца,  В най-натоварените и най-критичните отсечки и утре ще има полицейски екипи. Паралелно с това продължават проверките за алкохол и наркотици. Прогнозата на Пътната полиция е, че трафикът утре ще е спокоен. Натоварване се очаква след нова година.", "date": "2017.12.26", "title": "16 загинали в катастрофи, сред които и деца, по празниците"}
{"url": "https://www.24chasa.bg/novini/article/6631733", "text": "Терористи са свалили сирийски военен самолет в околностите на град Хама и пилотът му е загинал, предава РИА Новости, цитирана от \"Фокус\". Руските представители в комисията по примирието в Сирия са регистрирали десет нарушения на режима за прекратяване на огъня. Повечето случаи са били в райони, контролирани от терористичната групировка „Джебхат ан Нусра“.", "date": "2017.12.26", "title": "РИА Новости: Терористи свалиха сирийски военен самолет, пилотът е загинал"}
{"url": "https://www.24chasa.bg/novini/article/6631728", "text": "Петнадесет души загинаха след битка между враждуващи групи златотърсачи в Чад, предава AFP, като се позовава на информация от местните власти. Насилието е избухнало в Ири Боргури, в близост до границата с Либия, в потъналия в хаос регион Тибести, който привлича златотърсачи от целия свят. „Първоначално сблъсъкът е започнал между местен мъж и чужденец, като това е довело до смъртта на единия от тях“, заяви източник на Франс прес, помолил да остане анонимен. „След това към битката са се включили и още хора, в резултат от което са загинали 15 души, а още няколко са ранени“, цитиран от \"Фокус\". Според местните медии, насилието е избухнало между враждуващи племена. Ситуацията вече е под контрола на армията на Чад, съобщават от местните полицейски власти. Това е поредният случай на сблъсъци в района на Тибести, след като през 2012 година там бе открито злато , привлекло златотърсачи от цялата страна и други държави.", "date": "2017.12.26", "title": "15 души загинаха в битка между златотърсачи в Африка"}
{"url": "https://www.24chasa.bg/novini/article/6631736", "text": "Северноатлантическия алианс трябва да се бори по активно с „ислямския тероризъм“. Това заяви във вторник президентът на Чешката република Милош Земан, в рамките на традиционното си коледно обръщение към гражданите на страната, предава ТАСС. „Ние (Чехия) сме част от ЕС и НАТО“, отбеляза той. „Ние трябва да действаме по-енергично в тези организации и да бъдем уверени, че партньорите ни, когато нещо не им харесва, ще ни съобщят за това“. „НАТО трябва да бъде значително по-активна в борбата с ислямския тероризъм“, подчерта Земан, цитиран от \"Фокус\". Той отново повтори, че принудителните механизми за разпределяне на бежанците в ЕС са неприемливи. „Миграционните квоти трябва да се определят в съответствие с нашите национални интереси. Никой не може да ни диктува кой да приемем на своята територия. Вярвам, че проектът за квотно разпределение на мигрантите ще отиде на боклука на историята, а след една година, вече никой няма да говори за него“, заяви чешкият президент.", "date": "2017.12.26", "title": "Чешкият президент призова НАТО да се активизира в борбата срещу ислямския тероризъм"}
{"url": "https://www.24chasa.bg/novini/article/6631473", "text": "Решението на Централната избирателна комисия в Русия да не допусне Алексей Навални до участие в изборите за президент догодина хвърля сянка върху политическия плурализъм в страната и поражда съмнения за демократичността на избора. Това се посочва в изявление на говорител на Европейската служба за външно действие, предаде БТА. Отбелязва се, че Европейският съд по правата на човека е отчел, че Навални не е имал достъп до независимо и честно правосъдие. Обвинения на политическа основа не бива да бъдат използвани срещу участие в политиката. Очакваме руските власти да осигурят равни условия, включително по отношение на президентските избори догодина, се допълва в изявлението. ЕС изразява очакването представители на Организацията за сигурност и сътрудничество в Европа да бъдат поканени за наблюдатели на предстоящите избори за президент на Руската федерация. Посочва се, че ЕС ще оцени резултата от изборите на основата на заключенията на наблюдателите, както постъпва обичайно. Руската ЦИК обяви вчера, че не допуска Навални до участие в президентските избори, защото е осъждан. Срещу него е издадена условна присъда за злоупотреба с държавни средства и за да бъде допуснат до изборите, присъдата трябва да бъде отменена, или той трябва да получи специално разрешение.", "date": "2017.12.26", "title": "ЕС оспорва решението на Кремъл да не допусне Навални до изборите"}
{"url": "https://www.24chasa.bg/novini/article/6631191", "text": "„Утре се навършват 14 години от смъртта на наши военни в Ирак. Срещнахме се с близки на загиналите. Тези хора се чувстват забравени, чувстват, че децата им са забравени. И за тях, и за нас загиналите наши момчета са герои”. Това заяви лидерът на БСП Корнелия Нинова след среща с близките на българските военнослужещи, загинали в Ирак. На срещата присъстваха и зам.-председателите на ПГ на „БСП за България” Жельо Бойчев, Георги Свиленски, Весела Лечева както и народният представител от левицата Петър Витанов, които изразиха своята подкрепа за близките на загиналите бойци. „Срещнахме се с близките на загиналите, за да им засвидетелстваме уважение, че обществото няма да ги забрави. Поехме ангажимент да преиздадем книгата „Обречени на дълга”, в която се описват биографиите на загиналите”, посочи лидерът на БСП. „Има нужда от една поправка в Кодекса за социално осигуряване, която да даде възможност на родителите на загинали в мисии, да получават едно социално допълнение, каквото получават родителите на загиналите при изпълнение на наборна служба. Ще внесем такова предложение в НС, в първите дни на януари. Ще направим и една паметна плоча с имената им, като всичко подчиняваме на едно човешко уважение към загиналите и към техните близки, които се чувстват забравени”, заяви председателят на БСП Корнелия Нинова. Тя обясни, че е предвидено паметната плоча да бъде изградена в София, за да може военните, които заминават на мисии, да поставят цветя и изразят своето уважение към колегите си. „Ангажираме се с това да направим и документален филм за загиналите”, каза също председателят на БСП. „Никой не е предприел по-сериозни мерки, за да се направи нужната поправка в кодекса. Това което искаме е да се изравнят правата ни като на родителите на загиналите в казармата. Вече десет години се борим за това. Надявам се от тук нататък да има резултат.” Това каза след срещата майката на загиналия Антон Петров Иванка Петрова. „Искаме все пак да усещаш, че държавата стои до теб, че не са забравени. Ние сме хора възраст, децата ни ги няма”, каза също тя. „Заслужаваме един голям хубав паметник за загиналите. Когато минава всеки един народен представител или офицер, тръгващ за мисия, да се поклони, да даде своята клетва и тогава да тръгва за мисия. Всеки един трябва да го усети със сърцето си”. Това бяха думите на Надежда Саръева, майка на загиналия Николай Саръев.", "date": "2017.12.26", "title": "Нинова: Не сме забравили загиналите в Ирак и близките им"}
{"url": "https://www.24chasa.bg/novini/article/6631276", "text": "Десетки коли са блокирани в транспортен хаос на Витоша,  Автомобилите се намират на пътя за хижа „Алеко”, където няма организация на движението. Стотици хора се възползваха от празничния и слънчев ден, за да се качат в планината. Заради паркиралите и от двете страни коли обаче придвижването и в двете посоки е почти невъзможно и се извършва изключително бавно.", "date": "2017.12.26", "title": "Десетки коли са блокирани на Витоша"}
{"url": "https://www.24chasa.bg/novini/article/6631205", "text": "Русия е започнала сформирането на постоянно военно присъствие в двете си бази в Сирия, предаде ТАСС, цитирайки военния министър Сергей Шойгу. \"Миналата седмица Върховният главнокомандващ (президентът Путин - б.р.) утвърди структурата и щата на (основните бази) в Тартус и Хмеймим\", съобщи той на съвещание в Москва, информира БТА. Шойгу изрази благодарност на парламента за ратификацията на споразумението със сирийското правителство за разширяването на \"пункта за материално-техническо обезпечаване на руския военноморски флот в района на пристанище Тартус и фактическото му превръщане в пълноценна военноморска база\". Документът бе ратифициран на заседание на Съвета на федерацията (горната камара на парламента) днес. Споразумението дава право на Русия да държи там до 11 военни кораби, включително и съдове с ядрени енергийни инсталации. Сирия предава на Русия за безвъзмездно ползване за 49 г. териториите, акваториите и редица обекти на недвижима собственост в района на пристанището, като споразумението може да бъде автоматично продължавано за периоди от по 25 г. Личният състав и членовете на екипажите на руската база, както и транспортните средства, кораби и самолети в базата в Тартус, получават привилегии и имунитет и попадат под юрисдикцията на руската страна. На днешното съвещание Шойгу посочи също, че развитието на военната инфраструктура в Арктика и край западните граници на Русия става приоритет за руските въоръжени сили в най-близка перспектива. Той добави, че в края на годината ще бъде направена равносметка как се изпълняват поръченията на президента Путин, дадени в укази от 2012 г., а също и на поредица от съвещания в Сочи т.г. Според Шойгу министерството на отбраната фактически е завършило строителството на своите обекти в Арктика. За цялата история на усвояването на региона такова количество обекти там не е строила нито една страна, подчерта той.", "date": "2017.12.26", "title": "Русия остава с постоянно военно присъствие в Сирия"}
{"url": "https://www.24chasa.bg/novini/article/6630914", "text": "Слънчевият цикъл е достигнал минимума си година и половина по-рано от очакваното и през следващите години едва ли ще има силни магнитни бури, предаде БТА. Прогнозата е на лабораторията за рентгенова астрономия на Слънцето към физическия институт \"П. Н. Лебедев\". При липсата на изригвания главен фактор за космическото време става слънчевият вятър - потокът от плазма, който се образува от непрекъснатото изтичане на горните слоеве на атмосферата на звездата ни в окръжаващото пространство. Въздействието на слънчевия вятър на Земята е много слабо. Той не може да предизвика силни магнитни бури. Освен това неговите параметри, като например скоростта, са по-предвидими, а и за по-дълъг срок.", "date": "2017.12.26", "title": "Слънчевата активност достигна минимума си по-рано от обичайното"}
{"url": "https://www.24chasa.bg/novini/article/6630945", "text": "Стотици християни и мюсюлмани се стичат към дома на 37-годишната инж. Нурджан Ристемова, която загина на 24-и в зверска катастрофа с двете си невръстни деца. Кричим е в шок, каза кметът Атанас Калчев. Върволица от хора приижда към къщата на Ристемова, където току-що докараха от джамията тленните останки на жената и децата й.  Трагедията е неописуема. Телата ги положиха на двора, където близки и познати се покланят. Писъците на майката на зам.-кметицата огласят цялата мюсюлманска махала. „Отидоха в Пловдив на покупки и не се върнаха”, плаче съседката Фатма Мурадова. Хората не могат да прежалят както Ристемова, така и двете и деца. „Язък за тях! Отидоха си, без да се насладят на живота”, нареждат роднини. Във фаталния ден семейството се връщало от покупки в Пловдив. Отишли да си купят голям телевизор. Пътували с БМВ, шофирано от 46-годишния съпруг на Нуржан – Ерол Шерифов. Точно на разклона до с. Йоаким Груево срещу тях се задал малък товарен камион. Според разследването именно той навлязъл в насрещната лента и предизвикал челен сблъсък. И двете коли карали с висока скорост. От удара 15-годишната дъщеря на зам.-кметицата Шенай изхвърчала от БМВ-то. Братчето й Джем и майка му загинали на място. Ерол е с опасност за живота в болница. Според роднини бил целия натрошен и на командно дишане. В тежко състояние е и 31-годишният шофьор на камиончето. Иззети са записите от близката мелница, където е станала катастрофата. Кметът Калчев, който веднага отишъл на място, твърди, че няма никакъв спирачен път. „Жалко за прекрасните деца. Шенай учеше в Пловдив, а братчето й – в Кричим. Майката беше много весел човек. Като зам.-кмет на всеки гледаше да свърши работа. Затова и толкова много хора идват да я изпратят”, казва Фатма Мурадова. Според нея такава голяма трагедия градчето не помни. „Излязоха здрави, прави и усмихнати, а ги върнаха в ковчези”, ридаят хората. В Кричим е обявен ден на траур.", "date": "2017.12.26", "title": "Кричим изпраща с плач загиналата зам.-кметица и двете й деца"}
{"url": "https://www.24chasa.bg/novini/article/6630980", "text": "Американската полиция заяви, че мъж е застрелял жена и две деца в жилищен блок във Финикс - столицата на щата Аризона, САЩ, предаде Асошиейтед прес, цитиран от БТА.  Вчера следобед полицията била повикана на мястото по сигнал за стрелба и открила отвън тялото на мъртвата жена. Полицейски говорител заяви, че полицаите опитали да разговарят със заподозрения, който се бил барикадирал в жилище в сградата. Мъжът, чиято самоличност е неизвестна, им дал да разберат, че е убил две деца. Няколко часа по-късно мъжът открил огън по служителите на полицията. Един полицай е ранен. След кратка престрелка заподозреният бил задържан. Няма данни той да е ранен. Полицейският говорител заяви, че полицаите открили в жилището телата на две деца, съответно на 10-месечна и 11-годишна възраст.", "date": "2017.12.26", "title": "Мъж застреля жена и две деца в жилищен блок във Финикс"}
{"url": "https://www.24chasa.bg/novini/article/6630992", "text": "Зоополицаи в действие. От януари 2016 година у нас заработиха разследващите, които трябва да се занимават с престъпленията срещу животни. Камен Николов е зоополицай в Националната полиция от една година. „Факт е, че голяма част от обществото, дори по-голямата част от обществото, не припознава в жестокостта срещу гръбначни животни нищо нередно”, коментира Камен Николов, полицейски инспектор, сектор „Кинология и престъпления срещу животни”, каза той пред  Зоополицаите у нас са 80. По двама или трима във всяка област. Денят им започва с преглед на социалните мрежи. И на получените сигнали. „Най-често подаваните сигнали са за жестокост над животно”, обясни инспектор Камен Николов. А жестокостите са все по-чести. За последните 2 години има 30 % ръст на престъпленията срещу животни. Едно от проблемите места у нас, където има доста бездомни кучета, е 4-хилядното село Гара Елин Пелин. „Проблемът е, че има много кучета, които се навъртат тук, имаме случаи на ухапани хора и изплашени дечица”, обяснява Светла Трендафилова, кмет на селото. Проблемът започнал преди около 3 години, когато много хора започнали да ходят в селото, за да изоставят домашните си любимци. Или просто за да се отърват от бездомни кучета. „За съжаление минават нощем обикновено -коли, бусове, които в движение изсипват кучета”, обяснява Светла Трендафилова. Заедно с популацията на безпризорните животни, нараснало и напрежението. Но докато едни чакат общината да изгради приют за кучетата, други решили да действат. Разхвърляна е отрова, която убива няколко животни. Зоополицаите се захванали със случая, след като се самосезирали по публикации в социалните мрежи. Виновникът все още се издирва.", "date": "2017.12.26", "title": "30% ръст на престъпленията срещу животни (Видео)"}
{"url": "https://www.24chasa.bg/novini/article/6620549", "text": "Обвинената в удушаване на бебето си учителка от Горна Оряховица, която кри бременността си и роди в парк в железничарския град, ще се отърве от затвора и ще се размине само с административна глоба, прогнозират юристи. Макар да е с обвинение за убийство на новородено и държавата да харчи куп пари на данъкоплатците за експертизи и разследване, законодателят е предвидил за деянието до 3 години затвор. Тъй като жената е с чисто съдебно минало, се прилага чл.78а от НК и предвидената наказателна отговорност се заменя с административна санкция от 1 000 до 10 000 лв., обясниха практиката от прокуратурата. Там все още чакат ДНК експертизата, която трябва да докаже дали мъртвото бебе произхожда от двамата родители. 34-годишната Венелина Петкова и съпругът й Христо имат 3 по-големи деца. Преди месец стана ясно, че майката, която е с мярка за неотклонение \"подписка\", е оставена да се грижи за тях. Според доклад на социалните служби, които се самосезираха и започнаха проверка, Венелина не била опасна за децата. Момчетата не са били изведени от семейството като евентуална временна мярка за закрила. Младата преподавателка в училището в стражишкото село Виноград не ходи на работи. Ползвала болничен и неплатен отпуск. Зловещият случай гръмна на 12 октомври, след като Венелина Петкова бе открита с обилен кръвоизлив в градски парк в Горна Оряховица и приета в болницата. Лекарите установили, че тя е родила същия ден, а полицаи откриха мъртво момченце в чанта, в багажника на семейната кола. След извършена аутопсия от прокуратурата съобщиха, че бебето е живородено, дишало е десетина минути и е било удушено. Стана ясно, че учителката от Горна Оряховица прикривала, че чака четвърто дете и до последно била на работа във Виноград. Тя твърдяла, че бебето се родило мъртво, а по-късно сменила версията си - че го е удушила, докато го дърпала, за да го извади от утробата си. Разследването не е приключило, а съпругът й е само свидетел по случая. Според обясненията на двамата, той не знаел за бременността.", "date": "2017.12.26", "title": "Учителката, уличена в убийство на бебето си в Горна Оряховица, ще отърве затвора"}
{"url": "https://www.24chasa.bg/novini/article/6631078", "text": "Брюксел може да започне да гради отношения с Турция и Украйна по нов модел на сътрудничество, който ще бъде оформен след излизането на Великобритания от структурите на Общността. Такова предложение отправи министърът на външните работи на ФРГ Зигмар Габриел във вторник, 26 декември. „Ако успеем да постигнем разумно споразумение с Великобритания, уреждащо отношенията й с Европа след Брекзит, то може да стане модел, който да се прилага и спрямо други държави: Турция и Украйна“, подчерта първият дипломат на Берлин, цитиран от \"Фокус\". Съгласно думите му, в близките години тези две страни няма да станат част от Европейския съюз. „В тази връзка сме длъжни да помислим за алтернативни форми на по-близко сътрудничество“ с тях, категоричен бе германският социалдемократ. В частност, външният министър на ФРГ отбеляза, че може да бъде помислено за нов, по-тесен формат на сътрудничество с Анкара под формата на митнически съюз. „Реализирането на подобно намерение обаче няма да е възможно, докато ситуацията в Турция не се промени“, уточни Габриел. Министърът отчита, че Турция и Украйна разполагат с политическа воля за подобряване на отношенията с Еврипа. „Ние също имаме такава“, категоричен бе Габриел, като определи като „хубав знак“ факта, че в последните месеци турските власти освободиха редица задържани под стража в страната граждани на Германия – през октомври в родината си се завърна правозащитникът Петер Щойтнер, а през декември – журналистката Месале Толу. Въпреки това, както и по-рано, Берлин остава загрижен за съдбата на задържания по политически причини кореспондент на националния ежедневник Die Welt Дениз Юджел, припомни Габриел. Анкара е „наясно колко сме обезпокоени за неговата съдба“, подчерта германският външен министър. Юджел, който има двойно гражданство, бе задържан в Истанбул на 14 февруари 2017 г. за разпит, след което бе взет под стража. Две седмици по- късно журналистът бе арестуван по подозрение в „пропаганда в полза на тероризма“ и „разпалване на междунационална омраза“. От 27 февруари насам той се намира в затвора в Силиври, западно от Истанбул. Задържането и арестът на Дениз Юджел предизвика рязка критика от страна на Берлин. Правителството на ФРГ изрази недоумение по повод обвиненията, предявени на журналиста. Държавният глава на Турция Реджеп Тайип Ердоган Ердоган дори обвини Юджел в шпионаж, определяйки го като агент на „Работническата партия на Кюрдистан“ (ПКК). Критиците обаче са категорични – Юджел е арестуван само заради неговата работа като журналист. Той разследваше престъпленията на турските власти срещу кюрдското население.", "date": "2017.12.26", "title": "Зигмар Габриел предложи на ЕС нов модел на отношения с Турция и Украйна (Обзор)"}
{"url": "https://www.24chasa.bg/novini/article/6631087", "text": "България е сред умерените страни в Евросъюза по консумация на храни и алкохол. Това сочи проучване на „Евростат” за изминаващата година, цитирано от  .  Най-много се хранят в Белгия - близо 4000 килокалории дневно на човек. Това са средно по три пържоли на ден. Сред по-умерените са Франция и Германия, а в България консумираме едва под 3000 килокалории, което според учени е здравословна доза. Оказва се, че не сме и сред най-големите пиячи в ЕС. Литва са лидери с над 15 литра твърд алкохол на човек годишно. Съседите ни от Румъния почти ги настигат с 14 литра и половина. Въпреки многото казани за ракия у нас, България е доста назад в класацията - малко над 11 литра на човек. Подобен е резултатът и на Великобритания. Броят на пушачите в Европа силно е намалял. Първенството държат гърците - 37 на сто от тях пушат. В България почти ги догонваме – 36% са пушачите у нас. Най-здравословно живеят шведите. Там пушат едва 7 на сто от населението.", "date": "2017.12.26", "title": "Евростат: Българите ядат умерено, много пушат"}
{"url": "https://www.24chasa.bg/novini/article/6631084", "text": "Турската полиция задържа12 бойци от терористичната групировка \"Ислямска държава\", които планирали да извършат нападения на територията на Турция по време на новогодишните празници, съобщи днес в. \"Сабах\", цитиран от ТАСС. По информация на вестника екстремистите били арестувани в град Адана в южната част на страната по време на специална операция. Двама от терористите са граждани на съседна Сирия, предаде БТА.  На 1 декември в Истанбул бяха задържани над 60 души по подозрения за връзки с \"Ислямска държава\", а в началото на ноември турската служба за сигурност съобщи за задържането на 283 души по подозрение в съпричастност с тази групировка. При арестите полицията откри 66 самоделни взривни устройства. Някои от задържаните планирали да извършат терористични нападения на различни места, включително в Анкара и Истанбул.", "date": "2017.12.26", "title": "Задържаха 12 бойци на ИД в Турция, планирали нападения на Нова година"}
{"url": "https://www.24chasa.bg/novini/article/6631093", "text": "Около 1 км е опашката на ГКПП „Кулата“ в посока Гърция, предаде репортер на Агенция „Фокус“. Две са образуваните колони в участъка предимно от гръцки автобуси и автомобили, които се прибират към Гърция от Коледа в България, тъй като в съседната ни държава почивните дни са само 25 и 26 декември. В посока България няма образувани колони и трафикът не е натоварен. Двете гишета на пункта работят нормално.", "date": "2017.12.26", "title": "Около 1 км е опашката на ГКПП „Кулата“ в посока Гърция"}
{"url": "https://www.24chasa.bg/novini/article/6631130", "text": "Москва е готова да посредничи между САЩ и Северна Корея, но за това е нужно съгласието на противостоящите една на друга страни, съобщи пред журналисти руският президентски прессекретар Дмитрий Песков, цитиран от ТАСС. \"Става дума за готовност на Русия при наличието на необходимост и желание от двете страни, - каза той. - Няма как да станем посредник между две страни единствено по своя воля, нужно е това да е по волята на двете страни.\" Песков каза още, че тъй като конфронтационната риторика е тъкмо между Пхенян и Вашингтон, то готовността на Русия е доста очевидна с оглед на това да се намери път за деескалация на напрежението. Вчера руският външен министър Сергей Лавров призова Вашингтон и Пхенян да започнат преговори, като добави, че Русия е готова да посредничи в тях, отбелязва Ройтерс. Американски дипломати заявиха, че се стремят към дипломатическо разрешение на кризата, но президентът Доналд Тръмп постави като предварително условие Северна Корея да поеме ангажимент, че ще се откаже от ядрените си оръжия, преди да започнат каквито и да било разговори.", "date": "2017.12.26", "title": "Песков: Москва е готова да посредничи \nмежду САЩ и Северна Корея"}
{"url": "https://www.24chasa.bg/novini/article/6631101", "text": "Ще внесем промени в Кодекса за социално осигуряване, които ще подпомогнат родителите на жертвите от военни мисии. Това каза пред журналисти лидерът на БСП Корнелия Нинова след среща със семействата на загиналите военнослужещи в атентата в Кербала, предаде репортер на Агенция \"Фокус\" Нинова обяви, че ПГ на „БСП за България” ще внесе законодателните промени през януари 2018 г. „Утре се навършват 14 години от смъртта на 13 военни в Ирак. Срещнахме се с родители, съпруги, деца на нашите войници. Имат нашата почит. Тези хора не искат нищо, освен уважение и почит. Чувстват, че децата им са забравени. Срещнахме се с тях, за да им засвидетелстваме едно уважение и че обществото няма да ги забрави”, каза лидерът на БСП. Тя обяви, че по време на срещата е поела още няколко ангажимента към близките на загиналите. „Ще преиздадем книгата „Обречени на дълга”. В нея се описва биографията на тези момчета и героизмът им”, коментира Нинова. Лидерът на БСП поясни, че хората са изразили желание да бъде направена паметна плоча за загиналите в Ирак, която искат да бъде в столицата. „Да е на хубаво, централно място. Когато други военни заминават на мисии, да минават оттам, да поставят цветя за колегите и тогава да тръгват”, посочи тя. Нинова се ангажира още БСП да направи документален филм за загиналите български военнослужещи в Ирак и обеща, че ще разговаря с говорителя на партията, журналиста Елена Йончева, да го направи. Корнелия Нинова обясни, че през годините тези хора не са били чути. „Дадоха ми сериозен набор от молби, жалби. Писали са до всички инстанции, досега не се е случвало”, поясни лидерът на БСП. \"Фокус\" припомня: През 2003 г., на 27 декември, в Кербала, Ирак е атакувана с камион-бомба установената в града първа база на български войски в Ирак – база „Индия“. След атаката загиват петима български военнослужещи, а 27 са ранени.", "date": "2017.12.26", "title": "Нинова: Ще внесем промени, подпомагащи родителите на жертвите от военни мисии"}
{"url": "https://www.24chasa.bg/novini/article/6631141", "text": "„Тази нощ, внезапно, от нас си отиде Костадин Чакъров – член на Политическото бюро на СКБ и председател на Съюза на комунистите в България до 2013 година“, съобщиха от съюза. „Коста почина едва навършил 70 години! Отиде си човекът, отдал цялото си сърце и мисъл на България, на Българската комунистическа партия, на Съюза на комунистите в България! След него остава делото му, което за нас ще бъде пример. Нека бъде светъл споменът за нашия приятел, другар и съратник! Вечна слава, благодарност и поклон пред паметта за другаря Костадин Чакъров!“ Това пише в съобщение до медиите Павел Иванов, председател на Съюза на комунистите в България и Движение „Че Гевара“. Костадин Чакъров е последният политически съветник (политически помощник според партийното наименование на длъжността, съществуващо до 1989 г.) на Тодор Живков, а преди 1981 г. и на Людмила Живкова по време на комунистическа България, непосредствено преди Ноемврийския пленум през 1989 г., който официално бележи края на социализма в страната. Роден е през 1947 г. в Пловдив. Висшето си образование получава в Юридическия факултет на Софийския университет. Работи последователно като първи секретар на ДКМС в Пловдив, съветник в апарата на Държавния съвет на Народна република България, заместник-завеждащ икономическия отдел на ЦК на БКП. „Бяхме скромни хора, помощници. В България не е имало тайни кабинети.” – казва Чакъров по повод работата си като съветник на Тодор Живков и Людмила Живкова.  Признава, че реално 4-5 години е бил от личното обкръжение на Тодор Живков. Бил е външен помощник, докато е работел в реален сектор. Разказва, че „огромен интелектуален потенциал ползваше Живков. Около него имаше непрекъснато работни групи. Той не се бореше за власт година за година или до избори. Това му даваше хоризонт да работи за 10, 15, 20 години напред.” От 2010 до 2013 Костадин Чакъров е председател на Съюза на комунистите в България.  Написал е книгите \"Втория етаж\" и \"От втория етаж към нашествието на демократите\". Костадин Чакъров има син – Христо Чакъров, собственик на Exibu GMBH – компанията, която от юни 2016 г. притежава дружеството „Дир.бг“ АД.", "date": "2017.12.26", "title": "Почина Костадин Чакъров, последният  политически съветник на Тодор Живков"}
{"url": "https://www.24chasa.bg/novini/article/6631104", "text": "Сръбската адвокатка Ана Търкуля съобщи днес, че Сърбия е екстрадирала кюрдски политически активист, който е поискал убежище в Сърбия, след като избягал от Турция, където е осъден на 15 години затвор, предаде Асошиейтед прес, цитиран от БТА.  Търкуля каза, че клиентът й Джевдет Аяз е бил изведен вчера от център за чужденци, където е бил настанен след отхвърляне на молбата му за убежище от сръбските власти. Аяз вече е пристигнал в Турция. Екстрадицията е извършена въпреки препоръката на Комитета на ООН срещу изтезанията Сърбия да се въздържи от предаването на беглеца. Председателят на комитета Йенс Модвиг вчера призова Сърбия да \"осъзнае дълга си\". Сръбското правителство и президентът Александър Вучич се стремят към заздравяване на връзките с турския президент Реджеп Тайип Ердоган, който посети Сърбия през октомври, посочва Асошиейтед прес.", "date": "2017.12.26", "title": "Сърбия предаде на Турция издирван от \nтурските власти кюрд"}
{"url": "https://www.24chasa.bg/novini/article/6631111", "text": "Полицай в Бургас бе ранен при обстрел от роми, барикадирани на покрива на къща, след забележка за силна музика. Екшънът се разиграл по Коледа следобед, когато униформени от 4 РПУ отишли по сигнал на ул. \"Перла\" в бургаския квартал \"Долно Езерово\" да намалят децибелите, но били посрещнати с камъни от керемиди, камъни и подръчни средства. При обстрела отвисоко един от служителите на реда бил уцелен лошо в главата и се наложило да бъде откаран в УМБАЛ-Бургас, съобщиха от областната дирекция на МВР. За да усмирят развилнелите се цигани, се наложило полицаите да повикат допълнителни части. Докато пристигне подкреплението, двама от нападателите били арестувани, а третият циганин се издирва след установяване на самоличността му.", "date": "2017.12.26", "title": "Полицай ранен от роми след забележка за силна музика"}
{"url": "https://www.24chasa.bg/novini/article/6631145", "text": "Полицията на главното летище в Истанбул използва кучета за проверка на багажа на хората, пристигащи от Холандия, очевидно във връзка с мерките, предприети на летището в Амстердам срещу турски пътници, предаде ДПА, цитиран от БТА.  Полицията на международно летище Ататюрк късно снощи спряла пътниците, пристигащи с полет на Търкиш еърлайнс от Амстердам, и проверила багажа им, използвайки кучета, съобщи Анадолската агенция. Проправителствената телевизия А Хабер показа снимка, направена от пътник, която показва как холандски полицай с куче претърсва на летището в Амстердам турските пътници, заминаващи за Истанбул в неделя. Засега няма официално съобщение по каква причина са предприети специалните мерки за сигурност. През октомври полицията на летище Ататюрк подложи пътници, пътуващи за Виена, на извънредни мерки за контрол, включващ и претърсване с кучета. След това властите казаха, че мерките са били в отговор на подобни действия на австрийските власти на летището във Виена.", "date": "2017.12.26", "title": "Кучета проверяват пътници от Холандия на летището в Инстанбул"}
{"url": "https://www.24chasa.bg/novini/article/6631159", "text": "Външните министри на Китай, Пакистан и Афганистан призоваха талибаните да се присъединят към мирните преговори колкото се може по-бързо. В обща декларация те се обявиха за \"широкообхватен и помирителен мирен процес\" и за прекратяване на почти всекидневните талибански нападения в Афганистан. Китайският външен министър Ван И също така каза на пресконференция след срещата в Пекин, че Пакистан и Афганистан са се съгласили да подобрят отношенията си възможно най-скоро, предаде ТАСС, цитиран от БТА.  Те са изразили единодушна позиция, че \"няма да позволят на никаква групировка или сила да използва техните територии за действия, които да подкопават сигурността на другата страна\". Двете страни са се договорили да създадат пет работни групи, които да работят за нормализиране на отношенията им. Кабул е предоставил на Исламабад \"важен план за нормализация на двустранните отношения във взаимна изгода\", каза Ван И. Китай е готов също така да окаже активно съдействие за организирането на мирен диалог между афганистанските власти и талибаните, добави Ван И. \"Афганистанското правителство заяви, че в най-близко време ще подготви интересен реалистичен проект за провеждане на мирни преговори с талибаните. Китайската и пакистанската страни одобриха тази инициатива. Ние сме готови да положим всячески усилия за оказване на подкрепа на Кабул в осъществяването на тези консултации и да предоставим за целта всичко необходимо\", посочи китайският първи дипломат.", "date": "2017.12.26", "title": "Пакистан и Афганистан се разбрали \nда подобрят отношенията си"}
{"url": "https://www.24chasa.bg/novini/article/6630709", "text": "Земетресение с магнитуд 2,9 е регистрирано на територията на язовир, \"Доспат\", в близост до Сърница. Това сочи справка на сайта на Национален институт по геофизика, геодезия и география, цитирана от Фокус. Земният трус е регистриран в 01.48 часа и е с дълбочина 11,3 км. Земетресението край Сърница е остатък от гръцко земетресение, което се е случило по същото време. Това каза дежурният сеизмолог oт Националния институт по геофизика, геодезия и география към БАН Илиана Попова, цитирана от \"Фокус\". „Просто автоматичната система е преценила, че там е епицентъра, но такова земетресение няма и затова го махнахме от картата на сайта“, обясни Попова. Очаквайте подробности                                                                                                                                                                                                                                                                                                                ", "date": "2017.12.26", "title": "Земетресение край язовир \"Доспат\", остатък от гръцки трус"}
{"url": "https://www.24chasa.bg/novini/article/6630750", "text": "Военно напрежение в Северно море! Британски фрегата е съпроводила руски боен кораб близо до британски териториални води, предаде  Британската фрегата „Сейнт Олбънс” отплавала на 23 декември да проследи кораба „Адмирал Горшков” заради повишена активност при движението му в Северно море. Властите в Лондон съобщават, че друг кораб е бил повикан да ескортира руски разузнавателен кораб в Северно море и Ла Манша на Бъдни вечер. Хеликоптер пък бил изпратен по-късно да наблюдава други два руски плавателни съда. Британският министър на отбраната подчерта в изявление, че страната му няма да допусне каквато и да било форма на агресия и ще защитава териториалните си води.", "date": "2017.12.26", "title": "Военно напрежение в Северно море между Великобритания и Русия"}
{"url": "https://www.24chasa.bg/novini/article/6630752", "text": "Съединените щати орязаха финансирането на ООН с 285 млн. долара. Бюджетното съкращение идва броени дни след като близо 130 държави гласуваха срещу решението на Вашингтон да признае Йерусалим за столица на Израел, предаде  Американският представител в световната организация Ники Хейли обвини ООН за прекомерните си бюджетни разходи, но не спомена конкретно гласуването от миналата седмица. Тогава самият Доналд Тръмп заплаши да спре финансовата помощ за страните, които гласуват срещу решението му да признае Йерусалим за столица на Израел. Съединените щати са най-големият донор на ООН и още по време на предизборната си кампания Тръмп обяви, че световната организация трябва да се реформира.", "date": "2017.12.26", "title": "САЩ орязаха финансирането на ООН с \n285 млн. долара"}
{"url": "https://www.24chasa.bg/novini/article/6630754", "text": "Полицията в Аржентина задържа човек, опитващ се да влезе на територията на резиденцията на президента Маурисио Макри със самоделно огнестрелно оръжие. Това съобщи в понеделник телевизионният канал \"Тодо Нотисиас\", цитиран от БГНЕС. По данни на медията задържаният се е отправил с автомобила си към един от входовете на резиденцията, разположена в предградията на Буенос Айрес, и е заявил на охраната, че иска да връчи лично подарък на държавния глава. Тъй като човекът се е сторил подозрителен на службата за сигурност, колата му е била претърсена. Именно там полицията е открила самоделното оръжие и патроните за него. Според телевизията мъжът е бил в явно нетрезвено състояние по време на ареста си. По време на инцидента Макри не е бил в резиденцията си. В момента той е на почивка със семейството си в град Виля ла Ангостура в югозападната част на Аржентина.", "date": "2017.12.26", "title": "Осуетиха опит за покушение срещу президента на Аржентина"}
{"url": "https://www.24chasa.bg/novini/article/6630757", "text": "Северна Корея, чиято космическа програма според някои експерти е само параван за балистичната й програма, се готви да изстреля нов спътник, съобщи южнокорейският в. \"Чунан илбо\", цитиран от Франс прес и ТАСС. Миналата седмица Съветът за сигурност на ООН гласува девети пакет санкции, за да принуди Пхенян да се откаже от забранената си ядрена и ракетна програма, както и от изстрелването на спътници. \"По различни канали напоследък научихме, че Северът е завършил нов спътник, наречен \"Кванмьонсон-5\", заяви южнокорейски правителствен източник за вестника. Те планират да изстрелят в орбита сателит, оборудван с камери и телекомуникационна техника\", добави той, цитиран от БТА.  Според южнокорейските разузнавателни служби сателитът може да бъде изстрелян от подвижна установка, а не от обичайния ракетен полигон Сохе (Тончхан-ри). През октомври заместник-посланикът на Пхенян в ООН Ким Ин-рьон каза, че страната му следва четиригодишен план (2016-2020 г.) за разработване на \"спътници, спомагащи за икономическото развитие и подобряване на условията на живот на населението\". Той отбеляза, че Северна Корея е \"навлязла във фаза на практическо разработване на собствени сателити\" с успешното, според Пхенян, извеждане в орбита през февруари 2016 г. на спътника \"Кванмьонсон-4\". Според специалисти \"Кванмьонсон-4\" не е успял да предаде никакви сигнали, което означава, че не работи.", "date": "2017.12.26", "title": "Северна Корея се готви да изстреля \nразузнавателен спътник"}
{"url": "https://www.24chasa.bg/novini/article/6630760", "text": "Бяхме на дежурство на 5 август, когато получихме съобщение за пострадали 5-има души. Тръгнахме без да имаме много информация, разказаха пред   пожарникарите, които извадиха 5-има души, паднали след катастрофа в 70-метрова пропаст в Кресненското дефиле. Когато пристигнахме, видяхме че имат множество травми. Спуснахме носилка към тях - преценихме, че трябва да се действа бързо, пострадалите бяха в безсъзнание. Имаше и риск зан, но не мислехме за това. Първият, които извадихме от пропастта, имаше признаци на изстиване, разказват тримата пожарникари. Акцията продължила 4 часа. Не след дълго пристигнали и приятели на пострадалите и започнали да помагат на пожарникарите. Имаше опасност при слизането да паднат още дървета и камъни. Нямаше време да мислим за друго, освен да спасим хората. Това ни е работата - трябва да обичаш риска, за да я вършиш. Днес и петимата катастрофирали са живи, възстановяват се и благодарят на спасителите си.", "date": "2017.12.26", "title": "Пожарникари: Няма време да мислим за друго освен да спасим хора"}
{"url": "https://www.24chasa.bg/novini/article/6630763", "text": "Западът е активен, иска стабилни балкани, САЩ - също, заяви политологът Андрей Райчев пред  . Причината е Турция. Бойко Борисов стана емисар на всичко това. Той успя да се възползва от ситуацията, не може да му се отрече. Влошената международна обстановка и нашето местоположение ни донесе успешна година - 2017-а.  ГЕРБ вече има опозиция, досега нямаше. Слабите в БСП обвиняват Нинова, но сбъркаха, ще си отидат. Тя провежда с желязна ръка смяната на поколения в партията като явление в БСП. Тръгна като българския Орбан.  Реалният сблъсък ще са местните избори - Нинова трябва да успее с формулата всички срещу ГЕРБ. Не се вижда тенденция за комбинирани избори - парламентарни и местни, през 2019 г.", "date": "2017.12.26", "title": "Андрей Райчев: Слабите в БСП обвиняват Нинова, но сбъркаха, ще си отидат"}
{"url": "https://www.24chasa.bg/novini/article/6630765", "text": "На втория ден от Коледа, 26 декември, в България се отбелязва Денят на бащата. Денят на бащата е празник, на който се чества бащинството и родителските грижи на мъжете, точно както на Деня на майката се чества майчинството. Обикновено на този ден се правят подаръци на бащите и семейството празнува заедно през деня. Празникът прославя бащите и бъдещите бащи, пише  В повечето страни Денят на бащата е светски празник. Той съществува навсякъде по света, но се отбелязва на различни дати. Православната църква го чества на 26 декември. В този ден се чества паметта на Св. Йосиф Обручник, на цар Давид като славен родоначалник на Исуса Христа и на Яков, брат Божий, пръв християнски епископ на град Ерусалим. Според католическата традиция празникът се чества на деня на св. Йосиф 19 март - в Аржентина, Великобритания, Венецуела, Еквадор, Зимбабве, Индия, Ирландия, Канада, Китай, Колумбия, Коста Рика, Куба, Малайзия, Малта, Мексико, Пакистан, Панама, Перу, Филипините, Сингапур, Словакия, САЩ, Турция, Франция, Холандия, Чили, Швейцария, Южна Африка и Япония Денят на бащата се отбелязва през третата неделя от месец юни.", "date": "2017.12.26", "title": "Празнуваме Деня на бащата"}
{"url": "https://www.24chasa.bg/novini/article/6630798", "text": "Самолет на авиокомпания \"Джетблу\" излезе от пистата на летище \"Логън\" в американския град Бостън снощи, съобщи Асошиейтед прес, цитирайки служители на компанията. Никой не е пострадал, предаде БТА. Самолетът идвал от Савана в южния щат Джорджия и се подхлъзнал по заледен участък на пистата при кацане, като се завъртял на 180 градуса. Пожарникари помогнали на пътниците да напуснат самолета и да бъдат извозени с бус до терминала. Часове по-рано авиационните власти затвориха всички писти на летището за известно време поради обилен снеговалеж, а пристигащите самолети бяха пренасочвани към други летища. След почистване те бяха отворени около обед.", "date": "2017.12.26", "title": "Самолет се подхлъзна на пистата при кацане \nна летището в Бостън"}
{"url": "https://www.24chasa.bg/novini/article/6630806", "text": "Известен блогър и правозащитник в Китай бе осъден на 8 г. затвор днес от съд в град Тиенцзин за подривна дейност срещу властта, съобщи неговият адвокат, цитиран от Ройтерс. Това е най-тежката присъда след началото преди над от 2 г. на правителствената кампания срещу активисти на гражданското общество посочва агенцията. Адвокатът му Ян Син каза, че ще обжалва присъдата, предаде БТА.  У Ган - блогър, по-известен с онлайн псевдонима си \"супервулгарен касапин\", редовно известяваше в интернет за фрапантни случаи на злоупотреби с власт от правителството и организираше улични протестни акции. Той бе задържан през 2015 г., след като от своя блог подложи на съмнение официалната версия за нашумял случай в северната провинция Хейлунцзян, при който полицай простреля човек, събиращ подписи под петиция във влак. В официално съобщение, поместено на уебсайта на съда, се казва, че обвиняемият редовно е критикувал и призовавал за отхвърляне на китайската социалистическа система в интернет, сериозно вредял на държавната сигурност и на социалната стабилност, като обиждал хора и разпространявал фалшива информация.", "date": "2017.12.26", "title": "Китайски блогър осъден на 8 години за подривна дейност срещу държавата"}
{"url": "https://www.24chasa.bg/novini/article/6489657", "text": "Към петричката ясновидка се обръщали и родители, чиито деца са изчезнали. Славата ѝ се носела нашир и длъж, защото тя познавала с точност местоположението на липсващите им чеда. Така при гадателката отива и жена, чийто син изчезва в първата си брачна нощ. Историята звучи като Андерсенова приказка със замесени зли сили, магии и една принцеса, изоставена в най-мечтания си ден. Но да започнем отначало. Двама влюбени от Македония години разменяли влюбени погледи през рамо и блянове за общо семейно гнездо. Пораснали и решили да се вземат. Последвала тежка македонска сватба, благословии и сватбени дарове. А когато младите прекрачвали прага на дома, в който трябвало семейството да живее и да отглежда наследници, над главите им профучало прясно яйце. Развълнуваните младоженци и сватбари не обърнали сериозно внимание на тази малка подробност, но малко след като младите трябвало да изпълнят и последната си дълго чакана среща – тази като мъж и жена, момчето с уплаха в гласа казало на невестата си: “Гледаш ми се като мечка!”. Момъкът облича бързо кат дрехи и изчезва безследно. Дълги години покрусената невеста живяла самотна и нещастна в очакване благоверният ѝ да се върне с обяснение и желание да сбъднат мечтата си за семейство, но накрая намерила щастието си в обятията на друг. И продължила живота си по начина, по който трябвало да се случи с първата ѝ любов. А майката на младия левент не намирала покой и не спирала да се тревожи какво ли се е случило със сина ѝ. Накрая намира утеха само в петричката ясновидка. А тя казва: Така майката разбира, че синът ѝ е отишъл да работи в мини. “Ама, докато не минат 20 години, нема да се върне”, предупредила гадателката и обяснила мистерията, която не давала покой дълги години на семейството: “Много го искала една мома, направила му е магия с яйце”. От Ванга тревожната майка разбира, че синът ѝ е бил тайната несподелена любов на девойка, която при мисълта, че момъкът няма да бъде неин, отива при ходжа и прави отчаян опит да раздели възлюбения си и невестата му. А след като ходжата си свършил работата, оставало само да хвърли яйце над главите на младоженците в точния момент - когато влизат в семейния си дом, непосредствено преди първата брачна нощ. Ванга казала на майката на младоженеца, че срокът на черната прокоба е две десетилетия. А след като тези дълги 4 петилетки изтекли, момчето, вече станало мъж, се върнало в родната си къща. Ванга често гледала на хора, жертви на турска магия. И много се дразнела на лошотията на тези, които прибягват до злосторене. Помагала със съвети и дори казвала къде е сложен предметът, носител на магията. Най-често той се закопавал в градина или двор. Или се слагал над входна врата. След много семейни и битови проблеми до портата на Ванга стига и младо семейство от Петрич. А гадателката им казва, че им е направена турска магия и имат сложено нещо над свода на входната врата. Цялата фамилия се заема със задачата да търси и открие това, което им носи нещастие, но безуспешно. Претърсили входните порти пред къщата, над гаража и входната връта към дома, но следа от нещо нетипично нямало. Приемат, че ясновидката нещо е сгрешила и продължават живота си постарому. Докато един ден, месеци по-късно стопанинът на къщата не се сеща, че когато дядо му строи семейната къща, прави и малка портичка откъм двора, коята към момента не се ползва. А щом отива и прокарва ръка по свода над нея, намира предмета, който Ванга посочила. В този и в подобни случаи гадателката казвала как точно да се унищожи. А за да се изчисти лошата енергия в дома, препоръчвала Гадателката откривала и отвлечени хора. Младо семейство от София пък отива в малката къщурка на петричката ясновидка, защото детето им е изчезнало. Ванга им казва, че отрочето им е отвлечено, но като се приберат в столицата, детето им ще се прибере, и дори ги успокоява, че го вижда къде е, добре е, откраднато е заради дела на баща си. Родителите си тръгват с недоверие от Петрич, но известно време по-късно се връщат при гадателката, за да ѝ благодарят за помощта. Те разказват, че не повярвали, че щом детето е отвлечено, ще им го върнат, при това невредимо, но се случило точно това, което гадателката им казала. Ванга виждала и далеч по-дребни и дори незначителни несправедливости. Тя често привиквала хора, жертви на такива. Преди много години по малката калдъръмена уличка, която минава пред дома на пророчицата в Петрич, вървели две моми, прибирайки се от гроздобер. А Ванга поръчала: “Да дойде онова русото момиче с големите плитки”. Красивата девойка била Елисавета. Прекрачвайки плахо дома на ясновидката, Ванга ѝ казва: “Да знаеш, че Мара не ти е приятелка. Взе два гроздака от твойта кошница, за да изглежда, че е работила повече от тебе”. Мара пък била спътницата на Елисавета и нейна първа дружка. А знаете, в миналия век за качествата на една девойка обществото съдело по това колко е работлива и колко е пълна кошницата ѝ след полска работа.", "date": "2017.12.26", "title": "Ванга открила мъж, изчезнал в първата си  брачна нощ заради черна магия"}
{"url": "https://www.24chasa.bg/novini/article/6630793", "text": "33 години от протестите срещу т.нар. възродителен процес се отбелязват днес в кирковското село Могиляне и в Момчилград. Първият възпоменателен митинг започва в 10 часа. Пред чешмата, построена в памет на най-малката жертва 18-месечната Тюркян вече се събират хора, включително и от Турция. Тук са много активисти на ДПС. Очаква се от трибуната да говори председателят на партията Мустафа Карадайъ. За разлика от миналата година в Могиляне няма нито един представител на ДОСТ. От ръководството на партията първоначално обявиха, че ще поставят венци и цветя на Тюркян чешма преди митинга, но в последствие разпространиха съобщение, че ще го направят по-късно през деня. Час преди началото на митинга в Могиляне е бил посланика на Турция Хасан Улусой заедно с главния мюфтия Мустафа Хаджъ, които са се поклонили на гроба на малката Тюркян и са отпътували.", "date": "2017.12.26", "title": "ДПС се събира за митинг на Тюркян чешма, ДОСТ ги няма (Обновена)"}
{"url": "https://www.24chasa.bg/novini/article/6630844", "text": "Движението да се извършва с повишено внимание по АМ \"Тракия\" за областите Сливен и Стара Загора, поради намалена видимост от мъгла до 50 м., съветват от пресцентъра на Агенция \"Пътна инфраструктура\".  Шофьорите да се движат с повишено внимание и съобразена скорост.                                                                                                                                                                                                                                                                                                                       ", "date": "2017.12.26", "title": "Гъста мъгла на АМ \"Тракия\" в областите Сливен и Стара Загора"}
{"url": "https://www.24chasa.bg/novini/article/6630852", "text": "Благотворителната инициатива на държавния глава \"Българската Коледа\" в подкрепа на спасения детски живот продължава. Над 2 милиона лева достигна набраната сума за петнадесетото издание на кампанията след края на благотворителния спектакъл, който се състоя навръх Коледа в Народния театър \"Иван Вазов\" под патронажа на президента Румен Радев. Това съобщават от прессекретариата на държавния глава. Към момента са изпратени над 484 000 дарителски SMS на номер 1117 и гласови обаждания на 0900 1117 от началото на кампанията, която беше обявена от президента Румен Радев в началото на декември. Оттогава досега в дарителската банкова сметка на инициативата са постъпили близо 1 525 000 лв., a над 16 000 лв. са дарени чрез системата ePay.bg. Набирането на дарения в рамките на кампанията е целогодишно, се отбелязва в съобщението. На благотворителния спектакъл \"Българската Коледа\" присъстваха президентът Румен Радев, Цвета Караянчева, председател на Народното събрание, Негово светейшество българският патриарх и Софийски митрополит Неофит, Росен Плевнелиев, президент на Република България /2012-2017/, дипломати, лекари и много деца на \"Българската Коледа\", се припомня в съобщението. В подкрепа на спасения детски живот на сцената на Народния театър излязоха изявени български музиканти, певци, танцьори, актьори, спортисти и журналисти. Тази година концертът бе реализиран от екипа на \"Dream Team Productions\" и излъчен пряко по Българската национална телевизия, Нова телевизия и Българското национално радио. Васил Найденов, Орлин Горанов и Еделина Кънева, група \"БТР\" и група \"Фондацията\", Михаела Филева, Графа, Криско, Миро, Поли Генова, Васил Петров, Орлин Павлов, Мариана Попова, Михаела Маринова, както и възпитаниците на Националното училище за танцово изкуство в София, детската вокална група \"Бон-Бон\", Фолклорният танцов ансамбъл \"Пламъче\", Софийската филхармония и хора към Националния фолклорен ансамбъл \"Филип Кутев\" посветиха своите изпълнения на изпадналите в беда деца и призоваха за подкрепа. Като застъпници на \"Българската Коледа\" на сцената излязоха и журналисти от трите национални телевизии - БНТ, бТВ и Нова ТВ. Сред застъпниците, които призоваха за съпричастност към децата в беда, бяха актрисата Мартина Вачкова, тенисистът Григор Димитров, лекоатлетката Ивет Лалова, сноубордистите Александра Жекова и Радослав Янков, алпинистът Боян Петров, волейболистите Радостин Стойчев и Владимир Николов, лекоатлетката Мирела Демирева, един от най-добрите български състезатели по тенис на маса - Денислав Коджабашев, състезателката по художествена гимнастика Невяна Владинова, актрисата Десислава Бакърджиева, актрисата Яна Маринова и спортният журналист Иво Иванов. Допълнителна информация за \"Българската Коледа\", както и начините, по които може да бъде направено дарение, са посочени на интернет страницата на благотворителната инициатива: www.bgkoleda.bg.", "date": "2017.12.26", "title": "Над 2 милиона лева събра \"Българската Коледа\" от началото на 15-тото си издание"}
{"url": "https://www.24chasa.bg/novini/article/6630878", "text": "Заради очаквания засилен трафик, утре от 14.00 ч. до 20.00 ч. ще бъде спряно движението на камионите над 12 тона по автомагистралите и най-натоваренитe пътища. Това информират от АПИ. Целта е повишаване на безопасността при пътуване и увеличаване на пропускателната способност на инфраструктурата в края на почивните дни за Коледа. Шофьорите трябва да тръгват на път с автомобили, подготвени за зимни условия, да карат внимателно и със съобразена скорост, да не предприемат резки маневри и да спазват въведените ограничения, пътната сигнализация и указанията на \"Пътна полиция\", която следи и предприема необходимите действия за организацията на движението. Забраната не важи за автомобили, превозващи бързоразвалящи се хранителни продукти и товари на температурен режим, живи животни и опасни товари. През Владая от 10.00 ч. до 20.00 ч. ще има две ленти за прибиращите се към София.", "date": "2017.12.26", "title": "Утре от 14.00 ч. до 20.00 ч. ще бъде спряно \nдвижението на камионите над 12 тона"}
{"url": "https://www.24chasa.bg/novini/article/6630882", "text": "184 души са нощували в Кризисния център за настаняване на бездомни в столицата. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че нощта е протекла нормално без инциденти. „Снощи имаше организирана вечеря за Коледа“, добави Пепи Джуренов.", "date": "2017.12.26", "title": "184 души са нощували в Кризисния център за настаняване на бездомни в столицата"}
{"url": "https://www.24chasa.bg/novini/article/6630820", "text": "Верижна катастрофа с четири автомобила затруднява движението на автомагистрала „Хемус” в посока Варна, предаде репортер на  Няма пострадали при инцидента. Една жена е откарана в „Пирогов” за прегледи, но по-късно е освободена. Инцидентът е станал на 14 км около първия виадукт на магистралата. Според очевидци са се образували колони от автомобили и тирове, които стоят блокирани на моста. Всички автомобили се отклоняват по обходен маршрут през Елешница.                                                                                                                                                                                                                                                                                                                       ", "date": "2017.12.26", "title": "Верижна катастрофа затруднява движението на АМ \"Хемус\" (Снимки + Видео)"}
{"url": "https://www.24chasa.bg/novini/article/6630897", "text": "6 души са загинали, а 21 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 16 тежки пътнотранспортни произшествия. Един от пострадалите е с опасност за живота. В София са регистрирани 47 леки катастрофи.                                                                                                                                                                                                                                                                                                                       ", "date": "2017.12.26", "title": "6 души са загинали, а 21 са пострадали при катастрофи през изминалото денонощие"}
{"url": "https://www.24chasa.bg/novini/article/6630903", "text": "Серия от лавини отнеха живота на трима души в швейцарските Алпи. Жертвите в три отделни инцидента са французин и двама швейцарци, предаде    Падналият през последната седмица сняг осигури много добра снежна покривка и на места тя достига над 4 метра. Опасността от лавини е висока. Въпреки че карането на ски извън писти е много популярно, броят на жертвите от лавини в швейцарските Алпи остава относително стабилен през последните години – 20 годишно.", "date": "2017.12.26", "title": "Серия от лавини убиха трима души в швейцарските Алпи"}
{"url": "https://www.24chasa.bg/novini/article/6631162", "text": "Френските прокурори започнаха разследване за заразеното със салмонела бебешко мляко и мащабното изземване на продукта, произведен от млечния гигант \"Лакталис\", предаде АФП. Разследването ще се съсредоточи върху възможните обвинения за причиняване на неволни наранявания и застрашаване на живота на други хора, но също така и за възможни измами и неуспехи при извършването на изземване на продукта, казал източник от средите на прокуратурата на агенцията. Разследването беше съобщено за първи път от френското списание „Поан“. През декември се появиха първите информации, че около 20 деца, които са консумирали мляко на прах „Лакталис“, продавано във Франция и в чужбина. Компанията, един от най-големите производители на млечни продукти в света, нареди на 10 декември първото голямо изтегляне на продукция от пазара - почти 7 000 тона пакети, произведени от фабриката в Краон, северозападна Франция. По това време не се знаеше колко голяма част от потенциално опасното сухо мляко е била консумирана или е била в магазини по целия свят и обяви второ, по-широко изтегляне на продукти на 21 декември.", "date": "2017.12.26", "title": "Френски прокурори разследват заразените бебешки млека"}
{"url": "https://www.24chasa.bg/novini/article/6631360", "text": "Договорът за приятелство и добросъседство между Македония и България е резултат на компромиси, които не могат да задоволят всеки, каза македонският президент Георге Иванов в годишното си обръщение към нацията. \"За да бъде постигната целта, този договор трябва да бъде гледан от аспекта на бъдещето, а не на миналото. Този договор за общата история на двете държави и техните народи се отнася до периода от признаването на република Македония от страна на Република България през 1992 г. Призовавам двете правителства да допринесат за изпълняване целта на договора“, каза Иванов. Президентът допълни, че договорът е създал атмосфера за по-голяма откритост и сътрудничество между църквите в двете държави, ", "date": "2017.12.26", "title": "Георге Иванов: Договорът с България не може да задоволи всички"}
{"url": "https://www.24chasa.bg/novini/article/6631311", "text": "Трийсет и пет годишният турчин Нуреттин Коч реши да тръгне пеша от Истанбул за Йерусалим, за да изрази възмущението си от решението на американския президент Доналд Тръмп да признае Йерусалим за столица на Израел, предаде Анадолската агенция, цитирана от БТА. Въпреки студеното време Коч, който е тръгнал на път на 17 декември, вече е успял да стигне в градчето Болу на 262 км от Истанбул, където са го срещнали репортерите на Анадолската агенция. Мъжът казал, че се надява за 5-6 дни да стигне до Анкара, откъдето ще продължи за Хатай. Според него пътят до Йерусалим ще му отнеме около 2 месеца. \"В Йерусалим от години има насилие. Всеки трябва да направи по нещо за Йерусалим. Аз като мюсюлманин, като човек, се запитах какво бих могъл да направя и реших да тръгна на път\", казва Коч.", "date": "2017.12.26", "title": "Турчин тръгна пеша от Истанбул за Йерусалим в знак на протест срещу Тръмп"}
{"url": "https://www.24chasa.bg/novini/article/6631444", "text": "Саудитските власти са освободили 23 от общо около 200 влиятелни личности, задържани през ноември по обвинения в корупция, след като те са сключили споразумения с държавата, съобщи местният вестник \"Оказ\", цитиран от Ройтерс и БТА. В информацията не са посочени имената на пуснатите на свобода. Това е първото освобождаване на толкова много хора, откакто кралски особи, бизнесмени и държавни служители бяха арестувани при кампания, ръковедена от престолонаследника принц Мохамед. От началото на ноември заподозрените са държани в луксозния риядски хотел \"Риц Карлтън\", а скоро срещу тези, които отричат повдигнатите им обвинения, ще започнат дела. Саудитските власти не гледат на сключените споразумения с освободените като на изнудване, а като на изпълнение на задължения, за да бъдат възстановени парите, които в продължение на няколко десетилетия са били отнемани по незаконен начин от Саудитска Арабия, най-големия производител на петрол в света, отбелязва Ройтерс. В социалните мрежи беше качен видеозапис, на който Сауд Дауиш, бившият изпълнителен директор на компанията \"Сауди телеком\", който бе сред задържаните, казва, че с него са се държали добре, че кралския дворец е осигурявал денонощно добро хранене.", "date": "2017.12.26", "title": "Пуснаха част от задържаните за корупция в Саудитска Арабия"}
{"url": "https://www.24chasa.bg/novini/article/6631453", "text": "Газпром е построил вече 650 километра от газопровода Турски поток, съобщи на съвещание днес ръководителят на руския газов холдинг Алексей Милер, цитиран от ТАСС. Милер уточни, че тази година е била много важна за проекта: започнало е изграждането на двете линии от морския участък на газопровода от руското крайбрежие, а в момента се работи в изключителната икономическа зона на Турция. До този момент са построени над 650 км от газопровода, което в изпълнението на двете линии вече надхвърля 35 процента от общата дължина на морския участък на газопровода, посочи Милер. ", "date": "2017.12.26", "title": "\"Газпром\" е построил вече 650 км от \"Турски поток\""}
{"url": "https://www.24chasa.bg/novini/article/6491701", "text": "През 80-те години на миналия век жена прави отчаян опит да се отърве от кожно заболяване, което се характеризира с появата на големи петна по лицето и цялото тяло. Тя е притеснена, че това се отразява и на женствеността ѝ, затова намира начин да си уреди ред при петричката ясновидка. Страхувала се също, че това може да е смъртоносно заболяване, тъй като много лекари повдигали рамене при консултация по случая ѝ. Ванга обаче ѝ казва: Мъжо ти бизнесмен ки стане, от много държави ке ти носи лекове, ама нема да се излекуваш”. Жената си тръгва от срещата с ясновидката, облекчена от новината, че все пак няма да си отиде млада и притеснена, че ще трябва да свикне да живее с белезите по лицето си. Но някак не ѝ се вярвало, че във времето, в което тогава живеели, мъжът ѝ ще стане бизнесмен. Само десетилетие по-късно обаче, в зората на демократичните промени, съпругът на жената наистина успява да съгради собствен бизнес, да създаде международни контакти и да пътува по различни точки на света. И не пропускал след всяко пътуване в куфара си да носи най-ефикасното и модерно мазило за кожата на любимата си жена. Но без резултат. Нели от пловдивския край пък кашляла непрестанно, а кашлицата била дълбока и задушаваща. Ходила е при различни лекари и се лекувала с всевъзможни методи, но резултат нямало. Малко след като се омъжва, ѝ е трудно забременяването. В студентските години се запознава с момиче от Петрич, което ѝ препоръчва да посети петричката ясновидка, за да разбере как да се излекува и има ли връзка между кашлицата и трудностите със зачеването. А Ванга казва, че трябва първо да се излекува кашлицата, а след това бременността ще се случи лесно. За целта препоръчва да се събере определено количество подбел от високите части на Огражден планина. След това билката да се пие, докато кашлицата изчезне. След дългогодишните проблеми с дишането и пъти на минута, Нели не била сигурна, че това ще помогне, но петричката ѝ дружка тръгва по планината и изпълнява стриктно заръката на Ванга за събирането на подбела. Така след известно време Нели наистина се отървава от тормозещата кашлица. А малко след това идва и най-щастливата вест - че очаква първата си рожба. Сега, 30 години по-късно, Нели още е щастливо омъжена и майка на 2 деца. А кашлицата е останала далеч в миналото. Но и до днес е признателна на Ванга за това, че е оздравяла и има рожби, благодарение на гадателката. Петричката врачка намира лек и за други здравословни проблеми. Две от кръщелничетата ѝ играли по детски с велосипед край горещия извор на Рупите и паднали в топлата вода. Изгорени са целите им крака, чак до кръста. От болка и страх се втурват към къщичката на ясновидката, а едното детенце тича и крещи: “Калиманоо (кръстнице - б.а.), спаси ме!” Гадателката по майчински и хладнокръвно казала веднага изгореното място да се намаже с краве масло и жълтък. Така не останали нито белези, нито имало проблеми по-късно с телцата на невръстните палавници, които вече са големи мъже. Ванга давала и други заръки на хората, които отивали при нея - за късмет и спокоен живот. На мъж от петричкото село Първомай, който вече притежава 7 кошера с пчели, казва: Ясновидката я няма вече 21 години, а много преди да си отиде, заръчва на човека: “На един храст в парцелчето до реката ке дойдат семейство пчели. Да си купиш кошер, да ги земеш и да не ги пускаш, докато си жив”. Да не оставаш парцело до реката и да посадиш ябълка там, в дворо. Мъжът дълги години не знаел как точно да вземе пчелите и дори в някакъв момент забравил заръката на гадателката. Но един ден точно на храст в парцела до реката каца “облаче” от пчели. Точно както Ванга посочила. Първомаецът си купил кошер и разпитал как да си прибере пчелите. А днес разполага със 7 такива и вярва, че те са му пратени от петричкия феномен и му носят късмет. На семейство от петричките села пък ясновидката поръчва да си посадят орех от дясната страна на входната врата. Семейството също не взема много присърце повелята на ясновидката, защото е ангажирано с дострояването на дома си и с битови проблеми. Години по-късно жената започва работа като митничар на граничен пункт, а тираджия, който превозвал орехови фиданки, подарява на митническата служителка едно дръвче. А когато тя взема фиданката, в съзнанието ѝ изникват думите на Ванга. Така днес вдясно от входната врата на дома им расте голям орех. Кардинална промяна в живота си поставя Десислава от Благоевградския край след посещение при петричката врачка. Тя отива при Ванга без особен проблем, по-скоро от любопитство. В ръката си държи бучка захар, която предишната нощ е поставила под възглавницата си. Към този момент се чувства щастлива с живота си в Благоевград - учи там, създала е приятелска среда, има любим човек. Но Ванга ѝ казва: “Бегай на София” Първоначално тази идея хвърля Деси в смут - та тя има подреден живот в по-малкия град, работи и печели добре, няма нужда от нищо повече. Но малко след това решава да послуша ясновидката и да започне живота си на чисто в столицата. Сега, 20 години по-късно, Деси разбира, че това е била най-правилната стъпка. Премествайки се в София, записва магистратура, сякаш за да оправдае рискованата стъпка, която предприема. Междувременно среща любовта на живота си - млад и перспективен лекар. Живее спокоен и хубав живот и вече е майка на две деца. Друг млад човек пък заминава за САЩ в началото на 90-те години и се устройва там. Майка му, с типично родителска загриженост отива при Ванга с един-единствен въпрос - как е синът ѝ и ще се ожени ли за американка. В онова време в малките населени места е било страшно и дори срамно някой да се задоми с чужденец. А майката само повтаряла: “Свършиха ли се българките, та американка иска да вземе?”. Петричката гадателка обаче я успокоява: “Нема да е американка, не се коси”. А няколко години по-късно свекървата се похвалила, че синът ѝ се е задомил зад океана, но жена му е българка - също емигрантка там.", "date": "2017.12.26", "title": "Ванга лекува кашлица и изгаряне с природни средства"}
{"url": "https://www.24chasa.bg/novini/article/6629126", "text": "Не е правилно Библията да се разглежда само от гледна точка на верността на историческите събития, описани в нея, твърдят богослови. Причината е, че тя е преди всичко Божие слово и морален кодекс, които не касаят науката, а са въпрос на личен избор за всеки човек. Затова и самоцелното търсене на археологически доказателства, които да потвърдят или отхвърлят библейското повествование, макар и интересно, в крайна сметка не е правилно и няма да доведе до някакъв категоричен резултат Освен това науката се развива постоянно и процесът по смяна на отделните концепции и хипотези ще продължи и за в бъдеще. В тази връзка може би е любопитно, че в Стария и Новия завет има много твърдения, отнасящи се до познатия свят, които в миналото са отричани, а след това са били потвърдени от научните открития.", "date": "2017.12.26", "title": "\"168 часа\": Загадките на древните писания"}
{"url": "https://www.24chasa.bg/novini/article/6631463", "text": "Холандската полиция арестува четирима души, единият от които е швед, по подозрение за участие в дейности, свързани с тероризъм, съобщиха от прокуратурата. „Полицията на Ротердам задържа четирима мъже, включително един швед, заподозрени в участие в свързани с тероризъм действия“, казаха от прокуратурата,  Единият от задържаните, 29-годишен, пристигнал в неделя с полет от Стокхолм, докато останалите трима – на 2-,23 и 30 години – пристигнали от градовете Влаардинген, Делфт и Гоуда в югозападните райони на страната. Полицията претърси три жилища в трите града и се сдоби с информация, но не откри оръжия или експлозиви. Задържаните остават в ареста в очакване на поява пред съда.", "date": "2017.12.26", "title": "Четирима арестувани в Холандия за терористична дейност"}
