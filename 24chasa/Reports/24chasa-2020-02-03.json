{"url": "https://www.24chasa.bg/novini/article/8145400", "text": "Емблематични туристически забележителности в общините Батак и Велинград ще са с вход свободен съответно на 5 и 6 февруари. И двете общини стават част от инициативата на Министерството на туризма - “Денят за вас”, съобщи ведомството. На 5 февруари с вход свободен ще са туристически забележителности в Батак, ден по-късно - 6 февруари, без такси ще са обекти във Велинград. В сряда врати ще отворят Историческият музей в Батак, Балиновата и Шаровата къща. Експозицията на Историческия музей е разположена на 900 квадратни метра и предлага богат снимков и документален материал, оригинални експонати от древността, Средновековието, епохата на Възраждането, Априлското въстание, новата и най-нова българска история. Балиновата и Шаровата къща са архитектурни и исторически културни ценности от епохата на Възраждането, образец на традиционната баташка архитектура. Уредената в нея експозиция представя традиционната народна култура, бит, поминък, празници, обичаи и обреди на батачани от края на ХIІХ и първата половина на ХХ век. Гостите на града могат да посетят и един от символите на Батак - църквата костница “Света Неделя”. Тя е построена през 1813 г., изградена е изцяло от камък и е вкопана повече от метър в земята. Храмът остава в българската история след Априлското въстание. В четвъртък - 6 февруари, всички туристи и жители на Велинград могат да разгледат Историческия музей, чиято експозиция е съставена от 21 000 археологически находки, предмети от стария бит, икони, старопечатни книги, лични вещи и архиви на известни личности, снимки и документи. До 21 февруари 2020 г. в него гостува изложбата “България, Япония и наследството на цивилизациите”. Отчитайки успеха на “Денят за вас” през периода юни-септември миналата година в морски курорти, за зимния период в инициативата заявиха желание да участват редица общини, сред които Банско, Белово, Белоградчик, Брацигово, Враца, Елена, Копривщица, Кюстендил, Ловеч, Сливен, Троян и Чепеларе. ", "date": "2020.02.03", "title": "Безплатни музеи в Батак и Велинград на 5 и 6 февруари"}
{"url": "https://www.24chasa.bg/novini/article/8141006", "text": "“Не знаем дали Сашо е убил жена си, докато е бил пиян, ама ние трезвен в махалата не сме го виждали.” Това казаха съседи на 65-годишния Сашо Димитров, обвинен в жестокото убийство на 64-годишната си жена Райка в Кюстендил. До трагедията се стигнало след системно домашно насилие и упражняване на физически и психически тормоз, е становището на прокуратурата след разпит на съседи на семейството. Както “24 часа” писа, кървавата драма се разигра на 18 януари през деня в апартамент на втория етаж на блок 184 в кв. “Герена”. Там живеели сами пенсионираният наскоро Сашо, когото в квартала наричат чичо Алфи, и жена му Райка. Двамата имат две дъщери, но те живеели със семействата си отделно. Сашо за пореден път прекалил с алкохола. Между него и жена му възникнал скандал. Съпругата му Райка от години не излизала от семейното жилище, защото страдала от страхова невроза При разправията Сашо започнал да налага жена си с юмруци и ритници. След това грабнал кухненски нож и я намушкал няколко пъти. Когато тя издъхнала, той се опитал бързо да прикрие следите. Измил старателно стените на стаята, опръскани в кръв. Преоблякъл жена си и я подготвил за погребение. Обадил се на дъщерите си, че майка им е починала, а те пък потърсили траурна агенция, за да организират погребението. Служителка на агенцията пристигнала в дома с отпечатани некролози за погребение на 20 януари, както и с всички други траурни атрибути. Имало готово и съобщение за смърт от медицинско лице, а от общината бил издаден и смъртен акт. Тялото на жената било транспортирано до моргата. Там при преместването роднините забелязали под главата ѝ кръв и рана. Веднага се усъмнили, че смъртта е настъпила по естествен начин, и подали сигнал в полицията. Оперативно-следствена група направила обиск и оглед на апартамента. Открили ножа, с който жената е била намушкана. Установили и опитите да се заличат следите от кръв При аутопсията пък били открити и стари синини и травми по тялото на Райка, които са получени при побои. Убитата жена още е в моргата, като се очаква прокуратурата да освободи трупа и да бъде погребана. “He cъм yбил жeнa cи! He знaм кoй e. Искам да си ходя дома. He cъм дoбpe, цeлият тpeпepя”, каза пред съда обвиненият, докато се гледаше мярката му за неотклонение. При разпитите Сашо много често променял показанията си. Окръжният съд го остави за постоянно в ареста. Повдигнатото му обвинение предвижда зaтвop oт 15 дo 20 гoдини, дoживoтeн или дoживoтeн зaтвop бeз пpaвo нa зaмянa. “Не сме виждали дъщерите им да идват често тук, а Райка от години не излиза навън. Чували сме понякога да има разправии между тях, но не знаем дали жената е подавала сигнал за домашно насилие”, коментираха съседи, които признаха, че не общуват много-много със семейството. Комшийка, която живее в съседен апартамент, пък каза, че от година не разговаря със Сашо. Имали конфликт преди време, когато той вдигал силен шум и се наложило да вика полиция. Често се появявал на терасата и крещял по нея и дъщеря ѝ обидни думи, а малкото ѝ внуче се страхувало от него. Искала дори да се премести в друго жилище заради съседа си. За половин година това е четвъртото убийство в кв. “Герена” в Кюстендил. На 3 юли м. г. 49-годишният Иво Иванов преби до смърт 72-годишната си майка Юла Стоянова в къщата им в Кюстендил. За същия ден е било насрочено дело срещу него за домашно насилие - синът злоупотребявал системно с алкохол и я пребивал. Сутринта, отново пиян, започнал да я бие с дървен прът Юла издъхнала, а той заключил къщата и отишъл в близкото кафене. След като жената не се явила в съда, съседи започнали да я търсят. Не я открили по телефона и се обадили на полицията. Пожарникари отворили вратата на къщата и се натъкнали на безжизненото тяло, обляно в кръв. Малко по-късно бе арестуван синът ѝ, когото открили в заведение да продължава да пие. Иво Иванов е издъхнал зад решетките преди дни и предстои досъдебното производство срещу него да бъде прекратено. Разследването за неговата смърт пък е показало, че тя не е насилствена, а е в резултат от заболяване. На 7 септември 75-годишният Симеон Стоянов удуши 45-годишния Васил Стойчов. Повод за тежкото престъпление било съмнение за интимна връзка между жертвата и съпругата на Симеон - 38-годишната Камелия. Двамата мъже се скарали в апартамента на Симеон. Пенсионерът удушил госта си и след това захвърлил трупа в храстите край блок 185 на квартала. В съда обвиненият в убийството обясни, че съжалявал за случилото се, но бил провокиран от жертвата. Отново след два месеца стана другата кървава трагедия в квартала. 45-годишният Георги Стоичков наръга с нож и уби свой познат - 45-годишния Христо Смиленски. Двамата се скарали около полунощ на улицата пред блок 159 и Смиленски стрелял с газов пистолет. Стоичков пък извадил нож и го наръгал. След това сам се обадил на тел. 112, за да съобщи за инцидента. Според адвоката на обвиняемия клиентът му не е извършил умишлено убийство, а е действал при неизбежна самоотбрана. Пред съда Стоичков каза, че съжалява за случилото се и се срамува, но е бил принуден и унизен “Кварталът беше много спокоен, такива неща никога не бяха се случвали. Сега какво стана? От миналото лято досега през два месеца - убийство”, коментираха притеснени жители на кюстендилския квартал “Герена” пред едно от кафенетата.", "date": "2020.02.03", "title": "Мъж преби жена си, намушка я с нож и я преоблече за погребение"}
{"url": "https://www.24chasa.bg/novini/article/8145465", "text": "Със специални методи ще извличат кокаина, импрегниран в кашони с плодове. Вода или органични разтворители ще разтворят наркотика, а след като течността бъде изпарена, дрогата ще остане чиста. По данни на МВР във всеки от близо 7-те хиляди кашони, задържани в петък на борсата в квартал \"Слатина\" , има между 80 и 100 грама наркотик, предаде  Кокаинът е водоразтворим и намокрянето на кашоните, в които е бил импрегниран, е най-лесният начин да бъде извлечен. Цитрусите, транспортирани в тях обаче, са безвредни за хората, уверява токсикологът проф. Никола Александров. „Самите плодове не са мокри, няма вода вътре в тях. Отвънка повърхността им. Освен това, повечето цитрусови плодове, които се продаеат по света, са обработвани с восъци. Затова те са толкова лъскави и красиви на външен вид”, коментира той. Риск за здравето би имало само ако плодовете са инжектирани с кокаинов разтвор. Работниците, товарили кашоните, също не трябва да се тревожат. Дрогата не може да проникне през ненаранена кожа, уверява проф. Александров. „А трябва да проникне през лигавицата. Тоест, да бъде вдишан през носа. И количеството, което е, за да въздейства върху човешкия организъм, по този начин - през лигавицата и перорално прието, трябва да бъде над половин грам”, добави токсикологът. Кокаиновата пратка не е притеснила търговците на дребно. Събка Овчарова разказва, че от 23 години се занимава с този бизнес и познава почти всички доставчици. „Клиентите искат да знаят какво купуват. Стоката, в която са били открити, е консфиксувана. Тя не е попаднала в търговската мрежа”, обясни тя. Дрога, импрегнирана в кашони с цитрусови плодове - нов метод, но стари канали за пренос на наркотици, отчита и експертът Тихомир Безлов. Със специални методи ще извличат кокаина, импрегниран в кашони с плодове. Вода или органични разтворители ще разтворят наркотика, а след като течността бъде изпарена, дрогата ще остане чиста. По данни на МВР във всеки от близо 7-те хиляди кашони, задържани в петък на борсата в квартал \"Слатина\" , има между 80 и 100 грама наркотик. Кокаинът е водоразтворим и намокрянето на кашоните, в които е бил импрегниран, е най-лесният начин да бъде извлечен. Цитрусите, транспортирани в тях обаче, са безвредни за хората, уверява токсикологът проф. Никола Александров. „Самите плодове не са мокри, няма вода вътре в тях. Отвънка повърхността им. Освен това, повечето цитрусови плодове, които се продаеат по света, са обработвани с восъци. Затова те са толкова лъскави и красиви на външен вид”, коментира той. Риск за здравето би имало само ако плодовете са инжектирани с кокаинов разтвор. Работниците, товарили кашоните, също не трябва да се тревожат. Дрогата не може да проникне през ненаранена кожа, уверява проф. Александров. „А трябва да проникне през лигавицата. Тоест, да бъде вдишан през носа. И количеството, което е, за да въздейства върху човешкия организъм, по този начин - през лигавицата и перорално прието, трябва да бъде над половин грам”, добави токсикологът. Кокаиновата пратка не е притеснила търговците на дребно. Събка Овчарова разказва, че от 23 години се занимава с този бизнес и познава почти всички доставчици. „Клиентите искат да знаят какво купуват. Стоката, в която са били открити, е консфиксувана. Тя не е попаднала в търговската мрежа”, обясни тя. Дрога, импрегнирана в кашони с цитрусови плодове - нов метод, но стари канали за пренос на наркотици, отчита и експертът Тихомир Безлов.", "date": "2020.02.03", "title": "Със специални методи ще извличат кокаина, заловен на борсата в \"Слатина\""}
{"url": "https://www.24chasa.bg/novini/article/8145480", "text": "Британската полиция изолира една от най-оживените части в центъра на Лондон, след като на строителен обект беше открита неексплодирала бомба от Втората световна война, предаде Асошиейтед прес, цитирана от БТА.  Полицията съобщи, че бомбата е открита на Дийн стрийт в квартала Сохо - район с множество магазини, ресторанти, барове и офиси. Няколко пресечки от гъстонаселения квартал бяха отцепени, докато специалисти обследваха находката. През войната германските военновъздушни сили са пуснали над британската столица хиляди бомби, отнели живота на десетки хиляди души. Все още се случва по време на строителни дейности да бъдат открити невзривили се през Втората световна война бомби.", "date": "2020.02.03", "title": "Евакуираха лондонския квартал Сохо заради бомба от Втората световна война"}
{"url": "https://www.24chasa.bg/novini/article/8145123", "text": "Крокодилът е единственото животно в целия свят, което не боледува от нищо, въпреки че живее в инфекциозна среда. Той е убиец със съвършен имунитет. Може ли перфектната му имунна система да ни послужи, за да бъде ракът сразен?  Отговорите ще намерите", "date": "2020.02.03", "title": "Убиец със съвършен имунитет: С какво превъзхожда крокодилът? Идва ли краят на видовете? Отговорите в \"Космос\""}
{"url": "https://www.24chasa.bg/novini/article/8145494", "text": "Ключова обвинителка в съдебния процес за сексуално насилие срещу Харви Уайнстийн бе подложена на кръстосан разпит защо е поддържала контакти с бившия холивудски магнат, след като твърди, че е била изнасилена от него, предадоха Ройтерс и Асошийетед прес, цитирани от БТА. Запитана за топлите имейли, които е изпратила на Уайнстийн, 34-годишната Джесика Ман отвърна \"Направих го, за да се защитя.\" Адвокатката на Уайнстийн Дона Ротуно, която е скептично настроена към движението #Аз също, я подложи на яростна критика, след като обвинителката поясни, че до секса с Уайнстийн се стигнало след дълги преговори. \"Не е ли вярно, че всеки път манипулирахте Уайнстийн?\", попита Ротуно. По време на кръстосания разпит Джесика Ман се затрудни да си припомни някои подробности и дори помоли за почивка, заявявайки, че се почувствала малко объркана. Днес тя се върна в съда в Манхатън, след като миналата седмица увери, че Уайнстийн я изнасилил в хотелска стая в Ню Йорк през март 2013 г.", "date": "2020.02.03", "title": "Обвинителка в съдебния процес срещу Харви Уайнстийн бе подложена на кръстосан разпит"}
{"url": "https://www.24chasa.bg/novini/article/8145368", "text": "Коронавирусът - кунгфлу, зарази и петрола. Търсенето на черното злато в Китай намаля с около 3 млн. барела на ден, което е около 20% от общото потребление, съобщи Bloomberg. Цените започнаха да падат, а отговорът на ОПЕК вероятно ще е свиване на добива. Фючърсите на сорта “Брент” се понижиха с 48 цента, или с 0,9% до 56,14 долара за барел, след като загубиха близо 12% през януари, което е най-стръмният месечен спад от ноември 2018 г. насам. Фючърсите на WTI спаднаха с 24 цента до 51,32 долара за барел, след като по-рано в азиатската търговия достигнаха за момент 50,42. Цената на WTI през януари спадна с 15,6%, което е най-големият месечен спад от май миналата година. За месец цените са надолу с почти 12 долара. На 6 януари преминаха границата от 70 долара вследствие на напрежението между САЩ, Иран и Ирак. Американската компания Citigroup прогнозира, че през следващото тримесечие цената на “Брент” ще спадне още до 47 долара, което би било двегодишно дъно. Цените на дизела у нас също вече паднаха, като на някои бензиностанции той е под 2,30 лв. и средната цена е 2,28 лв. Това е намаление с около 5 стотинки за 10 дни. Организацията на страните - производителки на петрол (ОПЕК), са готови да проведат извънредна техническа среща още тази седмица, твърди Wall Street Journal, позовавайки се на представители на организацията. Според тях Саудитска Арабия настоява за драстично, краткосрочно намаляване на производството на петрол, докато се стреми да отговори на въздействието на смъртоносния коронавирус в Китай върху търсенето на суров петрол. Обмисля се вариант да се договори колективно намаляване от 500 хил. барела на ден, докато кризата не приключи, или саудитците да съкратят временно производството си с 1 млн. барела дневно. Спадът в търсенето на петрола е най-внезапният след атаките на 11 септември 2001 г., а и най-големият след финансовата криза от 2008-2009 г. По принцип по това време на годината търсенето е голямо. То се увеличава покрай празнуването на китайската Нова година. След като авиокомпаниите обаче отмениха полетите си до азиатската държава, котировките се понижиха за четвърта поредна седмица. В същото време доставките на петрол към Китай бяха прекъснати и най-големите местни рафинерии намалиха производството си. Централната банка на Китай обеща, че ще вложи повече ликвидност, за да подпомогне икономиката си и да използва различни инструменти на паричната политика, за да помогне да бъде намалено въздействието на вируса върху икономиката. ", "date": "2020.02.03", "title": "Кунгфлу зарази и петрола, свиват добиви, за да не падат цените"}
{"url": "https://www.24chasa.bg/novini/article/8145267", "text": "Кметът на Прага настоява за регулции кои жилища могат да се отдават под наем през услугата за краткосрочен престой Airbnb. Зденек Хържиб обяснява, че целта е “да върне Прага на пражани, защото градът се е превърнал в раздробен хотел и това го разяжда отвътре”. Според плана на либералния кмет апартаменти ще може да се дават под наем единствено ако са основното жилище на собствениците и те временно няма да го обитават. Туристите, търсещи престой през Airbnb, ще могат да преспиват единствено в отделни стаи на обитавани жилища. “По-рано можеше да контролираш туристите с одобряването на определен брой легла в хотелите през разрешителните за строителство. Сега нямаме никакъв инструмент да ограничим местата за настаняване и данните са наистина критични”, казва Хържиб. Доклад на пражкия институт за градско планиране и развитие показва, че обектите в Airbnb са скочили от 5537 през март 2016 г. на над 13 000 през май 2018 г. Заради интереса към чешката столица цените на жилищата скочили толкова, че пражани трудно могат да си позволят покупка. Неотдавна обаче Съдът на ЕС постанови, че Airbnb не е бизнес на агенция за недвижими имоти, а “информационна услуга”, с което смаза надеждите на противниците на платформата. Кметът на Прага опитва да заобиколи това, като убеди министерството на регионалното развитие да подкрепи законови промени и местните власти сами да решават за наемите. ", "date": "2020.02.03", "title": "Кметът на Прага: Градът е раздробен хотел заради Airbnb"}
{"url": "https://www.24chasa.bg/novini/article/8144699", "text": "Германският канцлер Ангела Меркел заяви днес, че ако е необходимо, ще бъде готова да подкрепи промени в Лисабонския договор за Европейския съюз - нормативния крайъгълен камък на блока, предаде Ройтерс. Тя добави, че ЕС от 27 страни членки трябва да стане по-конкурентоспособен, след като Великобритания вече напусна блока. \"Допускам възможни промени в договора, ако това стане необходимо\", каза Меркел на съвместна пресконференция с австрийския си колега Себастиан Курц, който е на посещение в Германия. \"От нас се изисква в светлината на излизането на Великобритания от ЕС да укрепим нашата конкурентоспособност и да действаме по-бързо\", цитира думите й БТА.", "date": "2020.02.03", "title": "Меркел е готова за промени на договора за ЕС след Брекзит"}
{"url": "https://www.24chasa.bg/novini/article/8144771", "text": "Образувано е досъдебно производство за смъртта на петгодишно дете в столична болница. Софийска градска прокуратура на 30 януари 2020 год. е образувала досъдебно производство, във връзка със смъртта на петгодишно дете в столично здравно заведение. Същото се води от следователи от Следствения отдел при СГП за немарливо изпълнение на професионална дейност /лекарска грешка/. Това съобщиха от пресцентъра на Прокуратурата. В хода на разследването е назначена съдебно-медицинска експертиза, която да установи причината за настъпилата смърт. Изискана и приобщена е голям обем от медицинска документация, като се извършват интензивни действия по разследването. Павел е бил с тежко автоимунно заболяване малко след като навършил една година. То засегнало е и белите му дробове. Затова семейството често престоявало в болница.", "date": "2020.02.03", "title": "Разследват дали има лекарска грешка при смъртта на 5-годишния Павел"}
{"url": "https://www.24chasa.bg/novini/article/8144849", "text": "Едно от седемте чудеса на света, Голямата пирамида в Египет озадачава изследователи и археолози от векове. Великолепната структура в африканската пустиня е мястото за последна почивка на няколко владетели на това древно царство, но, както смята експертът по древни цивилизации Матю Сибсън, пирамидата може да е построена по различна причина. Историкът Матю Сибсън, изследовател на древните цивилизации, предполага, че Голямата пирамида в Гиза е била построена като гигантска водна помпа, а не гробница, съобщава The Daily Star, цитиран от . Експертът стига до заключението заради разказ на гръцкия историк Херодот за двете „изгубени пирамиди“ на изкуственото езеро Моерис, за което не се знае поти нищо. Според Сибсън, местните жители по това време казали на Херодот, който посетил за кратко Египет през 490 г. пр.н.е., че има две гигантски структури, покрити с вода. “Херодот заявява, че самото езеро е дълбоко 50 морски сажена, което е приблизително 90 метра. Пирамидите, той пише, са били в центъра на езерото и са били сто фуронги или високи 182 метра като половината от тях са потопени във водата “, предполага експертът. Според Сибсън това подкрепя твърденията му за връзката между пирамидите и водата. „Ако описанието на Херодот е правилно, фактът, че две от най-големите пирамиди в Египет са били построени вътре в най-голямото езеро в Египет, би трябвало да ни каже нещо за тяхната цел“, настоява той. Сибсън твърди, че освен в Голямата пирамида, гробниците в другите подобни конструкции са били достигани чрез спускане. По този начин, ако пирамидите на езерото Моерис „следват тази обща тенденция, те може да са наводнявани в продължение на шест месеца всяка година, което със сигурност е особено.“ Историкът подчертава, че езерото Моерис се счита за резервоар за платото Гиза, което събира вода от Голямата пирамида, което предполага, че това е гигантска помпа. За да се избегне потапянето на периметъра на конструкцията, е била издигната стена , за да позволи областта между пирамидата и стената да се запълва с вода. „Тази вода не може да дойде от Нил, тъй като реката е по-ниска от платото Гиза, но езерото Моерис е по-високо от Гиза и много изследователи смятат, че езерото е водоизточник на Гиза. Но за да стигне до там, на разстояние от 80 километра, със сигурност ще е необходима помпа “, смята историкът.", "date": "2020.02.03", "title": "Голямата пирамида в Гиза била построена като гигантска водна помпа?"}
{"url": "https://www.24chasa.bg/novini/article/8144857", "text": "Българската агенция по безопасност на храните (БАБХ) констатира високо съдържание на немлечна мазнина в проба от сирене, взета при проверка миналата седмица. Пробата е от продукт, обявен като краве сирене и е произведен от български бизнес оператор, съобщиха от пресцентъра на Агенцията. Инспектори на агенцията по храните проверяват предприятието производител. Извършва се пълно проследяване на произведените и разпространените в търговската мрежа количества, които незабавно ще бъдат изтеглени. За констатираното нарушение на производителя ще бъде наложена глоба. Законът за храните предвижда имуществена санкция в размер от 2 000 до 4 000 лв. за първо нарушение, а при повторно - до 6 000 лв. По време на проверката в София бяха взети общо 8 проби от млечни продукти, които бяха изследвани за наличие на немлечни мазнини. Пробовземането беше извършено в присъствието на представители на Комисия за защита на потребителите, двете асоциации на млекопреработвателите в България и асоциация „Активни потребители“.", "date": "2020.02.03", "title": "Откриха високо съдържание на немлечна мазнина в сирене на българска марка"}
{"url": "https://www.24chasa.bg/novini/article/8144893", "text": "Иран ще изстреля до края на седмицата свой спътник, съобщи днес министър от иранското правителство. Изстрелването ще бъде част от нова програма, определяна от САЩ като прикритие за разработка на балистични ракети, предаде Ройтерс. \"Не ни е страх от провал и няма да загубим надежда. С помощта на вашите молитви и вяра в Бога до края на тази седмица спътникът \"Зафар\" ще се насочи към околоземната орбита, на разстояние 530 км от Земята\", написа в Туитър иранският министър на информационните и комуникационните технологии Мохамад Джахруми, предава БТА.", "date": "2020.02.03", "title": "Иран изстрелва спътник, САЩ го счита за част от програма за балистични ракети"}
{"url": "https://www.24chasa.bg/novini/article/8144922", "text": "Турция няма да се поколебае да действа срещу сирийските сили, ако Русия не може да ги контролира, заяви днес директорът за комуникациите в турското президентство Фахреттин Алтун, след като Анкара съобщи, че при сирийски обстрел са били убити петима турски войници в северозападната провинция Идлиб, предаде Ройтерс. Турският президент Реджеп Тайип Ердоган заяви по-рано днес, че Турция ще продължи да отвръща на огъня. Той призова Русия да не застава на пътя на Турция, тъй като действията на страната му не са насочени към руската страна, а единствено и само към сирийския режим. Анкара подкрепя бунтовниците, воюващи срещу сиирйския президент Башар Асад, докато Москва подкрепя сирийските правителствени сили, предава БТА. Атаката на режима на Асад срещу нашите сили е най-новият пример за подлите му действия в Северна Сирия, посочи Алтун в Туитър. Ако Русия не може да контролира режима на Асад да не ни взима на прицел, ние няма да се поколебаем да предприемем действия срещу всяка заплаха, точно както направихме днес в Идлиб, заяви Алтун. Турското министерство на отбраната съобщи, че петима турски войници и един цивилен са загинали при обстрел днес от страна на сирийски правителствени сили в района на сирийската провинция Идлиб. Министерството обяви, че ще бъде потърсена сметка от извършителите на това отвратително престъпление и че Турция ще използва законното си право на защита от подобни атаки. Турският министър на отбраната Хулуси Акар, началникът на генералния щаб на армията ген.Яшар Гюлер, командващият сухопътните сили ген.Юмит Дюндар и командващият военновъздушните сили ген.Хасан Кючюкакюз инспектираха днес военните подразделения по границата със Сирия, съобщи турският телевизионен канал НТВ. На въпрос във връзка с нападението в Идлиб, Акар е посочил, че никой не трябва да се съмнява, че е направено и ще бъде направено необходимото. Турският президент Реджеп Тайип Ердоган съобщи по-рано днес, че турската авиация и артилерия са отговорили с ответен огън срещу 40 цели в Идлиб, при което са \"неутрализирани\" 30-35 сирийци. Колона военна техника на турската армия е пресякла днес границата със Сирия в северната част част на провинция Идлиб, предаде ТАСС, като се позовава на арабската телевизия \"Ал Джазира\". Според телевизията колоната, която се състои от най-малко 20 бойни машини, е пресякла турско-сирийската граница при КПП Кафр-Лусейн в провинция Идлиб. Посочва се, че колоната се движи на юг. Телевизия \"Ал Арабия\" съобщи, че само през вчерашния ден в същия район границата със Сирия са пресекли най-малко 200 единици бойна техника на турската армия, включително бронирани машини и танкове. Колоните военна техника са се придвижвали към провинция Алепо и към южната част на провинция Идлиб. ТАСС припомня, че на 28 януари през същия граничен пункт в Сирия е влязла друга военна колона на турската армия от 30 военни машини, включително 12 бронирани.", "date": "2020.02.03", "title": "Турция: Ще действаме срещу сирийските сили, ако Русия не може да ги контролира"}
{"url": "https://www.24chasa.bg/novini/article/8144903", "text": "Еврокомисията прави първа стъпка за започване на преговори с Лондон Европейската комисия публикува днес препоръка към Съвета за започване на преговори за ново партньорство с Обединеното кралство. Препоръката се основава на съществуващите насоки и заключения на Европейския съвет, както и на Политическата декларация, договорена между ЕС и Обединеното кралство през октомври 2019 година, уточни ЕК, цитирана от БТА. Тя включва всеобхватно предложение за указания за водене на преговори, в което се определят обхватът и условията на бъдещото партньорство, което Европейският съюз предвижда да има с Обединеното кралство. Тези указания обхващат всички области от интерес за преговорите, включително търговското и икономическото сътрудничество, правоприлагането и съдебното сътрудничество по въпроси от наказателното право, външната политика, сигурността и отбраната, участието в програми на Съюза, както и други тематични области на сътрудничество. Специална глава относно управлението очертава цялостна рамка за управление, обхващаща всички области на икономическото сътрудничество и сътрудничеството в сферата на сигурността. Като преговарящ от страна на ЕС Комисията възнамерява да продължи да работи в тясно сътрудничество със Съвета и неговите подготвителни органи, както и с Европейския парламент, какъвто беше случаят и по време на преговорите за Споразумението за оттегляне. Председателят на Европейската комисия Урсула фон дер Лайен заяви следното: \"Време е да запретнем ръкави. Нямаме много време. Ще преговаряме по справедлив и прозрачен начин, но ще защитаваме докрай интересите на ЕС и на нашите граждани\". Мишел Барние, главен преговарящ на Европейската комисия, заяви: \"Ще преговаряме добросъвестно. Комисията ще продължи да работи в тясно сътрудничество с Европейския парламент и със Съвета. Задачата ни ще бъде да защитаваме и отстояваме интересите на нашите граждани и нашия Съюз, като се опитваме да намерим решения, които зачитат направения от Обединеното кралство избор\". Съветът ще трябва да приеме проекта на указания за водене на преговори. Това официално ще упълномощи Комисията да започне преговорите като преговарящ от името на Съюза. На 31 януари 2020 г. Обединеното кралство се оттегли от Европейския съюз и Европейската общност за атомна енергия (Евратом). Договореностите за оттеглянето са определени в Споразумението за оттегляне, което влезе в сила на 1 февруари 2020 г. То предвижда преходен период, през който правото на ЕС ще продължи да се прилага спрямо Обединеното кралство поне до 31 декември 2020 г., освен ако Съвместният комитет, създаден съгласно Споразумението за оттегляне, приеме преди 1 юли 2020 г. единно решение за удължаване на преходния период с до една или две години. В насоките от 23 март 2018 г. Европейският съвет потвърди решимостта на Съюза да поддържа възможно най-тясно партньорство с Обединеното кралство в бъдеще. Според тези насоки такова партньорство следва да обхваща търговското и икономическото сътрудничество, както и други области, и по-специално борбата срещу тероризма и международната престъпност, както и сигурността, отбраната и външната политика. Рамката за това бъдещо партньорство между Европейския съюз и Обединеното кралство е изложена в Политическата декларация. Днешната препоръка на Европейската комисия е първата стъпка в преговорния процес, като Съветът се приканва да упълномощи Комисията официално да започне преговорите за ново партньорство с Обединеното кралство.", "date": "2020.02.03", "title": "Еврокомисията прави първа стъпка за започване на преговори с Лондон"}
{"url": "https://www.24chasa.bg/novini/article/8144924", "text": "Кола на НСО отне предимство и се удари леко в друг автомобил в Пловдив, съобщиха от службата. Инцидентът е станал днес около 16 часа. До него се е стигнало, след като при навлизане в кръстовище мерцедесът на службата е отнел предимството на бееме пред него, а то рязко сменило посоката си на движение, за да не се удари в бус. Тогава в него се забила колата на НСО. От удара няма пострадали, бронята на мерцедеса е паднала. Автомобилът на службата не е бил в специален режим на движение. Водачът е признал вината си, съставен му е акт за отнемане на предимство. Службата започна сама да съобщава за инциденти с техни автомобили, след като преди месец в София кола на НСО удари дете, което бе в тежко състояние. През лятото пък, докато се возеше в автомобил на службата, пострада шефката на парламента Цвета Караянчева. За инцидента бе виновна шофьорката на другата кола.", "date": "2020.02.03", "title": "Кола на НСО отне предимство и се удари леко  в автомобил в Пловдив"}
{"url": "https://www.24chasa.bg/novini/article/8144971", "text": "Acтpoнoми показаха cнимкaтa нa Cлънцeтo c нaй-виcoкa peзoлюция в иcтopиятa. Зacнeтa e c тeлecкoпa \"Dаnіеl К. Іnоuуе\" в Mayи. Дoceгa нe cмe виждaли гигaнтcкaтa звeздa пo-тoзи нaчин и тoвa мoжe дa ни пoмoгнe дa paзpeшим миcтepиитe й. Идeятa нa cнимкaтa e дa дeмoнcтpиpa пoтeнциaлa нa тeлecкoпa. Покaзвa пoвъpxнocттa paздeлeнa нa клетки с paзмepa нa щaтa Teкcac. Bиждaмe плaзмaтa, коятo ce изпapявa oт пoвъpxнocттa, издигa ce в aтмocфepaтa и ce вpъщa oбpaтнo, предаде Cнимкaтa e нaпpaвeнa нa 10 дeкeмвpи. Teлecкoпът вce oщe e в пpoцec нa дoизгpaждaнe, кaтo ce oчaквa мoнтиpaнeтo нa oщe тpи инcтpyмeнтa. Oфициaлнo щe зaпoчнe дa paбoти пpeз юли и щe бъдe нaй-мoщният coлapeн тeлecкoп в cвeтa. Щe мoжe дa нaблюдaвa cтpyктypи нa cлънцeтo c paзмep oт eдвa 30 килoмeтpa. Toвa e c нaд пeт пъти пo-дoбpe oт пpeдшecтвeникa мy – тeлecкoпът Rісhаrd В. Dunn в Hю Meкcикo. Кoгaтo oт aтмocфepaтa нa Cлънцeтo ce изпycнe мaгнeтичнa eнepгия, тoвa вoди дo cлънчeви изpигвaния. Te изпpaщaт yлтpa-eнepгични чacтици пpeз Cлънчeвaтa cиcтeмa във вcички пocoки, включитeлнo към нac. Toвa явлeниe мoжe дa нapyши paбoтaтa нa GРЅ cиcтeмитe и eлeктpичec?итe мpeжи. „Магнитното поле на Слънцето си остава основна пречка за нас. За да разгадаем всички негови основни тайни, трябва не само да огледаме и най-дребните му детайли от разстояние от 150 милиона километра, но и с голяма точност да измерим силата и посоката на магнитното поле както на повърхността, така в атмосферата на звездата“, каза ръководителят на проекта Томас Римел. Слънцето представлява топка кипяща плазма, чиито връхни слоеве постоянно се смесват. Това в съчетание с високата електропроводимост на материята му създават силно магнитно поле. Линиите на това поле често излизат извън пределите на по-плътните слоеве на Слънцето и се взривяват, което води до появата на петна, бури и мощни коронарни изригвания, потенциално способни да унищожат цивилизацията и живота на Земята. Учените все още не могат да обяснят как точно възникват тези катаклизми, както и защо атмосферата на Слънцето е няколко хиляди пъти по-гореща от неговата повърхност.", "date": "2020.02.03", "title": "Вижте най-добрата снимка на Слънцето, правена някога"}
{"url": "https://www.24chasa.bg/novini/article/8144983", "text": "Британският премиер Борис Джонсън грижливо избегна да спомене днес думата \"Брекзит\" в първата си реч след излизането на Обединеното кралство от Европейския съюз, посветена на бъдещите отношения с общността, като посочи, че това вече е стара история, предаде Франс прес. В половинчасовата си реч консервативният лидер не произнесе \"Брекзит\" нито веднъж, с изключение на това, че спомена за \"дума, започваща с Б\", предава БТА. На въпрос на журналист дали думата \"Брекзит\" е забранена, Джонсън отговори в обичайния си образен стил, като каза, че това е нещо вече приключило, нещо като Големия взрив или нормандското нашествие, което е \"зад нас в историята\". През 2016 г. редакторският екип на речника \"Колинс\" избра \"Брекзит\" - съчетание от Britain (\"Великобритания\") и exit (\"напускане\") - за дума на годината, след като тя бързо набра популярност след британския референдум за членството в ЕС през юни същата година. В началото на януари членовете на правителството бяха инструктирани да избягват тази дума, която преобладаваше в политическите и медийните дебати след референдума, каза да АФП източник от кабинета. В днешното си изложение Джонсън каза, че Обединеното кралство няма да прави \"нелоялна конкуренция\" на ЕС, както се опасява Брюксел след Брекзит. В същото време той отхвърли всякакво съобразяване с европейските правила като \"цена за свободна търговия\". Джонсън каза, че не вижда никаква нужда Лондон да се обвързва със споразумение с ЕС. \"Ще възстановим пълния си суверенитет върху нашите граници, върху имиграцията, конкуренцията, правилата за субсидиране, доставките, защитата на личните данни\", подчерта Джонсън. Според Джонсън, сътрудничеството с европейците в областта на отбраната и външната политика не изисква непременно сключване на договор. В речта си пред бизнес лидери и дипломати в Лондон Джонсън каза, че Великобритания иска споразумение за свободна търговия, но не на всяка цена, предаде Асошиейтед прес. В изказването си Джонсън подчерта, че изборът не е между \"със сделка или без сделка\". \"Въпросът е дали сме съгласни на търговски отношения с ЕС, сравними с тези на Канада или по-близко до тези с Австралия\", заяви британският премиер. Търговско споразумение по австралийски модел ще означава голям набор от нови митнически тарифи и други бариери между Великобритания и ЕС, посочва АП. Британският министър-председател избра да произнесе речта си в емблематична зала на Стария кралски военноморски колеж в Гринуич, на брега на Темза - място, тясно свързано с британската военна слава. Той говори в обширна зала, украсена с картини, величаещи британските подвизи. \"Няма нужда споразумение за свободна търговия да означава приемане на правилата на ЕС за политиката на конкуренция, субсидиите, социалната защита, околната среда или нещо подобно\", каза Джонсън. Той изтъкна, че Великобритания ще поддържа най-високите стандарти в тези области, в много отношения по-добри от тези в ЕС, без принудата на договор. Посланието на Джонсън беше отправено и към аудиторията в страната му, и към ЕС. Лидерите на общността обаче едва ли ще се впечатлят от нещо, в което виждат проява на британско упорство и пожелателно мислене, посочва АП.", "date": "2020.02.03", "title": "Британският премиер не спомена Брекзит в речта си за новите отношение с ЕС"}
{"url": "https://www.24chasa.bg/novini/article/8145002", "text": "През първите 24 часа от началото на данъчната кампания в София столичани са извършили над 6982 плащания на местни данъци и такси. Традиционно най-много хора - 3654 души са предпочели да ползват някоя от касите на районните отдели \"Общински приходи\". Други 2998 души са внесли дължимите за т.г. местни данъци и такса смет през финансови посредници или търговски банки. 330 столичани са платили дължимите налози през интернет. Удобството на онлайн плащането е, че се пести много време и човек може да го направи по всяко време на денонощието. За целта собственикът трябва да има ПИН код, издаден от СО или ПИК от НАП. 5% отстъпка от данък сгради и данък МПС ще получат собствениците, които внесат цялата дължима сума до 30 април 2020 г.", "date": "2020.02.03", "title": "6982 души платиха данъците си в първия ден на данъчната кампания"}
{"url": "https://www.24chasa.bg/novini/article/8145017", "text": "Четиридесет и три годишен мъж, който е родом от град Ухан, откъдето започна разпространението на новия коронавирус, разказа, че се покатерил по водосточна тръба до третия етаж на сграда, за да проникне в жилището на двойка на средна възраст, предаде Ройтерс. Лао Мао не е обикновен крадец с взлом - \"мисията\" му е да храни две изгладнели котки, които са като хванати в капан от 10 дни. Той открил животинките под канапе. Собствениците им заминали на тридневна екскурзия, но не могли да се върнат поради наложените ограничения в транспорта след разпространението на новата форма на пневмония. Те научили за Лао Мао от социалните медии и се свързали с него с молба да се притече на помощ на котките им. \"Доброволци от екипа ни, сред които и аз, са спасили над 1000 домашни любимци от 25 януари\", поясни Лао Мао. Междувременно Световната здравна организация (СЗО) оповести, че обявява война на дезинформацията, свързана с новия коронавирус, предаде Франс прес. Генералният директор на СЗО Тедрос Аданом Гебрейесус заяви на среща в Женева, че ръководената от него организация ще води борба със слуховете и дезинформацията. \"За целта осъществихме сътрудничество с Гугъл, за да може търсещите вести за новия коронавирус хора да видят първо информации на СЗО\", каза той. Гебрейесус отбеляза, че социални медии, като Туитър, Фейсбук, Тенсент и Тикток, също са взели мерки за ограничаване на дезинформацията. В ежедневния си бюлетин за новата форма на пневмония СЗО уточни, че информациите невинаги са точни. Екипи на СЗО в целия свят работят 24 часа в денонощието, за да идентифицират най-разпространените слухове за новия коронавирус.", "date": "2020.02.03", "title": "Любители на животните нахлуват в жилища в Ухан, за да ги спасят"}
{"url": "https://www.24chasa.bg/novini/article/8145087", "text": "Трима души са задържани в Русе за отвличане и побой на мъж. Това съобщиха от областната дирекция на МВР в крайдунавския град, цитирани от БТА. При полицейската операция, състояла се през двата почивни дни, е установено, че на 31 януари т.г. трима са отвлекли 35-годишен мъж от Русе, като са го извели от местоработата му, качили са го в лек автомобил и са принудили негов приятел да ги закара към посочено от тях място. Там 35-годишният бил изведен от колата, след което му бил нанесен побой, при който получил фрактури по лицето. Извършителите оставили потърпевшия в безпомощно състояние. По-късно той бил отведен и настанен за лечение в болница. При разследването криминалистите са установили тримата 25-годишни мъже. Двама от тях били арестувани при опит да преминат през ГКПП \"Дунав мост\". Третият е задържан в дома му. От полицията информират, че двама от мъжете вече са осъждани за хулиганство и за открити у тях наркотични вещества, а единият е без криминални прояви. Тримата са привлечени в качеството им на обвиняеми и са задържани за срок от 72 часа с постановление на наблюдаващия прокурор от Русенската окръжна прокуратура.", "date": "2020.02.03", "title": "Арестуваха трима за отвличане и побой\nна русенец"}
{"url": "https://www.24chasa.bg/novini/article/8145085", "text": "Русия ще преустанови от 14 февруари всички чартърни полети до Китай заради епидемията от коронавирус. Това обяви днес руският вицепремиер Татяна Голикова, която оглавява щаба за предотвратяване на разпространението на вируса на територията на Русия, предаде ТАСС, цитирана от БТА.  Тя отбеляза, че засега няма основания за пълно прекратяване на въздушните връзки с Китай, като се запазват редовните полети между Москва и четири дестинации в Китай - Пекин, Шанхай, Гуанчжоу и Хонконг. \"Редовните полети между Москва и четири града в КНР продължават да функционират, но чартърните полети, който връщат наши граждани от КНР в Руската федерация, бихме желали да спрем на 14-о число\", каза Голикова. Вицепремиерът призова всички руски граждани, пребиваващи в Китай, \"да вземат отговорни решения за връщането си в Руската федерация\". Голикова съобщи още, че от днес до сряда е предвидено 113 руснаци да бъдат евакуирани с руски военни самолети от китайската провинция Хубей и град Ухан. Тази евакуация е разпоредена лично от президента Владимир Путин, припомни ТАСС. Най-голямата руска чартърна авиокомпания \"Азур еър\" обяви днес, че е приключила с превозването от Китай на около 2000 руски туристи. Според съобщението руснаците са били върнати от китайския остров Хайнан, където са пристигнали с чартъри на \"Азур еър\".", "date": "2020.02.03", "title": "Русия: От 14 февруари спираме чартърните полети до Китай"}
{"url": "https://www.24chasa.bg/novini/article/8145130", "text": "Човек е заклещен в горящ апартамент в центъра на София,  сигналът за огъня на пресечката на улиците \"Будапеща\" и \"Св Св. Кирил и Методий\" е бил подаден в 18,13 часа. На място веднага пристигнали пожарникари и екип на Спешна помощ, досега обаче те не са успели да влязат в стаята, от която е тръгнал огънят. Тя се намира точно под покрива на сградата, който е изграден от гредоред. Съседи коментираха, че огънят вероятно е тръгнал още по обяд, а източници, близки до разследването, съобщиха за \"24 часа\", че най-вероятно човекът в стаята е починал. В момента на мястото има 2 коли на пожарната, една тяхна линейка, кола на Бърза помощ и 2 автомобила на полицията. Гасителните дейности продължават. На мястото се усеща тежка миризма на пушек, хората закриват устите си с шалове и дрехи, а полицията отклонява преминаващите през успоредни улици.", "date": "2020.02.03", "title": "Пожар в апартамент в центъра на София, човек е заклещен вътре (Снимки)"}
{"url": "https://www.24chasa.bg/novini/article/8145165", "text": "Президентът на Франция Еманюел Макрон днес призова за по-тесни връзки с Полша в сферата на сигурността и отношенията с Русия при пренастройването на ЕС след напускането на Великобритания, предаде Асошиейтед прес, цитирана от БТА.  \"Бих искал това посещение, нашите разговори да бележат истински повратен момент в ролята, която заедно можем да играем за утрешна Европа\", изтъкна Макрон пред журналисти, застанал до полския си домакин Анджей Дуда, след разговорите между двамата, предаде Франс прес. Дуда също говори за \"пробив\" и приветства подписването на програма за полско-френско сътрудничество в рамките на тяхното \"стратегическо партньорство\". Полският президент каза, че след Брекзит ЕС трябва да придобие нова форма и да се създаде нова конфигурация на различните роли в ЕС, смята Дуда, цитиран от АФП. Дуда каза, че \"без съмнение ЕС трябва да придобие нова форма. Излизането на Великобритания от ЕС означава ново начало. Ролите в ЕС ще трябва да бъдат пренаредени, а европейската архитектура ще трябва да бъде наново изградена\", каза полският президент. Според него ЕС трябва да стане ефективен и привлекателен механизъм, така че никой да не иска да напуска блока, предаде ДПА. Макрон каза, че сътрудничеството между Париж и Варшава трябва да помогне за \"посрещане на предизвикателствата в областта на климата и да подкрепи Полша\", изправена пред изпитания, които той не подценява. Става дума за укрепване на европейския проект, тъй като днес, след Брекзит, наистина са се появили нестабилност и съмнения, каза още Макрон. Френският президент изрази надежда Франция и Полша да развият сътрудничеството си в областта на енергетиката и военната промишленост, като спомена проекта за бъдещ европейски танк, за който говори и президента Дуда. Макрон призова също за възраждане на тристранните връзки с Германия, т.нар. Ваймарски триъгълник, и настоя за среща на високо равнище през идните седмици, след няколко години пауза, предаде АФП. Френският гост каза, че трите държави трябва да подновят ролята си за моделиране на бъдещето на ЕС, особено след напускането на Обединеното кралство. В миналото Макрон се е отнасял критично към дясното полско правителство и политиката му да не приема мигранти, за нежеланието да се откаже от въгледобива и за опитите му да постави съдебната власт под контрол. Френският президент каза, че иска визитата му да е \"повратна точка\" в двустранните отношения и да помогне за изчистване на всякакви недоразумения. Той изрази загриженост от промените, които полското правителство прави в съдебната система, и настоя за по-интензивен диалог с Европейската комисия за слагане край на конфликта с Брюксел по този въпрос. Макрон каза, че \"ценностите на свободата и правосъдието\" са \"дълбоко залегнали в Полша, в нейната история\", предаде ДПА. Полският държавен глава изтъкна, че първата визита на френски президент във Варшава от много години има стойността на пробив за Полша. Във френската делегация са министрите на външните работи, на отбраната, на финансите и на околната среда. По-късно днес Макрон ще се срещне с премиера Матеуш Моравецки и външния министър Яцек Чапутович. Утре Макрон ще отиде в Краков, където ще посети замъка Вавел и ще произнесе слово в Ягелонския университет. В програмата му е включена и среща с французи, живеещи в Полша, както и с полски интелектуалци.", "date": "2020.02.03", "title": "Френският президент се обяви за по-тесни връзки с Полша в ЕС след Брекзит"}
{"url": "https://www.24chasa.bg/novini/article/8143693", "text": "Броят на починалите от грип в Румъния достигна 14 души, съобщи днес Националният център за наблюдение и контрол на заразните болести към Националния институт за обществено здраве, предаде агенция Аджерпрес. Последната жертва на грипа е 90-годишна жена от окръг Муреш. Жената е имала придружаващи заболявания, не е била ваксинирана и при нея е потвърдено заразяване с грипен вирус тип А, подтип Н3.", "date": "2020.02.03", "title": "Жертвите на грипа в Румъния станаха 14"}
{"url": "https://www.24chasa.bg/novini/article/8143768", "text": "Обединените арабски емирства нямa дa eкcтрaдирaт Вacил Бoжкoв в Бългaрия, тъй кaтo хaзaртният и футбoлeн бoc e придoбил coбcтвeнocт зa 1 милиoн дирхaмa - мecтнa вaлутa, твърди  . Пo зaкoнитe нa OAE тoй щe пoлучи рeзидeнтcкa визa. Тoвa e билo нaпрaвeнo oщe прeди врeмe, кoгaтo Бoжкoв нe e бил зaмeceн в cкaндaлa c хaзaртa. Инвecтициятa oт 1 милиoн дирхaмa ce рaвнявa нa близo 280 хиляди щaтcки дoлaрa и дaвa възмoжнocт нa зaкрилa oт мecтнитe влacти,  Бългaрия нямa cпoрaзумeниe зa рeaдмиcия с ОАЕ, кoмeнтирaха пред \"24 часа\" зaпoзнaти. A прaктикaтa пoкaзвa, чe фeдeрaлнaтa мoнaрхия чecтo oткaзвa eкcтрaдиция пo рaзлични причини дoри нa мaлкoтo cтрaни, c кoитo имa пoдпиcaни тaкивa cпoрaзумeния. Видният арабист проф. Владимир Чуков прогнозира пред \"Марица\",  че е по-вероятно Божков да бъде ектрадиран, въпреки липсата на споразумение. \"Трябва обаче да се мине по съответната процедура, ще има съдебно дело. Процедурата няма да бъде нито лека, нито кратка. Имаме обаче отлични взаимоотношения с ОАЕ, така че това, което трябва да бъде направено в емирствата, със сигурност ще бъде изпълнено в оптимален срок. ОАЕ държат на правовата държава. Имаме вече посолство там, те имат посолство в София. Като във всяка арабска държава и в ОАЕ правото има елементи на шериата, но е и със силни заемки от европейското, за разлика от Саудитска Арабия. Неслучайно в ОАЕ живее най-голямата българска общност\", разясни проф. Чуков. \"Предаването на Божков може да се случи само на базата на доброволни договорености между съдебните власти на двете страни\", коментира казуса и адвокат Димитър Марковски пред Bulgaria ON AIR. Запитан колко време може да остане задържан в ОАЕ българският бизнесмен, Марковски подчерта, че той не може да бъде държан, докато не бъде подписан договор за екстрадиране, защото това би било драстично нарушаване на човешките права.", "date": "2020.02.03", "title": "Ще бъде ли екстрадиран Васил Божков от ОАЕ?"}
{"url": "https://www.24chasa.bg/novini/article/8143785", "text": "Нищо не се изнася от музея, правят се само описи. Това каза Кирил Христосков, председател на фондацията на Васил Божков - \"Тракия\". Разследващите се намират в офиса й на столичната ул. \"Московска\" 43 вече над 3 часа. Наблюдаващият прокурор по делото срещу Васил Божков - Ангел Кънев, дойде за около час и вече си тръгна, без да каже нищо пред медиите.", "date": "2020.02.03", "title": "Шефът на фондацията на Божков: Нищо не изнасят, само описват"}
{"url": "https://www.24chasa.bg/novini/article/8143793", "text": "Над 250 водещи учени са отправили призив към правителството на Австралия да предприеме спешни климатични действия след лятото, белязано от опустошителни горски пожари, предаде ДПА, цитирана от БТА. В подписано изявление учени от няколко страни, сред които Австралия, Германия и САЩ, с експертни познания в областта на климата, пожарите и времето, призовават за спешни действия за намаляване на емисиите на парникови газове в страната и конструктивно участие в глобални пактове за намаляване на общия им обем до 2050 г. \"По редица начини това писмо е продукт на отчаяние, тъй като учените наблюдаваха развоя на смъртоносния огнен сезон. Представители на научната общност от десетилетия предупреждават висшите длъжностни лица, че климатичните промени ще влошат опасността от пожари в Австралия. Въпреки всичко предупрежденията се игнорират\", пише климатоложката Нерили Ейбрам от Австралийския национален университет. В писмото специалистите изтъкват редица научни свидетелства за връзката между климатичните промени и пожарите. Учените например отбелязват, че сезонът на огнените стихии започва по-рано и е по-продължителен, както и че намаляването на валежите през хладните месеци правят земята по-суха. Бъдещите климатични промени ще доведат до по-опасни времена, когато пожарите ще бъдат по-трудни за контролиране, предупреждават учените, изтъквайки, че топлинните вълни на сушата и в океаните са по-дълги, по-интензивни и по-чести.", "date": "2020.02.03", "title": "Учени зоват Австралия да действа спешно заради горските пожари"}
{"url": "https://www.24chasa.bg/novini/article/8143602", "text": "Особености в костната структура са основната причина кълвачите да не страдат от мозъчни увреждания, въпреки че постоянно удрят с клюн по дънерите на дърветата, съобщи изданието \"Сайънсалърт\", цитирано от БТА. Изследователи от университета на Калифорния в Сан Диего са сравнили черепите на кълвачи и на пилета и са установили, че костите на кълвачите са адаптирани така, че да поемат въздействието на ударите. Костите при другите птици са различни. Костите на черепа на кълвачите имат различен химически състав и плътност. За тях е характерно по-голямо натрупване на минерали, което ги прави по-плътни и здрави, отколкото при другите птици. В същото време черепните кости на кълвачите не са дебели. Освен това течността, която отделя мозъка от черепа, е по-малко в сравнение с другите птици. Това вероятно е знак, че черепът се е адаптирал да понася по-силни удари. Подезичната кост при кълвачите също е напълно различна в сравнение с тази при други птици. Обикновено тази кост е с плътна, компактна обвивка, а вътрешността й е пореста. При кълвачите е обратно - обвивката е гъвкавата, а сърцевината е твърда кост. това осигурява по-голяма гъвкавост и поема повече удари и вибрации.", "date": "2020.02.03", "title": "Костната структура пази кълвачите от мозъчни сътресения"}
{"url": "https://www.24chasa.bg/novini/article/8143326", "text": "- През 2020 г. ще продължаваме да инвестираме в развитието на нашите служители, защото те са основният фактор за впечатляващите резултати, които постигнахме за първите две години работа. Високите стандарти на предоставяните услуги и грижата за гостите са от изключително значение за InterContinental®, а и за нас като единствен представител на бранда в България, затова професионалната квалификация на персонала е едно от основните пера в нашата политика. Продължаваме с обученията за различните отдели в България и в чужбина, регулярните срещи с ръководителите за повишаване ефективността на работа и стимулиране на личното развитие, ежеседмичните срещи с Генералния мениджър за дискусия на текущи въпроси, както и с разнообразните инициативи на Екипа за социални дейности. - България има огромен потенциал за развитие на туризма и хотелиерския бизнес. Не случайно, нови утвърдени международни брандове навлизат в София и страната. България става все по-разпознаваема и предпочитана дестинация сред чуждестранните туристи и тази тенденция ще се засилва през 2020. За това спомага природното и културно разнообразие на страната, нивото на предлаганите услуги от българските хотели, както и многобройните опции за настаняване. Друга тенденция във всички сектори на бизнеса, която създава нови динамики и в хотелиерството през последните години, е дигитализацията. Много от хотелите в България вече работят с мобилни приложения и интерактивна телевизия, позволяващи резервации, поръчка на румсървис, оценка на престоя, и други. Тази тенденция ще се засилва и постепенно ще измести конвенционалните методи за осъщестяване на тези услуги. - Разрастването на пазара на петзвездните хотели в България със сигурност ще има положителен ефект за развитието на бизнеса в страната. Повечето възможности за петзвезден престой в столицата засилва интереса към дестинацията и увеличава потока на чуждестранни туристи. Лоялната конкуренция винаги е стимул за усъвършенстване, затова ние приветстваме откриването на двата нови хотела в София. Засега, InterContinental® Sofia остава единствен представител на международен луксозен бранд в столицата, което ни прави още по-отговорни за ролята ни в развитието на луксозния сегмент.", "date": "2020.02.03", "title": "Хотелиерският бизнес у нас през погледа на InterContinental Sofia"}
{"url": "https://www.24chasa.bg/novini/article/8143873", "text": "Организацията за ислямско сътрудничество (ОИС) заяви днес след извънредна среща в град Джеда, че отхвърля плана на американския президент Доналд Тръмп за разрешаване на израелско-палестинския конфликт, предаде Франс прес, цитирана от БТА. \"Този американско-израелски план (. . .) не отговаря на минималните стремежи и на законните права на палестинския народ\", се изтъква в изявление на ОИС. Организацията включва 57 членове, между които Саудитска Арабия, Иран и Турция, и представлява над 1,5 милиарда мюсюлмани в целия свят. ОИС настоява за \"правото на държавата Палестина на суверенитет върху всички палестински земи, окупирани през 1967 г., включително Източен Ерусалим\" и изтъква \"твърдия си ангажимент в полза на решение с две държави\". Организацията призовава своите членове \"да не сътрудничат по никакъв начин на усилията на американската администрация за прилагане\" на плана. Членове на ОИС са и важни арабски съюзници на САЩ, по-специално страните от Залива като Саудитска Арабия, ОАЕ и Катар, които не атакуваха пряко американския план, за разлика от Иран и Турция. В събота Арабската лига също отхвърли плана на американския президент и го определи като \"несправедлив\" за палестинците.", "date": "2020.02.03", "title": "Организацията за ислямско сътрудничество отхвърли плана на Тръмп"}
{"url": "https://www.24chasa.bg/novini/article/8143919", "text": "Три взломни кражби са регистрирани през уикенда в град Добрич – съобщават от Областната дирекция на МВР. На 31 януари, около 17,30 ч. е получено съобщение за извършена взломна кражба на сумата от 90 лева от апартамент в квартал „Балик”. По същото време е получено съобщение за извършена взломна кражба на сумата от 100 лева от апартамент в блок улица „Дунав”. На 1 февруари, около 13,40 ч., е получено съобщение за извършена взломна кражба от апартамент по улица. „Георги Кирков”. По данни на тъжителя е извършена кражба на сума пари и около 50 грама златни накити. По случаите са образувани досъдебни производства.", "date": "2020.02.03", "title": "Крадат от апартаменти в Добрич"}
{"url": "https://www.24chasa.bg/novini/article/8143942", "text": "Одобрените трябва да отговарят на условията от устава - да има не по-малко от 8 г. партиен стаж, от които поне 4 г. като член на национален орган на БСП, и да са подписали декларация по образец. Кандидатът за лидер трябва да притежава и висока професионална и политическа компетентност, ръководен и организационен опит, партийна и обществена приемливост. Окончателният списък на кандидатите ще бъде обявен на партийния сайт, а от 26 март червените официално влизат в предизборна кампания. Самото гласуване ще е на 26 април, а за балотаж е предвидена датата 3 май. До момента с най-много номицании е самата Корнелия Нинова. Ясни са и имената на около 10 номинирани от местните структури, но до момента категорично участието си в тях е заявил само Красимир Янков. Сред останалите са зам.-шефът на БСП Кирил Добрев, зам.-шефът на червената група Георги Свиленски, шефът на БСП в София Калоян Паргов, Костадин Паскалев, Валери Жаблянов, кмета на Перник Станислав Владимиров, Атанас Мерджанов, Борислав Гуцанов и др. Предложенията за председател се правят от основните партийни организации, като се представят в общинските и районните съвети на БСП до 10 февруари, а след одобрение оттам ще постъпват и в червената ЦИК. Централната комисия по провеждане на пряк вътрешнопартиен избор за председател на БСП заседава редовно всяка седмица от началото на 2020 година, съобщиха от партията. Вече има приета хронограма за провеждането на вота, както и са утвърдени образците на изборните книжа. Начело на червената изборна комисия е Емил Войнов, който е член и на държавната ЦИК.", "date": "2020.02.03", "title": "До 21 март ясни имената на кандидатите за лидер на БСП"}
{"url": "https://www.24chasa.bg/novini/article/8143925", "text": "Терористичната организация \"Ислямска държава\" пое отговорност за   предадоха Ройтерс, Франс прес и БТА \"Вчерашният нападател в района на Стретам, Южен Лондон, е боец на \"Ислямска държава\" и извърши атаката в отговор на призивите да се нападат граждани на държави от коалицията\",(международната антиджихадистка коалиция - б.ред.), съобщи Амак, информационната агенция на \"Ислямска държава\".", "date": "2020.02.03", "title": "\"Ислямска държава\" пое отговорност за нападението с нож в Южен Лондон"}
{"url": "https://www.24chasa.bg/novini/article/8143888", "text": "Президентът Румен Радев публикува във фейсбук профила си 55 снимки, които според него най-добре отразяват третата година от мандата му.                                                                                                                                                                                                                                                                                                                                 ", "date": "2020.02.03", "title": "Румен Радев отчете 3-тата година от мандата си в снимки"}
{"url": "https://www.24chasa.bg/novini/article/8144000", "text": "90 български военнослужещи с 10 бойни бронирани машини на пехотата са включени в тактическото учение \"Сила срещу сила\". То се проведе в рамките на многонационалната ротационна подготовка „Combined Resolve XIII“ в Хоенфелс, Германия, съобщиха от Министерство на отбраната. На българската рота - военнослужещи от Единния център за начална подготовка в гр. Плевен, като част от американски батальон, бяха поставени задачи по отбрана на ротен опорен пункт в планинско-гориста местност. Военнослужещите изпълниха и блокиране, прочистване, овладяване на обект и охрана на командно-наблюдателния пункт на батальона. В изпълнението на задачите участва и 2-ри механизиран взвод, с командир капитан Иво Кирилов. Бойните действия се водеха в планинско-гориста местност, с усложнен от климатичните условия терен, денем и нощем в условията на използване от противника на оръжие за масова поразяване. Командирът на ротата капитан Евгени Петров получаваше задачите си за изпълнение от командира на батальона подполковник Бендер. Ротата изпълни успешно всички поставени задачи.", "date": "2020.02.03", "title": "90 БГ военни разгромяват противник в учение на сложен планински терен (Снимки)"}
{"url": "https://www.24chasa.bg/novini/article/8144061", "text": "Шестима души, обявени за общодържавно издирване като обвиняеми и свидетели по различни дела, са установени по време на специализирана полицейска операция /30 януари - 2 февруари/ в Търговище. Образувани са три бързи производства - за извършена кражба в търговищко село, за управление на МПС с концентрация над 1,2 промила алкохол и след отнето свидетелство за правоуправление, съобщиха на пресконференция в Окръжната прокуратура в Търговище днес, предава БТА. В брифинга участваха окръжният прокурор Диляна Стоянова, говорителят на Окръжната прокуратура Васил Ангелов, районния прокурор Любен Владимиров и директорът на ОД на МВР в Търговище ст.комисар Николай Ненков и административният ръководител на Районната прокуратура в Търговище Любен Владимиров. При масираните действия в рамките на тридневната операция под ръководството на прокуратурата е била разкрита кражба от предприятие в Антоново. Извършени са проверки в питейни и увеселителни заведения в областта, в автокъщи, заложни къщи, игрални зали, автоморги, пунктове за изкупуване на отпадъци, места за продажба на земеделска техника. За констатирани редица нарушения са наложени съответните санкции и са дадени предписания за отстраняване на нередностите, допълни Ненков. \"Предприети са необходимите мерки за максимално ускоряване на разследването случаи, когато има един и същ обвиняем по две и повече досъдебни производства\", обясни ст. комисар Ненков. Съвместната дейност на служители на дирекцията с техни колеги от зоналното жандармерийско поделение във Варна ще продължи за допълнително засилване на полицейското присъствие в малките, отдалечени и обезлюдяващи населени места на областта. \"Постигнахме добри резултати по време на тридневната операция. Тя в никакъв случай няма да остане еднократна проява - напротив, противодействието и ограничаването на битовата престъпност в областта продължава и ще се води ежедневно\", бе категорична прокурор Диляна Стоянова.", "date": "2020.02.03", "title": "Спипаха 6 души при спецакция в Търговище"}
{"url": "https://www.24chasa.bg/novini/article/8144133", "text": "Отделът за борба с дезинформацията към Европейската служба за външна дейност засега не отчита целенасочени злоупотреби, свързани с данните за новия вирус, открит в Китай. Това съобщи говорител на Европейската комисия, предава БТА. Той отбеляза, че в противодействието срещу разпространението на дезинформация на доброволни начала участват и социалните мрежи. По неговите думи може да се наблюдава разпространение на слухове, но между отделни потребители и не по организиран и целенасочен начин. ЕС днес съобщи, че досега е съдействал за връщането на 447 европейци от Китай. Говорителят на комисията отбеляза, че на борда на европейските хуманитарни полети има място за всички, които пожелаят да се върнат в Европа, стига да са здрави и да не проявяват признаци на зараза. По неговите думи това се отнася и за британските граждани, въпреки че те повече не са граждани на ЕС и макар че ЕС покрива 75 на сто от стойността на хуманитарните полети. Говорителят поясни, че връщането в ЕС на болни хора също е възможно, но чрез медицинска евакуация, т.е. със самолет и екип, готови да работят с носители на вируса. Миналата седмица ЕК съобщи, че съдейства за извършването на два хуманитарни полета за връщане на европейски граждани от Китай. Комисията изрази готовност да съдейства за още подобни полети при необходимост.", "date": "2020.02.03", "title": "ЕК: ЕС не отчита целенасочена дезинформация за новия вирус"}
{"url": "https://www.24chasa.bg/novini/article/8144104", "text": "Ако си мислите, че дългата битка за излизане на Великобритания от Европейския съюз е била болезнена, почакайте да видите какво следва. Въпреки че Великобритания официално напусна ЕС в 23 ч. по Гринуич в петък, тежката работа по изграждането на нови икономически отношения между блока и бившата му членка тепърва започва. Предстоят трудни преговори в момент, когато Великобритания тръгва по свой собствен път, опитвайки се да запази връзките си с най-големия си търговски партньор, обхващащи всичко - от митата и стандартите на стоките до способността на британската промишленост да наема чуждестранни работници и достъпа на ЕС до британските риболовните райони. \"Остава да се преговаря по много въпроси: търговията със стоки и услуги, защита на данните, сътрудничество в областта на сигурността, авиацията, пътните такси, риболовът, знаете, че списъкът е безкраен\", каза Джил Рутър, старши научен сътрудник в мозъчния тръст \"Великобритания в променяща се Европа\", който изследва отношенията на Лондон със съставения вече от 27 страни членки блок. \"Това е безпрецедентно\", добави тя. Засега малко неща са се променили. Двете страни договориха преходен период до 31 декември, по време на който се запазва действието на сегашните правила и регулации. Но това дава на британското правителство едва 11 месеца, за да договори всеобхватно търговско споразумение, което може да предначертае перспективите за британския бизнес през идните десетилетия. През 2016 г. на ЕС са се падали 54 процента от британския внос и 43 процента от износа, според националната статистическа служба. Компаниите вече привеждат дейността си в съответствие с промените, за да защитят интересите си. Собствениците на хотели и ресторанти казват, че трябва да запазят притока на работна ръка от континента, за да са сигурни, че стаите ще бъдат чисти и ще има кой да готви. Производителите на автомобили искат да запазят редовните доставки от европейски доставчици, за да избегнат забавянето на производството. Банките и застрахователните компании лобират за запазване на достъпа до доходоносния европейски пазар. Рибарите искат да възстановят контрола си върху риболовните райони, които според тях са били ограбвани от европейските конкуренти през последните четири десетилетия. И сякаш това не е достатъчно за премиера Борис Джонсън и неговите министри, британското правителство се стреми да договори и отделни търговски споразумения с различни държави, след като страната вече е напуснала ЕС. Най-голямата задача за Джонсън извън ЕС са САЩ, най-голямата икономика в света, на която се пада 18 процента от британския износ. Но американците вече поставиха трудно изпълними искания. Държавният секретар Майк Помпейо беше в Лондон миналата седмица и предупреди за опасения за сигурността, свързани с китайския телекомуникационен гигант \"Хуавей\". Той оказа натиск на британските власти да променят решението си за допускане на компанията до участие в модернизацията на безжичните телекомуникационни мрежи в страната. Посланикът на САЩ в Лондон Уди Джонсън лобира сред британски служители да отворят достъпа до пазара на американски стоки като мити с хлор пилета, забранени във Великобритания заради производствени стандарти, с които ЕС не е съгласен. Американските медицински компании настояват и за достъп до британската здравна система. Примиряването на всички тези искания ще бъде трудно, защото всеки опит да се отговори на американските искания чрез понижаването на британските стандарти ще отдалечи Великобритания от европейските правила. ЕС вече даде да се разбере, че цената на достъпа до нейните пазари е следването на регулациите на блока. Търговските преговори, които винаги са сложни, ще станат още по-сложни заради това, че ще се водят едновременно и с ЕС, и със САЩ, каза изследователката Рутър. \"Това е като игра на шах в триизмерен вариант\", каза тя. Дори най-трудният проблем, уреден по време на първия кръг от преговорите между ЕС и британското правителство - заплетеният въпрос за Северна Ирландия, остава проблематичен. В опит да защити мирния процес в Северна Ирландия и най-накрая да получи одобрение за сделката си за напускане на ЕС Джонсън се съгласи провинцията да запази правилата, които важат за общия пазар за стоки на блока след Брекзит. В резултат на това няма да са необходими митнически проверки по границата между Северна Ирландия, която е част от Великобритания, и Република Ирландия. Вместо това ще се извършват някои проверки на стоки, които влизат в Северна Ирландия от останалата част на Великобритания и са предназначени за пазара на ЕС. Това по същество означава, че Джонсън се е съгласил да издигне търговска граница в Ирландско море и това обезпокои много от съюзниците му, защото по този начин Северна Ирландия се третира различно от други части на Великобритания. Юнионистите, които искат провинцията да остане част от Обединеното кралство, се страхуват, че с течение на времето споразумението ще сближи Северна Ирландия с Република Ирландия. Звучи много сложно и всъщност детайлите за това как ще работи тази схема още не са окончателно изяснени. Джонсън обеща също на северноирландските фермери - най-големия икономически сектор в провинцията, че новата търговска сделка с ЕС ще им гарантира запазването на неограничен достъп до останалия британски пазар, на който се падат 50 процента от продажбите им. Айвър Фъргюсън, председател на профсъюза на фермерите на Ълстър, иска спешно ускоряване на преговорите за търговската сделка. Той изтъква, че земеделието е капиталоемък бизнес, а фермерите работят с ниска печалба и теглят големи кредити. Те се нуждаят от време, за да планират дейността си. \"Трудностите тепърва започват с напускането на ЕС\", каза той. Междувременно Брекзит вече променя икономиката. Компаниите пренасочват инвестициите си, създават нови вериги за доставки и трупат запаси от стоки, за да смекчат всякакво негативно въздействие. Работниците от страните от ЕС започват да гласуват с краката си. Кметът на Лондон Садик Хан каза миналата седмица, че по-малко европейски граждани идват да работят в града в последно време, и доста повече напускат, което създава глад за кадри в сектори като строителството, туризма и социалните грижи. Пред неголяма група журналисти той няколко пъти изтъкна опасенията си от развоя на събитията и подчерта, че Лондон е глобален град, в който европейските граждани са добре дошли. \"Наистина е важно това послание - \"Лондон е отворен\", да бъде чуто надалеч и ясно\", каза той и добави: \"Наистина е важно да продължим да бъдем възприемани като плуралистични, широко скроени хора, които споделят ценности, привличащи талантливите граждани на ЕС, за да продължат те да идват в Лондон\". \"Бяхме отворени към представителите на бизнеса и техните идеи повече от едно хилядолетие\", каза той и добави: \"Това няма да се промени\". (БТА)", "date": "2020.02.03", "title": "Идва трудното - търговските преговори между Великобритания и ЕС"}
{"url": "https://www.24chasa.bg/novini/article/8144188", "text": "Френският президент Еманюел Макрон заяви днес пред полския си колега Анджей Дуда и полския премиер Матеуш Моравецки, че Франция не е нито проруски, нито антируски настроена, а просто проевропейски, предаде Ройтерс. При първата си визита в Полша, откакто стана президент, Макрон заяви, че се надява полският народ да може да повярва на Европа, че тя ще го защити, ако бъде нападнат, и добави, че европейските страни трябва да бъдат твърди с Русия. \"В политическия си диалог с Русия ние трябва да изискваме\", каза френският президент на пресконференция във Варшава, предава БТА. Полша иска да участва в проекта за създаването на европейски танк, каза от своя страна Дуда на същата пресконференция. \"Ще разговаряме за нашето участие в проекта за създаване на европейски танк. Бихме искали да участваме в този проект\", заяви полският президент. По време на визитата на Макрон Полша и Франция обсъдиха сътрудничеството си в областта на отбраната и енергетиката.", "date": "2020.02.03", "title": "Макрон: Франция не е нито проруски, нито антируски настроена"}
{"url": "https://www.24chasa.bg/novini/article/8142740", "text": "Турски военнослужещи са попаднали под обстрела на правителствени сили на Сирия в Идлиб, които стреляли по терористи, тъй като турската страна не е предупредила Русия за придвижванията си. Това заяви Центърът по помиряване на враждуващите страни в Сирия към министерството на отбраната на Русия, предаде ТАСС, цитирана от БТА. В нощта между 2 и 3 февруари турски военни без да уведомят руската страна са се придвижили вътре в зоната за деескалация в Идлиб и са попаднали под огъня на сирийски правителствени сили срещу терористи в района на Саракеб, се посочва в разпространеното съобщение. Министерството на националната отбрана на Турция информира по-рано днес, че четирима турски войници са били убити, а девет са били ранени в резултат на обстрел на позициите им в района на провинция Идлиб. Ведомството посочи, че сирийската армия е извършила обстрела въпреки факта, че е била уведомена предварително за позициите на турските сили. Руският Център по помиряване на враждуващите страни в Сирия потвърди информацията, че няколко турски военни са били ранени в резултат на обстрел по позициите им в района на град Саракеб, но за загинали военни не се съобщава. Организира се евакуацията на ранените на територията на Турция, посочи още центърът. Турският президент Реджеп Тайип Ердоган съобщи по-късно, че турската авиация и артилерия са отговорили с ответен огън срещу 40 цели в Идлиб, при което са \"неутрализирани\" 30-35 сирийци. Сирийската агенция САНА потвърди, че турските въоръжени сили са атакували в района на Саракеб подразделение на сирийската армия, преследващо терористи, като според нея няма загинали или ранени сирийски войници. Телевизия Ал Арабия също твърди, че няма пострадали сирийски войници при ударите на Турция по позиции на сирийските правителствени сили. Според данни на Сирийския център за наблюдение на правата на човека са убити шестима сирийски военни, съобщи Асошиейтед прес. Същият център, който е базиран във Великобритания, съобщи, че около 320 турски камиона и военни машини, много повече от обичайното, са влезли в Идлиб в неделя при пункта Кафр-Лусейн и са продължили на юг. Говорителят на управляващата Партия на справедливостта и развитието (ПСР) в Турция Йомер Челик заяви пред телевизия СиЕнЕн-Тюрк днес, че Турция ще разглежда сирийските правителствени сили около наблюдателните пунктове в района като \"цели\". \"Режимът демонстрира, че не е склонен да работи върху политическо уреждане. Нападението е явно нарушаване на договореностите за Идлиб (за зоните за деескалация)\", заяви той.", "date": "2020.02.03", "title": "Русия: Турция не ни е уведомила за придвижванията си в Идлиб"}
{"url": "https://www.24chasa.bg/novini/article/8142837", "text": "Тайландски лекари постигат успех при лечението на тежки случаи с новия коронавирус, като прилагат коктейл от лекарства за грип и СПИН, съобщи Ройтерс, цитирана от БТА. Първоначалните резултати показват значително подобрение на пациентите четиридесет и осем часа след прилагане на лечението. Новият подход при терапията на пациенти с коронавирус е довел до подобряване на състоянието им, съобщават лекари от болница \"Раджавити\" в Банкок. Сред пациентите им е и седемдесетгодишна китайка от гр.Ухан, откъдето започна разпространението на вируса. Тя била диагностицирана преди десет дни. Терапията, която тайландските лекари прилагат, е комбинация от два препарата срещу вируса ХИВ и едно лекарство против грип в големи дози. \"Това не е лечение, но състоянието на пациента се подобри значително. След положителния тест за коронавируса преди десет дни последва прилагането на комбинацията от лекарства, като резултатът от теста за вируса четиридесет и осем часа по-късно беше отрицателен\", каза д-р Крянгска Атипорнваниш, белодробен специалист в болницата. В Тайланд има 19 потвърдени случая на зараза с новия коронавирус. Осем от тях са се подобрили и са изписани, а единадесет остават в болница. Британският производител на лекарства \"ГлаксоСмитКлайн\" обяви междувременно, че заедно с Коалицията за иновации в епидемична готовност ще работят за създаване на ваксина срещу коронавируса 2019-nCoV.", "date": "2020.02.03", "title": "Излекуваха жена от китайския коронавирус с коктейл от лекарства срещу ХИВ"}
{"url": "https://www.24chasa.bg/novini/article/8142845", "text": "Комисията за защита на конкуренцията разреши на \"Нова Броудкастинг груп\" да придобие 100% от дигиталната медийна група \"Нет инфо\". Досега Нова притежаваше 70% от сайтовете на \"Нет инфо\", 27% са за Радосвет Радев и 3 - за Христо Христов.  Сред целите на сделката са, да се  развие  продуктовото портфолио и \"да подобри реакцията им спрямо променящите се потребности на клиентите, като по този начин постигне подобряване конкурентните предимства на придобиваните компании\", се посочва в документа от КЗК.  Регулаторът счита, че нотифицираната сделка не би могла да доведе до установяване или засилване на господстващо положение, както и да застраши в значителна степен конкуренцията на засегнатия пазар в страната, поради което следва да бъде разрешена.", "date": "2020.02.03", "title": "КЗК разреши на Нова тв да придобие \"Нет инфо\""}
{"url": "https://www.24chasa.bg/novini/article/8142917", "text": "Над 60 компании са номинирани за наградата „Инвеститор на годината 2019“ до момента. Кандидатурите са на компании от всички сфери на икономиката, производство, информационни технологии, здравеопазване и др. Конкурсът цели да отличи най-значимите инвестиционни проекти, реализирани през 2019 г. в България. Проектите ще бъдат оценявани от авторитетно жури. За участие в конкурса „Инвеститор на годината” могат да бъдат номинирани всички, реализирали инвестиционни проекти в България през 2019 г. За да имат възможност да се включат всички значими проекти, реализирани през тази година, срокът за номинации се удължава. Всеки посетител на сайта на агенцията може да направи номинации, като проследи следния линк: ", "date": "2020.02.03", "title": "До 6 февруари удължават срока за номинации за „Инвеститор на годината“"}
{"url": "https://www.24chasa.bg/novini/article/8141890", "text": "Процъфтяващата частна икономика на Уънджоу в източната провинция Джъдзян, е изправена пред сериозни предизвикателства, тъй като градът, наричан люлка на частното предприемачество в Китай, трябва да се бори с бързото разрастване на епидемията от коронавируса. В момента в Уънджоу са регистрирани най-много случаи на заразени с вируса извън епицентъра – провинция Хубей, а бизнесът там вече се оплаква от липсата на капитал и изпаряване на експортните поръчки, тъй като фабриките са били принудени да спират работа, за да се ограничи движението на хора и разпространението на болестта, предава  . „Засега нещата са под контрол, но бъдещето е изпълнено пълно с несигурност\", казва Йен Дайджън, собственик на компания за осветителни тела, която планира да възстанови производството в края на февруари. „Ако производството не бъде възобновено през март, това би довело до верижна реакция, която местната икономика не може да си позволи\", добавя той. Друг мениджър на местна фирма за декоративна керамика посочва, че месец февруари е по принцип почивен сезон, тъй като всички, включително работниците, се прибират за Пролетния фестивал, и това е причината, поради която въздействието на вируса върху работата все още не е очевидно. Засега обаче тази компания не е взела решение кога ще възобнови производството си. Според местните предприемачи, че ако вирусът не бъде овладян в рамките на първото тримесечие, щетите за частните индустрии на Уънджоу нагоре и надолу по веригата ще бъдат „катастрофални\". През 2019 г. частният сектор съставлява 99,5 процента от всички предприятия в Уънджоу и генерира около 90 процента от БВП на града. Уънжоу е известен още като един от големите търговски центрове на Китай. В края на февруари повечето чуждестранни клиенти летят до града, за да разгледат стоки и да направят нови поръчки. Но с избухването на епидемията от коронавируса повечето от тези бизнес пътувания бяха отменени. „Някои [клиенти] ми казаха, че ще изчакат до края на март. В противен случай те ще пренасочат веригите за доставки към други дестинации\", казва Йен Дайджън, като отбеляза, че без поръчки от чужбина печалбите на компанията ще намалеят повече от половината.", "date": "2020.02.03", "title": "Частният бизнес в Китай е притеснен за перспективите си заради епидемията"}
{"url": "https://www.24chasa.bg/novini/article/8142915", "text": "Окръжната прокуратура  в Габрово предаде на съд водач на автомобил, шофирал с превишена скорост и предизвикал катастрофа, в която загинала жена. Произествието станало на 9 септември 2018 г. на път II-44 Габрово – Севлиево между разклоните за с. Новаковци и с. Враниловци. С превишена скорост 22-годишният водач Т. Т. предприел изпреварване на лек автомобил, който извършвал маневра „завиване на ляво“. Между двете превозни средства настъпил удар, при който по непредпазливост била причинена смъртта на пътничката, която се возела на предната дясна седалка на автомобила му. Предстои насрочване на делото за разглеждане от съда.", "date": "2020.02.03", "title": "Съдят шофьор, предизвикал катастрофа със загинала жена край Габрово"}
{"url": "https://www.24chasa.bg/novini/article/8142864", "text": "Прокуратурата иска постоянен арест за петима от   Това съобщи окръжният прокурор Красимир Конов при представянето на резултатите от операцията, предаде БТА. Той допълни, че петимата са задържани за срок до 72 часа и днес или утре ще бъде внесено искане за постоянен арест. Шестият задържан е непълнолетен и е поставен под надзор на Детска педагогическа стая. И шестимата задържани са с две и повече неприключени досъдебни производства. Прокурорът каза още, че освен срещу битовата престъпност, операцията е била и за контрол за спазване на правилата за движение по пътищата. Освен това са били проверени заведения и игралбни зали за присъствие в тях на малолетни и непълнолетни лица. Директорът на областната дирекция на МВР във Варна комисар Даниел Пашов съобщи, че при контрола за спазване на правилата за движение са проверени 1824 водача и 708 пътници. констатирани са 1116 нарушения, установени са петима неправоспособни водачи. След акцията са били задържани 34 души, като са установени и две издирвани лица.", "date": "2020.02.03", "title": "34 са задържаните във Варненско, искат постоянен арест за петима от тях"}
{"url": "https://www.24chasa.bg/novini/article/8143039", "text": "Държавният секретар на САЩ Майк Помпейо каза, че споразумение с талибаните в Афганистан е близо, но добави, че преговорите и по-рано са били близо до успех, но са се проваляли, защото талибаните се оказвали неспособни да покажат сериозност, предаде Асошиейтед прес. Говорейки на пресконференция в съседен Узбекистан, където е на посещение, държавният секретар поиска те наистина да демонстрират, че могат и ще намалят насилието, преди да се стигне до подписване на споразумение, което да доведе до мирни преговори за Афганистан и до изтегляне на американските войски от страната. \"Работим върху план за мир и помирение, поставяйки запетаите на точните места и уточнявайки изреченията - каза Помпейо. - Веднъж вече бяхме близо до подписване на споразумение - документ на хартия, до който стигнахме заедно, но талибаните се оказаха неспособни да демонстрират воля или капацитет, или и двете, с което да способстват за намаляване на насилието\", допълва БТА \"Надяваме се, че можем да постигнем това, но все още не сме стигнали дотам и явно ни предстои още работа\", посочи той. Тези изявления на държавния секретар идват само два дни, след като американският емисар в мирните преговори Залмай Халилзад пристигна в Кабул и каза на афганистанския президент Ашраф Гани, че няма \"значим напредък\" в разговорите с талибаните. Халилзад обаче изрази надежда за постигане на разбирателство с талибаните по въпроса за намаляване на враждебните действия, без да постави някакъв срок. Преди това талибаните заявиха, че са предложили на Халилзад 10-дневно прекратяване на огъня, което да се използва като \"прозорец\", по време на който да се подпише мирно споразумение и то да бъде последвано от вътрешно-афганистански преговори.", "date": "2020.02.03", "title": "Помпейо: Талибаните да намалят насилието, за да постигнем споразумение"}
{"url": "https://www.24chasa.bg/novini/article/8143061", "text": "Пикът на разпространението на новия коронавирус в Китай ще настъпи след 10-14 дни, прогнозира ръководителят на специалната комисия на Държавния комитет по въпросите на здравеопазването на КНР Чжун Наншан, цитиран от ТАСС и БТА. \"Предполагаме, че пикът на коронавируса от новия тип ще настъпи до 10-14 дни. Ние, както и преди, трябва да засилваме профилактичните мерки за ограничаване на разпространението му и бдителността ни не трябва да отслабва\" заяви Чжун Наншан. Той изтъкна, че на сегашния етап разпространението на коронавируса се намира все още в стадий на растеж. Според прогнозата на китайските специалисти епидемията ще достигне общонационално ниво, но ще остане локална. На 25 януари ръководителят на специализираната комисия изказа предположението ,че нейният пик ще настъпи след 7-10 дни, припомня агенцията.", "date": "2020.02.03", "title": "Пикът на коронавируса в Китай настъпва до 10-14 дни"}
{"url": "https://www.24chasa.bg/novini/article/8143056", "text": "Трусовете около процедурата по импийчмънт, разпалена президентска кампания и една глобална здравна заплаха, предизвикана от вирус. Това са някои от предизвикателствата пред Доналд Тръмп при подготовката му за ежегодната реч \"За състоянието на съюза\", с която той ще се обърне към американците във вторник вечерта. Но в ерата на Тръмп едно нещо остава удивително стабилно: общественото мнение за президента. Запазва се неодобрението за Тръмп и страната днес е по-поляризирана, отколкото е била при който и да е друг президент в близкото минало. Анкетите показват също, че американците значително недоволство от посоката, в която върви страната, и още повече от политическата обстановка. Но въпреки намаляващата подкрепа, американците до голяма степен дават позитивни оценки на състоянието на икономиката и на начина, по който Тръмп се справя с нея. Ето какво е общественото мнение за президента и за състоянието на Съюза. Тръмп е едва третият президент в историята на САЩ с предявено официално обвинение (импийчмънт) от Камарата на представителите. Контролираният от републиканците Сенат, който провежда съдебния процес, в петък с незначително мнозинство отхвърли исканията на демократите за призоваване на свидетели и така почти гарантира оправдаването на Тръмп. Окончателното гласуване, което ще определи съдбата му, е в сряда, непосредствено след речта му в праймтайма предната вечер. Дебатите около импийчмънта разделиха обществото почти по равно. При допитване през януари на Асошиейтед прес и Центъра за проучване на общественото мнение малко повече (45 процента) бяха онези, които казаха, че Сенатът трябва да подкрепи обвинението срещу Тръмп и да го отстрани от длъжност. 40 на сто бяха на противоположното мнение. Други 14 процента от запитаните отговориха, че не знаят достатъчно, за да изразят мнение. В проучването 42 на сто от американците казаха, че според тях Тръмп е направил нещо незаконно в телефонния си разговор през юли с украинския президент Володимир Зеленски, а 32 процента казаха, че е направил нещо неетично. Крехко мнозинство от (привържениците на) републиканците (54 на сто) изразиха мнение, че Тръмп не е направил нищо нередно в контактите с украинския лидер, което бе известен спад в сравнение с октомври, когато този процент беше 64. Около една трета от отговорилите заявиха, че според тях Тръмп е направил нещо неетично, но не и незаконно и само около 10 на сто казаха, че той е направил нещо незаконно. И все пак президентът се радва на устойчиво положителна оценка на американците за начина, по който се справя с икономиката заради ниската безработица (3,5 процента) и устойчивия ръст на работните места. През януари 56 на сто от американците изразиха одобрение на действията на Тръмп в икономическата сфера според същото проучване. Това е повече от процента на одобрението за начина, по който той води търговските преговори, външната политика или здравеопазването. Според 67 процента от участвали в същата анкета икономиката е в добро състояние - известно \"повишение\" от септември 2019 г., когато този процент бе 61. Само около една четвърт очакват икономическите условия да се влошат тази година. Тази сравнителен оптимизъм за икономиката се споделя дори от много привърженици на Демократическата партия. Около половината от тях дават положителна оценка на състоянието на икономиката, а около 30 на сто одобряват действията на Тръмп в тази сфера. Във вторник вечерта Тръмп ще изложи целите си за останалата част от мандата му, но американците си имат свое виждане за това какви да бъдат приоритетите през тази година. В декемврийското проучване на АП и Центъра за проучване на общественото мнение с отворен отговор американците посочиха икономиката, здравеопазването, имиграцията и околната среда като главни задачи пред правителството през 2020 г. Малцина очакват правителството да постигне напредък по въпросите, смятани от тях за най-важни. В същото проучване само около 20 на сто от американците отговориха, че са доволни от това, което става в страната днес. Около 60 процента изразиха недоволство. Мнозина очакват нещата да се влошат, а не да се подобрят. Републиканците (40 процента) са много по-склонни да изразяват удовлетворение от състоянието на страната, отколкото демократите (11 процента). Сред демократите 76 на сто казаха, че са неудовлетворени, а 66 на сто изразиха очакване нещата още повече да се влошат. Тази обусловена от партийни пристрастия фрапантна разлика в оценките за състоянието на страната е още по-голяма в отношението към президента. Средно 89 на сто от републиканците и само 7 на сто от демократите изразяват одобрение на Тръмп през третата година от президентството му според проучвания на Галъп. Тази огромна разлика от 82 процентни пункта, разделяща двете партии във възгледите им за президента, е по-голяма от всяка друга година и при всяко друго президентство. Тази устойчива поляризация води до необичайна стабилност в рейтинга на одобрението за Тръмп. Макар че одобрението варира нагоре и надолу от анкета до анкета, рейтингът на Тръмп се движи в един интервал от около 10 процентни пункта през трите години на президентството му. Малко вероятно е той да се промени, докато двата \"партийни\" лагера остават упорито на позициите си. Няма много пространство за подобрение сред републиканците, а е малко вероятно той да спечели някаква подкрепа от демократите. При други президенти рейтингът на одобрението е спадал и по-ниско от това на Тръмп, но проучванията на Галъп показват, че усреднените рейтинги на Тръмп са по-ниски от тези на повечето президенти в близкото минало. За последните три месеца средният рейтинг на одобрение за Тръмп е около 43 процента. Това е по-ниско, отколкото за повечето неотдавнашни президенти за същия период при първите им мандати. Изключение прави Барак Обама. За същия период преди преизбирането му средното му одобрение също е било около 43 на сто. Но рейтингът на одобрение за Обама в анкетите на Галъп никога не е падал под 40 на сто и отбеляза леко повишение с приближаване на преизбирането му. Одобрението за Тръмп в анкетите на Галъп никога не е надхвърлило 46 процента, докато Обама приключи първия си мандат със среден рейтинг малко под 50 процента. /БТА/", "date": "2020.02.03", "title": "Анкети: Американците са недоволни от състоянието на съюза"}
{"url": "https://www.24chasa.bg/novini/article/8143113", "text": "Страните от Г-7 планират да обсъдят единен подход към коронавируса. Това заяви германският министър на здравеопазването Йенс Шпан, цитиран от ДПА. Шпан съобщи, че е разговарял с американския си колега и че се прави опит за обща оценка на епидемията. Двамата са се съгласили, че трябва да се организира конферентна телефонна връзка между здравните министри на страните от Групата на седемте, предаде БТА. „Няма смисъл една страна сама да взема мерки, особено в Европа“, каза Шпан и допълни, че е във връзка с други европейски страни от Г-7. В Групата на седемте влизат САЩ, Япония, Канада, Франция, Германия, Италия и Великобритания. Засега ограниченията над пътуванията не са успели да спрат разпространението на вируса, който се появи в Китай и е засегнал над 20 държави.", "date": "2020.02.03", "title": "Страните от Г-7 ще обсъдят единен подход към коронавируса"}
{"url": "https://www.24chasa.bg/novini/article/8143160", "text": "Хонконг обяви, че временно затваря 10 от общо 13-те пропускателни пункта с континентален Китай, за да спре разпространението на новия коронавирус, предаде Ройтерс. Хонконгската лидерка Кари Лам взе това решение, след като медицински работници обявиха стачка заради отворената граница с континентален Китай и поставиха ултиматум на властите за пълното й затваряне, предава БТА. В Италия във военновъздушната база в Практика ди Маре близо до столицата Рим пристигна самолет с близо 60 души, евакуирани от град Ухан, предаде АНСА. Един от италианците, които е трябвало да се качи в самолета, е останал в Ухан, защото е имал висока температура, съобщиха дипломатически източници. Докараните днес италианци ще бъдат поставени под карантина за две седмици. В Италия вече бяха регистрирани два случая на зараза, като става дума за китайски туристи в Рим. Вчера италианският министерски съвет обяви заради коронавируса извънредно положение, което ще продължи шест месеца, съобщава специализираното потребителско издание \"Консуматричи\". Специален полет на авиокомпания Куонтас докара от Ухан в Австралия и 270 австралийски граждани, предаде ДПА. Машината кацна във военновъздушна база на кралските военновъздушни сили близо до Ексмаут. Пътниците, сред които и десетки деца, ще бъдат изследвани за наличие на коронавируса и после с военни самолети ще бъдат отведени в зоните за карантина на остров Кристмас в Индийския океан. Там ще остана 14 дни. В Австралия бяха потвърдени 12 случая на зараза. Чешкият премиер Андрей Бабиш, чиято страна по-рано днес обяви, че от 9 февруари спира временно полетите до Китай, каза, че преди това около 100 чешки граждани ще могат да се върнат от Китай в родината си, предаде Асошиейтед прес. Три китайски авиокомпании летят до Прага от Шанхай, Пекин, Чънду и Сиан. Около 620 000 китайски туристи посетиха Чехия миналата година. Същевременно Международната асоциация на круизните кораби, базирана в Хамбург, каза, че круизните кораби ще забранят качване на борда им на пътници или членове на екипажа, които са пътували в Китай за последните 14 дни, предаде Франс прес.", "date": "2020.02.03", "title": "Извънредно положение в Италия заради коронавируса"}
{"url": "https://www.24chasa.bg/novini/article/8143122", "text": "Колекцията на Васил Божков е най-добрата колекция на антична торевтика в света. В нея има много ритони, много повече, отколкото във всички световни музеи. Много киликси, много фиали. Тя е една колекция, която дава представа за развитието на това изкуство не само по тракийските земи, но и по целия древен свят. Това коментира пред   проф. д-р Иван Маразов. Споредн него изучаването ѝ и нейното място в световния научен оборот е изключително голямо, една от основните грижи на държавата е да запази тази колекция и тя да остане като една от най-забележителните сбирки в българската музейна практика. Проф. д-р Иван Маразов предполага, че музеите не могат да отделят 2,5 млн евро, за да купят един ритон, а г-н Божков си го е позволявал. \"Доколкото аз съм информиран, голяма част са купени на аукциони и няма да забравя, един път, моите приятели са в Ермитажа и той каза: да им кажеш да твоите приятели, че ето сега тази ваза, аз съм я купил на аукцион като наддадох повече от Ермитажа. Така че дейстивтелно България има една много важна колекция за световната наука\", отбеляза специалистът. Според него Божков се е водел от желанието да направи най-добрата колекция. Бизнесменът е спонсорирал и археологически разкопки. Проф. д-р Иван Маразов е препоръчвал на Божков да събира това което е гръцка и тракийска античност, защото при него имало много от римския период.  За 5 години той успял да набави страшно много предмети, някои от които просто нямат аналози в музейните експозиции на света, посочва експертът. Божков създава и собствена лаборатория, където тези предмети се консервират и реставрират. \"Предполагам, че голяма част от тях са в добро експозиционно състояние. Но знаете ли, по-голямата част от тези предмети са сребро. Среброто много бързо корозира, когато стои дълго в земята. То променя структурата си, поради това то е много крехко, лесно се троши. И всяко едно местене на предметите сигурно е съпроводено с някакъв риск. Но доколкото се простират моите познания, всички тези предмети трябва да се държат при точно определени условия. Добре, те ще ги вземат тези предмети и ще ги сложат в хранилищата на НИМ и НХГ. Тогава тези предмети изчезват от полезрението не само на публиката, но и на специалистите\",  посочва проф.д-р Иван Маразов. Той коментира още, че правили всичко възможно, колкото се може по-бързо, тези предмети да влязат в научен оборот. \"Това е изключително важно за науката, защото колкото повече нещата познаваш, толкова по-цялостна картина можеш да съставиш за древността. Върху тези предмети има много изображения, които имат митологична стойност. Да речем, върху един от ритоните има сцена, която ясно показва, това е единствената сцена от края на 5 век, инспирирана от една загубена трагедия на Еврипид. И тъй като знаем датата на постановката, можем много точно да датираме и този предмет. Никой не знаеше, че тази трагедия по същото време може да се появи и в скъпоценен предмет. Според мен е най-добре тези предмети да си останат на мястото, да се запечата сградата и да не се пипат. Да се запазят на същото място, тъй като там има подходящи условия. Те са във витрини, доколкото знам и нищо не ги застрашава, но властта си решава, разбира се\", заключва експертът.", "date": "2020.02.03", "title": "Проф. д-р Иван Маразов: Васил Божков даде за една ваза повече от Ермитажа"}
{"url": "https://www.24chasa.bg/novini/article/8143189", "text": "Иран прекрати обмяната на доказателствени материали по разследването на катастрофата с украинския пътнически самолет, след като аудиозапис от разследването изтече в украинските медии. Това съобщи директорът, отговарящ за разследването в иранската организация за гражданска авиация, цитиран от Ройтерс. Въпросният аудиофайл бил част от предадените на украинските експерти материали в рамките на разследването, извършвано от съвместен екип, предава БТА. \"Техническият разследващ екип странно защо публикува секретния звуков файл за разговорите между пилот на друг самолет, летящ над Техеран по същото време като украинския самолет\", каза Хасан Резайфар, цитиран от полуофициалната агенция Мехр. Тези действия на украинците ни принудиха да прекратим обмяната на следствени материали с тях, добави той. Украинският президент Володимир Зеленски, цитиран от ТАСС, съобщи в телевизионно изявление снощи, че Киев разполага с важен запис на разговор между иранските диспечери и пилот на кацащ по същото време ирански самолет в Техеран. От записа става ясно, че в Иран от самото начало са знаели, че ракети са улучили украинския пътнически самолет.", "date": "2020.02.03", "title": "Иран спира обмяната с Украйна на материали за\nсамолетната катастрофа"}
{"url": "https://www.24chasa.bg/novini/article/8143233", "text": "В 20 области в страната е преустановен учебният процес днес, като не се учи в 2118 училища и в девет детски градини. Това съобщи пресцентърът на Министерството на образованието и науката. Частично са преустановени учебните занятия в 6 области. Не се учи в област Кюстендил в 26 училища, в област Ловеч - в 7, в област Разград - в 55, в област Смолян - в 35, в област Хасково - в 68, и в област Шумен - в 24 училища. Няма занимания и в 9 детски градини в област Разград - в общините Самуил, Кубрат, Лозница и Завет. Учебни занятия има само в областите Монтана и Габрово.", "date": "2020.02.03", "title": "2118 училища в страната са в грипна ваканция днес"}
{"url": "https://www.24chasa.bg/novini/article/8143218", "text": "Вид оси са развили способността да разпознават лицата на посестримите си, съобщи \"СайънсЕкс\". Повечето други насекоми не разпознават лица. Развитието на тази способност е стъпка в еволюцията и показателна за начина, по който осите се научават да взаимодействат. Откритието е на изследователи от университета \"Корнел\", които проучили еволюцията на вид оси, известни като северни хартиени оси. Според тях нарастващата интелигентност на тези насекоми намира отражение и в еволюционното предимство и хвърля светлина върху самото развитие на интелигентността, предава БТА. \"Най-изненадващото заключение е, че процесите, свързани с подбора при този вид оси, не са насочени към адаптиране към климата, намиране на храна или справяне с паразити, а към по-добро взаимодействие помежду им \", каза Майкъл Шийхан, преподавател по невробиология и поведенчески науки и съавтор на изследването. Много гръбначи животни разпознават лица, поне при определени обстоятелства, но сред насекомите лицевото разпознаване не е характерно.", "date": "2020.02.03", "title": "Вид оси разпознават лицата на посестримите си"}
{"url": "https://www.24chasa.bg/novini/article/8142023", "text": "Над 1000 медицински работници започнаха стачка днес в Хонконг, за да накарат местното правителство да затвори границата с континентален Китай заради епидемията от новия коронавирус, появил се първо в китайския град Ухан, предадоха световните агенции. Синдикатът, организирал стачката - Съюз на болничния персонал - предупреди, че ако правителството не реагира до 18 ч. днес местно време, то ще има нов призив още 6000 медицински работници да се включат в стачните действия през остатъка от седмицата. Същевременно американският държавен секретар Майк Помпейо каза, че САЩ планират още полети за прибиране на американци от китайската провинция Хубей, предаде Ройтерс. Той каза, че с тези полети САЩ могат да приберат и граждани на други страни. На отиване те могат да доставят медицински изделия. Малдивите обявиха забрана за влизане в страната на пътници от Китай заради коронавируса, предаде Ройтерс. Миналата година страната бе посетена от над 280 000 туристи от Китай. В Южна Корея ще проверяват за коронавируса всички, които са болни с кашлица и висока температура, предаде ТАСС, като се позова на съобщение на здравното министерство. В страната заради коронавируса за затворени почти 500 училища. Японският премиер Шиндзо Абе каза, че Япония ще положи всички възможни усилия вирусът да не засегне олимпийските игри, започващи на 24 юли, предаде Ройтерс. Русия започва евакуацията на свои граждани от Ухан днес, предаде Ройтерс. Операцията ще се извършва от въздушнокосмическите сили, които са част от въоръжените сили. Смята се, че в Ухан и прилежащата му провинция Хубей има над 600 руски граждани, каза заместник-премиерката Татяна Голикова. От полунощ руските железници пък временно преустановиха влаковете до Китай, а Москва вече ограничи директните полети до азиатската страна. Същевременно в китайски селски райони властите наблюдават с патрулиращи дронове дали хората спазват разпоредбите да не се събират на едно място в разгара на епидемията, предаде Ройтерс.", "date": "2020.02.03", "title": "Медици стачкуват в Хонконг, искат затваряне на границата с Китай (Снимки)"}
{"url": "https://www.24chasa.bg/novini/article/8142144", "text": "Турция отново преминава към действие, за да осигури спокойствие и мир в региона, пише турският в. \"Дирилиш постасъ\". Изданието припомня предупреждението на турския президент Реджеп Тайип Ердоган, че Турция може да прибегне към използване на военна сила в сирийската провинция Идлиб, ако ситуацията там не се нормализира. Междувременно по разпореждане на Ердоган започна прехвърлянето на въоръжение към райони в близост до Идлиб. Право към турската граница пък са се насочили сирийци, бягащи от провинцията, където заради нападенията на режима на Асад и Русия хората изживяват огромна човешка драма, посочва турският вестник. Според \"Дирилиш постасъ\" вече тече обратното броене за военна операция на Турция в Идлиб, а на границата пръстите стоят в готовност върху спусъка. Към военните поделения на границата със Сирия са изпратени подкрепления от бронетранспортьори и танкове. \"Лично Русия сложи прът в колелата на усилията на Турция за мир\", пише още изданието. Вестникът посочва, че споразуменията от Сочи и Астана за прекратяване на огъня в Сирия са практически невалидни, като по този начин турските въоръжени сили са се сдобили отново с право да извършат операции с цел борба срещу тероризма в Сирия. \"Извършват се подготовки в скоро време трансграничните операции да започнат от там, където бяха оставени наполовина. \"След като усилията на Ердоган за постигане не на военно, а на политическо решение, бяха провалени именно от онези, които седяха на масата за преговори, през следващите дни в Сирия, която не можа да намери дипломатически изход, отново ще се търси \"решение\" в сянката на оръжията\", коментира \"Дирилиш постасъ\". \"Путин прекатури масата\", пише в заглавие в. \"Карар\", според който Русия прави стъпки, разпалващи огъня в Сирия из целия регион. След Идлиб в мишена на руските самолети се превърна и районът на турската операция \"Ефратски щит\", отбелязва вестникът. Продължава настъплението в Идлиб на силите на сирийския режим, подкрепяни по въздух от Русия. Бягайки от бомбардировките, бежанци бяха принудени да се приютят при турската граница. Русия удари Ал Баб, който се намира под контрола на турската армия и Свободната сирийска армия, и бомбардира щаб на турските сили, изпратени в подкрепа на наблюдателните пунктове в Идлиб, обобщава обстановката \"Карар\". \"Русия не спазва споразумението и примирието. Заради атаките на силите на Асад и Русия жителите на Идлиб се борят за живота си, като бягат към турската граница, изоставяйки всичко\", пише и в. \"Тюркгюн\" в публикация, озаглавена \"Вик за помощ от Идлиб\". Според изданието стотици хиляди жители на провинцията са се стекли към турската граница, търсейки убежище. \"За да бъде сложен край на хуманитарната криза в района контактите с Русия бяха засилени, но на масата стои и вариантът за прибягване към военна сила\", пише изданието. \"За Турция всяко едно развитие в Сирия е най-малкото толкова критично важно, колкото и в собствените й граници. Турция не може да понесе нова бежанска вълна. Няма да бъдем просто наблюдатели на достигането на нови заплахи до нашите граници. Няма да се поколебаем да направим нужното, включително прибягване към военна сила\", цитира \"Тюркгюн\" думите на президента Ердоган.", "date": "2020.02.03", "title": "Турция с \"пръст върху спусъка\" за военна операция в Идлиб"}
{"url": "https://www.24chasa.bg/novini/article/8142158", "text": "Над 1000 медицински работници започнаха стачка днес в Хонконг, за да накарат местното правителство да затвори границата с континентален Китай заради епидемията от новия коронавирус, появил се първо в китайския град Ухан, предадоха световните агенции, цитирани от БТА.  Синдикатът, организирал стачката - Съюз на болничния персонал - предупреди, че ако правителството не реагира до 18 ч. днес местно време, то ще има нов призив още 6000 медицински работници да се включат в стачните действия през остатъка от седмицата. Същевременно американският държавен секретар Майк Помпейо каза, че САЩ планират още полети за прибиране на американци от китайската провинция Хубей, предаде Ройтерс. Той каза, че с тези полети САЩ могат да приберат и граждани на други страни. На отиване те могат да доставят медицински изделия. Малдивите обявиха забрана за влизане в страната на пътници от Китай заради коронавируса, предаде Ройтерс. Миналата година страната бе посетена от над 280 000 туристи от Китай. В Южна Корея ще проверяват за коронавируса всички, които са болни с кашлица и висока температура, предаде ТАСС, като се позова на съобщение на здравното министерство. В страната заради коронавируса за затворени почти 500 училища. Японският премиер Шиндзо Абе каза, че Япония ще положи всички възможни усилия вирусът да не засегне олимпийските игри, започващи на 24 юли, предаде Ройтерс. Русия започва евакуацията на свои граждани от Ухан днес, предаде Ройтерс. Операцията ще се извършва от въздушнокосмическите сили, които са част от въоръжените сили. Смята се, че в Ухан и прилежащата му провинция Хубей има над 600 руски граждани, каза заместник-премиерката Татяна Голикова. От полунощ руските железници пък временно преустановиха влаковете до Китай, а Москва вече ограничи директните полети до азиатската страна. Същевременно в китайски селски райони властите наблюдават с патрулиращи дронове дали хората спазват разпоредбите да не се събират на едно място в разгара на епидемията, предаде Ройтерс.", "date": "2020.02.03", "title": "1000 медици стачкуват в Хонконг, искат затваряне на границата с Китай"}
{"url": "https://www.24chasa.bg/novini/article/8142159", "text": "Неизвестни подпалиха дървен павилион в Несебър, няма пострадали хора,  съобщиха от Областната дирекция на МВР Бургас. Търговският обект на ул.\"Емона\" в Стария град е атакуван на 2 февруари. В районното полицейско управление е получен сигнал, че е на направен опит за палеж на дървената постройка. При извършения оглед е установен обгорен участък в основата на входните порти. Открити са  остатъци от изгоряла текстилна материя. По случая е образувано досъдебно производство. Пожар вилня и в сунгурларското село Лозарево, където се подпалила къща на ул. \"Хаджи Димитър\" 15, обитавана от 72- годишна жена и синът й на 48 г. Огънят е потушен от два екипа на пожарната в Карнобат. Пламъците са унищожили  стопанските постройки към едноетажната къща, засегната е и част от покривната конструкция. Установено е, че огъня тръгнал от пристройките, където се съхранявали дърва за огрев, въглища и дизелово гориво. ", "date": "2020.02.03", "title": "Подпалиха павилион в Стария Несебър"}
{"url": "https://www.24chasa.bg/novini/article/8142175", "text": "Изтребители Ф-16 на военновъздушните сили на Турция и артилерийски части са нанесли удари по 40 цели в сирийската провинция Идлиб в отговор на обстрел от страна на сирийски правителствени сили, при който бяха убити четирима турски военни. Това съобщи днес президентът на Турция Реджеп Тайип Ердоган на пресконференция преди посещение в Украйна, предаде ТАСС. \"Турски Ф-16 и гаубици продължават да нанасят удари по цели на режима (на президента Башар Асад). Наши мишени са приблизително 40 позиции. В резултат на огъня са неутрализирани 30-35 сирийци\", посочи турският лидер, цитиран от БТА. Ердоган не уточни дали \"неутрализираните сирийци\" са представители на сирийската армия. Турското министерство на отбраната съобщи по-рано, че четирима турски войници са загинали, а девет са били ранени, единият тежко, при обстрел днес на сирийски правителствени сили в северозападния сирийски район Идлиб. Министерството посочи, че турските сили са отвърнали с ответен огън и са поразили цели в района Идлиб. То уточни, че сирийските сили са извършили ударите, въпреки че са били предварително уведомени за позициите на турските военни. \"Отговорихме реципрочно на тези нападения и ще продължим да го правим, било то с артилерия или миномети. Решени сме да продължим своите операции за сигурността на нашата страна, народ и на нашите братя в Идлиб\", каза Ердоган, цитиран от Ройтерс. \"Онези, които поставят под въпрос нашата решимост, скоро ще разберат, че са допуснали грешка\", заяви още той.", "date": "2020.02.03", "title": "Турция удари 40 цели в сирийската провинция Идлиб"}
{"url": "https://www.24chasa.bg/novini/article/8142222", "text": "Турски и руски военни специалисти поддържат контакт след обстрела по турски военнослужещи в сирийската провинция Идлиб, съобщи турският президент Реджеп Тайип Ердоган, цитиран от ТАСС и БТА. \"Наши генерали се намират в постоянен контакт и водят разговори. На базата на тези разговори ние продължаваме своите операции\", каза Ердоган. Той призова Русия да не застава на пътя на Турция, тъй като действията на страната му не са насочени към руската страна, а единствено и само към сирийския режим. Ердоган изрази готовността си да обсъди най-новия инцидент в Идлиб с руския президент Владимир Путин. \"Ако е необходимо, ще се обадя на моя събеседник и ще откроя сериозността на тази тема\", добави турският лидер. Според министерството на националната отбрана на Турция днес са убити четирима турски войници, а девет са ранени в резултат на обстрел на позициите им в района на селището Саракиб в Идлиб. Ведомството посочи, че сирийската армия е извършила обстрела въпреки факта, че е била уведомена предварително за позициите на турските сили. По-късно Ердоган заяви, че турската авиация и артилерия са отговорили с ответен огън срещу 40 цели в Идлиб, при което са \"неутрализирани\" 30-35 сирийци. Според данни на Сирийския център за наблюдение на правата на човека са убити шестима сирийски военни, съобщи Асошиейтед прес.", "date": "2020.02.03", "title": "Ердоган призова Русия да не застава на пътя на Турция в Сирия"}
{"url": "https://www.24chasa.bg/novini/article/8141837", "text": "Китайските търговци на дребно се колебаят да внасят скъпи морски продукти като сьомга поради забавяне на търсенето на фона на епидемията от коронавируса, което според анализатори в индустрията може да нанесе сериозен удар на световния пазар на морски дарове, който разчита в немалка степен на разширяващия се китайски пазар, предава  . Прогнозите са през следващите месеци поръчките от Китай за продукти, като норвежка сьомга, австралийски скални омари или холандски раци да започнат да спадат. Експерти обаче отбелязват, че въздействието може да бъде временно и да не се отрази на дългосрочната структура на вноса на страната. „Отмених поръчките за сьомга от Норвегия, което беше тежко решение, тъй като трябва да плащам неустойки, но е по-добре, отколкото да губя рибата, тъй като сега нямам клиенти\", обяснява Джан Хуншънг, собственик луксозен ресторант за суши в Пекин. Той добавя, че е отложил отварянето на ресторанта си до март заради епидемията. По думите на Джан, тъй като все повече авиокомпании отменят полетите си до Китай заради ситуацията с вируса, износителите на морски дарове също имат по-малко възможности за транспорт и са изправени пред по-високи логистични разходи. „Надяваме се, ситуацията с вируса да се подобри скоро\", добавя мъжът. Според съобщения в медии, износители на морски дарове от Русия, САЩ, Норвегия, Австралия и Холандия вече търпят щети от забавеното търсенето в Китай.", "date": "2020.02.03", "title": "Епидемията от коронавируса нанася щети на глобалния пазар за морски продукти"}
{"url": "https://www.24chasa.bg/novini/article/8141033", "text": "Какво може да накара двама младежи да пребият жестоко пенсионера от съседната къща, да го заколят с ножица и веднага след това да проиграят намерените в дома му пари на комар? Убийците са двама млади мъже, безработни, без досиета, но известни в родния си град с любовта си към хазарта.  потресе Белослав. Старецът живеел сам и като бивш военен имал голяма пенсия. На 21 януари миналата година 20-годишният Диян Валентинов успял да се промъкне в дома на стареца заедно с друг свой познат - Георги Георгиев. Двамата знаели, че старецът има пари в дома си. Знаели и навиците му, тъй като минавали всеки ден покрай дома му. В януарската вечер успели да се промъкнат в жилището на пенсионера без да ги усети, намерили 900 лв. и спестовна книжка с голяма сума и ги откраднали. Тъй като не успели да изтеглят парите, Диян въвлякъл в престъплението още един свой приятел - 23-годишния Митко Иванов. Двамата отново следили стареца известно време. Били сигурни, че си ляга късно, затова на 24 януари, късно вечерта, двамата нахлули в дома му, сигурни, че ще намерят още пари, надявайки се, че планът им ще успее, без да събудят дядо Георги. Преди да нахлуят в къщата, ударили няколко чашки за кураж, пушили трева и взели амфетамини Те били сигурни, че ще намерят парите, които им трябвали, за да покрият дълговете си от комар. Планът им обаче се провалил. Дядото се събудил. Въпреки годините си Георги Добрев оказал сериозна съпротива на апашите, които го нападнали. Последвала жестока саморазправа. Възрастният мъж бил зверски пребит, ръган с нож и довършен с ножица. Освен ударите по главата и по тялото съдебномедицинската експертиза установила счупени ребра - от 6-о до 10-о. Смъртоносните 4 рани в шията били нанесени с ножицата. “Мъжът буквално е починал в ръцете им от остра кръвозагуба, докато го бият”, обясни прокурорът по делото Милен Ставрев. След като старецът издъхнал, двамата задигнали 8000 лв., които успели да профукат още същата нощ на комар. На трупа на възрастния мъж се натъкнал на другата сутрин брат му, който живее в съседна къща. Той веднага се обадил на 112. Пристигналият на място лекарски екип само констатирал смъртта на Георги, а двамата извършители са задържани няколко часа по-късно. В съдебната зала те се отказаха от разпити на свидетели и вещи лица и приеха всички факти и данни, изнесени в обвинителния акт. Тъй като намалянето на присъдата при тежки престъпления отпадна, те не можаха да се възползват от така нареченото съкратено съдебно следствие. Заради чистото съдебно минало и на двамата и заради младостта им държавното обвинение поиска за тях присъда към минимума. Частният обвинител обаче изтъкна пред съда, че двамата младежи не работят и нямат законен доход. Въпреки това редовно играели комар, пиели по заведения и имали пари за наркотици. Хората ги познавали. В последната си дума пред съда Диян и Митко обясниха как съжаляват много за стореното, как се разкайват и поднесоха съболезнованията си на роднините на убития от тях мъж. Митко дори заяви: “Съжалявам, че не мога да върна времето назад”. Защитниците на двамата и прокурорът поискаха присъда към минимума, тъй като и двамата признаха умисъл за грабежа, но не и умисъл за убийството В крайна сметка съдът даде на Диян и Митко по 15 години затвор при първоначален строг режим. Освен това те трябва солидарно да платят 50 000 лв. кръвнина на роднините на жертвата. Срещу Георги Георгиев, който участва в първия грабеж в дома на пенсионера, се води отделно производство. Тъй като той не е бил във фаталната вечер на 24 януари в дома на стареца, ще отговаря пред Темида само за грабеж. Когато това производство стигне до съдебна фаза, съучастникът му Диян Валентинов отново ще бъде изправен пред съда. Близките на убития Георги Добрев заявиха още на излизане от съдебната зала, че ще обжалват решението на съда и ще искат по-тежки наказания за убийците. “Такова престъпление може само с кръв да се изкупи”, каза братът на жертвата. “Страхувахме се, че ще размина с малки присъди въпреки престъплението, което са извършили. Не ги познавам лично и двамата, но всеки ден са минавали по няколко пъти покрай дома на баща ми Не сме съгласни с тези присъди, ще обжалваме”, каза синът на бай Георги Илиян. Роднините оспорват, че чистото съдебно минало на двамата е смекчаващо вината обстоятелство. Те негодуват, че съдът приема този факт, но не отбелязва, че безработните младежи харчат пари по казина и за наркотици, без да имат законни доходи. “Имало умисъл само за грабежа, а за убийството - не! Ама са пребили и ръгали с нож и ножица човека, докато умре. Това зверство не се ли отчита? Били млади, с по-големи присъди в затвора щели само да им се натрупат още криминални навици А като излязат, дали няма да убият още някого? Никой не вярва, че ще се хванат да работят. Един ден не са работили досега. Чух ги как повтаряха, че съжаляват. Но докато са убивали Георги, не са съжалявали и не са спрели, преди да го довършат”, коментира възмутен съсед на убития.", "date": "2020.02.03", "title": "Двама младежи заклаха с ножица пенсионер, обраха го и проиграха на комар парите му"}
{"url": "https://www.24chasa.bg/novini/article/8142295", "text": "Направените изследвания не потвърждават наличието на зараза с новия коронавирус при   предаде ТАСС, като се позова на френската телевизия Бе Еф Ем Те Ве. Медията се позовава на Адриен Таке, държавен секретар към министъра на социалните дела и здравеопазването. По-рано днес френското издание \"Паризиен\" съобщи, като се позова на министърката на здравеопазването Аниес Бюзен, че у 36 души от върнатите с полета имало симптоми на зараза. От тях двайсетина са останали във Франция и са били тествани, а другите 16 са били репатрирани към родните си страни.", "date": "2020.02.03", "title": "Няма зараза с новия вирус при около 20 души, върнати с полет от Ухан във Франция"}
{"url": "https://www.24chasa.bg/novini/article/8142293", "text": "Археолози откриха 16 гробници на велики жреци на около 3000 години със саркофази от камък и дърво южно от Кайро, съобщи АФП. В тях са намерени 20 саркофага, някои гравирани с йероглифи. Те са открити на обекта Ал Горейфа близо до Миня, на 300 км южно от Кайро, предава  . В гробниците са погребани няколко велики жреци на бога Тот, изобразяван с тяло на човек и глава на ибис, както и знатни хора от Горен Египет. Единият от каменните саркофази е посветен на бог Хор, който е с глава на сокол. Археолозите са открили също 10 00 фаянсови фигурки, 700 амулета с форма на скарабей, някои от които от злато, както и амулет изобразяващ крилата кобра.", "date": "2020.02.03", "title": "Откриха 16 гробници на жреци със саркофази от камък и дърво край Кайро"}
{"url": "https://www.24chasa.bg/novini/article/8142298", "text": "Следващите 7-8-10 години ще бъдат критични от гледна точка на недостига на специалисти и ще бъдат и засегнати всички сфери и системи, каза днес във Варна министърът на образованието Красимир Вълчев. Той обясни, че младите хора, които ще навлизат на пазара на труда, ще бъдат едва две трети от тези, които ще излизат от него. Най-големият недостиг ще бъде на технически кадри с професионално и висше образование и там ще бъда най-голямата обществена и икономическа загуба, ако ние не осигурим минималния брой специалисти, коментира министърът. Той допълни, че през последните години има недостатъчно търсене на инженерно-техническо образование, както в професионалното, така и във висшето образование и затова политиките са насочени към привличането на повече деца и студенти в тези професионални направления, предава БТА. \"Може би голямото изкривяване идва от системата на училищното образование, защото малко ученици вземат решение да полагат матура по математика, физика, химия\", каза Вълчев. Той изнесе данни, че по математика се явяват едва 2000 ученика, над 200 по химия и по физика, и не могат да бъдат захранени инженерно-технически и природоматематическите, дори икономическите специалности. Работодателите търсят икономисти, но с добри познания по математика, посочи Вълчев. Министърът коментира още, че основно предизвикателство пред образователната система и родителите е да бъдат накарани децата да четат. По думите му четенето от екрани не благоприятства по-задълбоченото четене, смята Вълчев. Той обясни, че изграждането на функционална грамотност става с четене, решаване на задачи и чрез провокиране на децата да учат извън училище. По тази причина всички образователни системи се префокусират от предоставянето на знания към провокирането на интереса за учене, посочи той. Диктовката при Националното външно оценяване след четвърти клас не бива да притеснява никого, каза още Вълчев. По думите му диктовката от аудио файл ще бъде достатъчно бавна, съобразена с нивото на децата. Веднъж ще се изчете целия текст, след това на смислови части с повторения, дикцията на четящия ще бъде ясна. Министърът каза, че от външното оценяване след четвърти клас не зависи бъдещето на децата. Най-важното е да се анализират резултатите на децата на училищно ниво, да се видят къде са дефицитите и да се работи с тях. Не искам добри резултати от външното оценяване, а искам всяко училище да прави усилия да преодолява образователните трудности на децата и да работи с тях съобразно дефицитите им, посочи министърът. В отговор на въпрос за външното оценяване за десетокласниците, което ще се проведе за първи път тази година, министърът обясни, че форматите са публикувани. Той бе категоричен, че това външно оценяване също не бива да притеснява никого. По думите му вероятно около 25 процента от задачите и въпросите ще бъдат насочени към меренето на умения, т.е. няма задължително да изискват заучаването на материал, текстове, автори. В бъдеще този процент ще се увеличава, ако искаме да накараме децата по-малко да заучават и повече да четат и да формират учения, обясни Вълчев. Министърът каза, че се обсъжда въвеждането на задължителна предучилищна подготовка на децата на четири години. В момента 78 процента от децата на тази възраст са записани в системата на предучилищното образование. При петгодишните този процент е 91, а при шестгодишните - 92-93 на сто. Проблемът е, че от необхванатите деца три четвърти са от семейства, които нямат отношение към образованието и чиито майчин език не е български. През тази година има увеличение с близо 600 милиона лева на средствата за образование само с източник държавния бюджет, без средствата от ЕС, каза Вълчев, като уточни, че основната част от тях са за възнаграждения. Увеличени са значително и средствата за обезщетения при пенсиониране. Министър Вълчев по-късно днес ще посети общините Долни Чифлик и Дългопол, а утре визитата му в областта продължава със срещи в Провадия и Суворово.", "date": "2020.02.03", "title": "Вълчев: Следващите 10 години във всички сфери ще липсват специалисти"}
{"url": "https://www.24chasa.bg/novini/article/8142315", "text": "Китай обвини днес САЩ, че всяват паника във връзка с новия коронавирус, предадоха световните агенции, цитирани от БТА. Американското правителство бе първото, което евакуира персонала си от консулството си в Ухан, спомена за частично изтегляне на персонала от посолството си в Пекин и наложи забрана за влизане на китайски граждани на американска територия, припомни говорителката на китайското външно министерство Хуа Чунин. Тя каза, че това представлява един много лош пример и може само да създаде и всее паника Същевременно руската агенция Интерфакс съобщава, че Русия може да депортира чужди граждани, за които се открие, че са заразени с новия коронавирус, предаде Ройтерс. Интерфакс се позовава на думи на руския премиер Михаил Мишустин. Той също така е предложил отлагане на руския инвестиционен форум в Сочи, планиран за 12-14 февруари. В петък в Русия бяха регистрирани първи два случая на зараза с новия коронавирус. Междувременно Китай съобщи, че има спешна нужда от медицински доставки, за да се справи с епидемията от коронавируса, по-специално маски, очила и защитни облекла, заяви днес говорителката на външно министерство Хуа Чунин, предаде Франс прес. Няколко страни, сред които Франция, Обединеното кралство, Япония и Южна Корея, вече изпратиха медицинско оборудване за Китай, допълни говорителката на китайската дипломация. Според последни данни от новия вирус са заразени над 17 000 души, а над 360 са починали. Премиерът на Русия Михаил Мишустин каза днес, че страната му ще изпрати хуманитарна помощ за Китай, за да може тя да се бори с инфекцията, предаде ТАСС. Същевременно в Сингапур властите поставиха под карантина над 520 души заради пневмонията, причинявана от новия коронавирус, предаде ТАСС. Повече подробности за поставените под карантина не се съобщават. Днес пък чешкото правителство забрани директните полети между Чехия и Китай заради коронавируса, предаде Ройтерс.", "date": "2020.02.03", "title": "Китай обвини САЩ, че всяват паника заради коронавируса"}
{"url": "https://www.24chasa.bg/novini/article/8142361", "text": "Депутатите от новия парламент на Косово, които бяха избрани в предсрочните парламентарни избори от 6 октомври 2019 г., ще гласуват предложението лидерът на водещата партия в страната движение „Самоопредление“, Албин Курти, да оглави новото правителство, пише македонското издание ”Слободен печат“. Курти, лидерът на партията, която спечели изборите през октомври, получи мандат да състави новото правителство преди две седмици, на 20 януари. В крайна сметка, след близо четири месеца преговори, „Самоопределение“ стигна до споразумение с втората политическа сила в страната, „Демократическата лига на Косово“ (ДЛК). На 2 февруари, в съответствие с устава на двете партии, коалиционното споразумение беше прието на партийно гласуване от „Самоопределение“ от ДЛК. Курти и лидерът на ДЛК Иса Мустафа обявиха в същия ден на съвместна пресконференция, че новото правителство ще има 15 министерства, двама вицепремиери и 33 заместник-министри. Шест от правителствените ведомства ще се ръководят от „Самоопределение“, толкова ще има и ДЛК, а съгласно косовското законодателство двама министри ще принадлежат на политическите представители на косовските сърби. Един министър ще бъде представител на другите етнически малцинства в страната, предаде \" \". Депутатите от основната партия на косовските сърби – „Сръбска листа“, се срещнаха с Курти по-рано, след като техният лидер Горан Ракич заяви, че неговата партия няма да възпрепятства съставянето на новото правителство на Косово, но все пак очаква да има двама министри в кабинета на Курти. Въпреки това, след вчерашното съобщение за коалиционно споразумение между двете водещи косовски партии, директорът на Службата за Косово и Метохия в правителството на Сърбия Марко Джурич заяви, че „Сръбска листа“ няма да гласува за правителството на Курти. По-късно самия Ракич потвърди това, след среща в Белград със сръбския премиер Ана Брнабич. Десет от 120-те места в парламента на Косово, съгласно конституцията и държавните закони, са гарантирани за представители на сръбското малцинство, а други десет са отредени за политическите представители на останалите шест основни малцинствени общности в Косово. За приемането на новото правителство е необходимо мнозинство от 61 гласа. Партиите на Курти и Мустафа заедно имат 57 депутати, като десетте депутати от етнически партии, настраната от „Сръбска листа“, обявиха, че ще подкрепят правителството.", "date": "2020.02.03", "title": "Косово гласува за формирането на ново правителство"}
{"url": "https://www.24chasa.bg/novini/article/8142357", "text": "Швейцарски специалисти установиха, че температурите в местните реки постоянно се покачват, съобщи сайтът \"Физ.орг\", цитиран от БТА. Това напряга екосистемите и може да ограничи използването на водите за охлаждане в атомните електроцентрали. Водата от топенето на снеговете и ледниците дълго време ограничаваше затоплянето на реките в Швейцария и те поддържаха сравнително ниска температура през лятото. От началото на века обаче високите летни температури на въздуха застрашават деликатния баланс. През 2018 г. швейцарски природозащитници е трябвало да преместят рибни популации в потоци на по-големи височини, за да предотвратят смъртта им от прегряване, недостиг на вода и болести. Учените от Федерално политехническо училище в Лозана и Федералния институт по горите, снеговете и околната среда са анализирали тенденциите в речните температури и дебит в цяла Швейцария по данни след 1979 г. от 33 измервателни станции и след 1999 г. от 52 станции. Те установиха, че водите в реките са се затоплили средно с 0,33 градуса Целзий от 1980 г. и с 0,37 градуса на десетилетия през последните 20 години.", "date": "2020.02.03", "title": "Реките са затоплят със същите темпове като атмосферата"}
{"url": "https://www.24chasa.bg/novini/article/8142356", "text": "Бързо производство за хулиганство е започнато в полицейското управление в Полски Тръмбеш срещу 43-годишна жена от с. Поликраище, информира ОДМВР - Велико Търново. В неделя следобед в управлението в П. Тръмбеш съдействие е потърсила жителка на село Обединение. Тя е обяснила, че жената, с която синът й живее на семейни начала, е в нетрезво състояние и при опит да бъде откарана при родителите й е проявила агресия. Пристигналият на мястото полицейски екип е установил, че жената е във видимо нетрезво състояние и при опит да бъде качена в автомобила, тя е ударила в лицето единият от униформените. Задържана е с полицейска мярка до 24 часа.", "date": "2020.02.03", "title": "Арестуваха пияна жена, ударила полицай в лицето край Полски Тръмбеш"}
{"url": "https://www.24chasa.bg/novini/article/8142439", "text": "Водач, употребил наркотични вещества, установиха служители на Пътна полиция, съобщиха от ОДМВР - Велико Търново. В неделя, в 03,50 ч. призори, в областния град е извършена проверка на лек автомобил «Мерцедес», управляван от 24-годишен местен жител. При тестване на водача за употреба на наркотични вещества апаратът е отчел положителна реакция на кокаин, метаамфетамин, опиати и метадон. Той е дал кръвна проба за химичен анализ. По случая е образувана преписка.", "date": "2020.02.03", "title": "Пипнаха зад волана 24-годишен, друсан с коктейл от наркотици във Велико Търново"}
{"url": "https://www.24chasa.bg/novini/article/8142366", "text": "Опит за палеж на два леки автомобила разследват служители на полицейското управление в Горна Оряховица, съобщиха от ОДМВР - Велико Търново. Сигнал за случая е получен в събота в 02,01 ч. Автомобилите – «БМВ» и «Фолксваген», са били паркирани пред жилище в железничарския град. На местопроизшествието е извършен оглед. Започнато е досъдебно производство.", "date": "2020.02.03", "title": "Разследват опит за палеж на 2 коли в Горна Оряховица"}
{"url": "https://www.24chasa.bg/novini/article/8142475", "text": "Незаконно притежавани боеприпаси иззеха служители на полицейското управление в Горна Оряховица, информират от полицейската дирекция във Велико Търново. В петък сутринта при обход в района на кооперативен пазар в железничарския град е установено, че търговец на една от масите държи 25 боеприпаса от различен калибър, без необходимото разрешително. Той е задържан с полицейска мярка до 24 часа. Срещу него е започнато бързо производство.", "date": "2020.02.03", "title": "Арестуваха търговец с незаконни боеприпаси на пазара в Горна Оряховица"}
{"url": "https://www.24chasa.bg/novini/article/8142440", "text": "Вещи лица, прокурори и реставратори влязоха в офиса на „Нове АД Холдинг“, за да изземат вещи от колекцията на Васил Божков, предаде  . Миналата седмица бе съобщено, че предметите от колекцията на Васил Божков ще бъдат иззети в присъствието на най-добрите експерти в България. Това съобщи тогава говорителят на главния прокурор Сийка Милева. Коментарът бе по повод възмущение на  , че разследващите са се опитали да конфискуват колекцията на свързаната с Васил Божков фондация „Тракия“ в чували. През седмицата от Фондация \"Тракия\" оповестиха съобщение до медиите, в което изразиха възмущението си от опита на разследващите органи да изземат ценни експонати от колекцията, като ги събират в чували и кашони.", "date": "2020.02.03", "title": "Реставратори и прокурори изземват вещи от колекцията на Васил Божков"}
{"url": "https://www.24chasa.bg/novini/article/8142544", "text": "Вотът на недоверие на Социалдемократическата партия (СДП) изглежда по-скоро като тема, от която само медиите могат да извлекат някакъв съспенс. Това е така, защото никой няма интерес вотът да мине, както и защото почти всички са сигурни, че няма да имаме местни избори в два тура. СДП нямаше как да избегне внасянето на вот на недоверие, след като Национално-либералната партия (НЛП) пое отговорност в парламента за избор на кметове в два тура. Би било проява на слабост от страна на партия, която се намира в период на стягане на редиците, слабост, каквато СДП не може да си позволи без това да й коства електорални загуби и вътрешна демобилизация. Демократичният съюз на унгарците в Румъния на свой ред нямаше как да не санкционира нарушаването на споразумението, което бе подписано с Лудовик Орбан преди встъпването в длъжност на неговото правителство и което бе в основата на подкрепата на етническите унгарци. Но едно е да внесеш вот на недоверие, друго е да се бориш на живот и смърт, за да успее. Като погледнем графика на вота, нещата са напълно ясни: внесен в четвъртък, той ще бъде прочетен днес, и гласуван по-нататък, на дата, която предстои да бъде избрана. Не е нужно да си гений, за да разбереш защо СДП не иска вотът й на недоверие да успее. Защото не иска да задейства процедура, водеща до предсрочни избори, и за да не се озове в ситуация на второ встъпване в длъжност на Лудовик Орбан, след като го е свалила от власт. Защото не е готова да излезе със собствено предложение за премиер. Защото няма по-добра позиция от това да бъдеш в опозиция, докато правителството се блъска в стена, накъдето и да се обърне, тъй като нито има мнозинство, нито пари точно в година на избори. Така че вероятно СДП ще се погрижи вотът на недоверие да не успее, но не катастрофално, а само заради няколко гласа - 3-4, за да поддържа надеждата и духа. Вероятността законът да мине в Конституционния съд е минимална. В сряда Конституционният съд прие жалбите по две процедури за поемане на отговорност от страна на правителството, включително с мотив, че по същите въпроси има внесени законопроекти в парламента, които са в напреднала фаза. Съществува най-малко един проект за връщане към избори в два тура, който се намира в Камарата на депутатите като решаващ орган и който не бе изтеглен преди поемането на отговорност. (Поемането на отговорност е процедура, при която даден закон се смята за приет, без да бъде обсъждан в законодателния орган, ако в срок от три дни не бъде внесен вот на недоверие. Ако бъде внесен такъв вот и той бъде отхвърлен, законът също се смята за приет. Ако законът бъде отхвърлен, това води до падане на правителството - бел. ред.). Вярно е, че Конституционният съд е в голяма степен дискредитиран, но имам информация, че жалбите в сряда са приети единодушно и приветствам това. Има редица предишни решения на съда, които посочват при какви условия дадено поемане на отговорност е коректно. Ако тези условия не са налице, практиката поемане на отговорност би се превърнала в злоупотреба, подобно на практиката с прибягване до извънредни правителствени постановления. Ако едно правителство има мнозинство, за да встъпи в длъжност и да управлява, защо не го използва за проектите, които са в напреднала фаза в парламента? Това е принципен въпрос, деперсонализиран, общовалиден, така както трябва да отсъжда и Конституционният съд, който за съжаление прави това много рядко. Налице са и въпроси, касаещи вътрешна неконституционност. През май 2012 г., шест месеца преди парламентарните избори през 2012 г., правителството на Виктор Понта опита да промени мажоритарната избирателна система с разпределение в чиста мажоритарна система. Ако беше успял, нямаше да се озовем есента с онези 588 народни представители, които са два пъти повече от броя, определен на референдум по този въпрос през 2009 г. С решение 682/2012 Конституционният съд отхвърли закона, посочвайки че промяната на закона в неговата същина се прави шест месеца преди изборите, което нарушава принципите, постановени от Конституционния съд по прилагането на чл. 1, ал. 5 от конституцията, интерпретиран в съответствие с предвижданията на Конвенцията за защита правата на човека и на основните свободи и с юриспруденцията на Европейския съд по правата на човека в съответствие с Кодекса за добри практики в сферата на изборното законодателство, приет от Венецианската комисия. Нещо повече - правителството на Лудовик Орбан вкара в закона, за който пое отговорност, предвиждане, според което ако нямаш документ за временно пребиваване минимум 60 дни преди деня на избори, нямаш право да гласуваш. Досега такъв документ можеше да се получи един ден преди вота. Не искам да дискутирам същината на този регламент. Може да е метод за борба със злоупотребите, но в същото време е съществено незачитане на вътрешната миграция. Очевидно е, че ограничението е рестриктивно, тоест именно нещо, което Венецианската комисия не позволява да се случва по-малко от година преди избори. Така че отхвърлянето на закона от Конституционния съд е неизбежно. Аз лично не вярвам, че НЛП силно желае избори в два тура, защото нейните кметове искат един тур, както и кметовете, които бяха привлечени от други партии. Но, разбира се, упражнението беше необходимо, за да види електоратът, че е направен опит. Бих повярвала, че НЛП дава реален шанс на този закон, ако бе изтеглила от парламентарна процедура законопроекта по този въпрос и ако поемането на отговорност бе направено по-рано, за да се избегне прозореца от шест месеца преди избори. И ако не съществуваше рестриктивното предвиждане, което е в очевидно противоречие с препоръките на Венецианската комисия. (БТА)", "date": "2020.02.03", "title": "Шансовете на вота на недоверие в Румъния\nи местните избори в два тура"}
{"url": "https://www.24chasa.bg/novini/article/8142552", "text": "Хакери са решили да изкарат пари от смъртта на легендата Коби Брайънт. Учени от „Майкрософт секюрити интелиджънс“ установиха, че престъпниците крият зловреден софтуер в снимки на баскетболната легенда, които могат да бъдат свалени онлайн. Веднъж изтеглени от неговите почитатели, компютрите им биват хакнати и използвани за копаене на криптовалута. Т. нар. „червей криптокрадец“ позволява на онлайн престъпниците да използват мощността на компютъра ви, за да генерират различни видове криптовалута, предава  . Методът е станал изключително популярен сред хакерите, тъй като е много трудно подобен зловреден софтуер да бъде открит от стандартните антивирусни програми. Единственият начин да го забележим е ако изведнъж компютърът ни започне да използва повече мощност от обикновено. Зловредният файл най-често може да бъде открит в снимки с висока резолюция, които почитатели свалят като тапети за компютрите си. Подобен софтуер е открит в изображения на Тейлър Суифт и Скарлет Йохансон.", "date": "2020.02.03", "title": "Хакери използват снимки на Коби Брайънт, за да копаят криптовалута незаконно"}
{"url": "https://www.24chasa.bg/novini/article/8142516", "text": "Украйна разполага с важен запис на иранските диспечери, който доказва, че в Техеран от самото начало са знаели за  , съобщи украинският президент Володимир Зеленски по украинския тв канал \"1+1\", цитиран от ТАСС. \"Това е запис на разговор между диспечерския пункт в Техеран и екипажа на приближаващ за кацане ирански самолет. Нашият самолет вече е излетял в 6:12 ч, а иранският трябвало да кацне в 6:30. Той (иранският) видял всичко и екипажът започнал да разговаря с диспечера. Всичко се чува. \"Струва ми се, че лети ракета\", казва иранският пилот и на персийски, и на английски - всичко това е записано\", каза Зеленски, предава БТА. Според него този запис е важно доказателство, че  . \"Това им е било известно още в момента на поразяването на самолета\", добави украинският президент. Самолетът \"Боинг-737\" на авиокомпания \"Международни авиолинии на Украйна\" се разби на 8 януари няколко минути след излитане от летището на Техеран. Загинаха 176 души, граждани на 7 страни. Генералният щаб на иранските въоръжени сили на 11 януари призна, че самолетът е бил свален по погрешка от противовъздушната отбрана на страната.", "date": "2020.02.03", "title": "Зеленски: Иран отначало знае за свалянето на украинския пътнически самолет"}
{"url": "https://www.24chasa.bg/novini/article/8142497", "text": "За броени часове служители на РУ – Горна Оряховица задържаха извършител на кражба на мобилен телефон във влак, съобщиха от полицията. В петък в 04,30 ч. в полицейското управление в железничарс кия град е получен сигнал за откраднат мобилен телефон от пътник във влак, пътуващ по направление София – Силистра. От проведените незабавни действия по разследването е установено, че извършител на деянието е 51-годишен мъж от с. Асеновци, известен на полицията и многократно осъждан. Извършителят е задържан с полицейска мярка до 24 часа. Инкриминираната вещ е установена и върната на собственика. В петък той е привлечен като обвиняем. С постановление на прокуратурата мярката му за задържане е удължена на 72 часа. Работата по случая продължава.", "date": "2020.02.03", "title": "Рецидивист, задигнал джиесем от пътник във влак, хванаха в Горна Оряховица"}
{"url": "https://www.24chasa.bg/novini/article/8141866", "text": "Китай предприе строги мерки за превенция и контрол, за да ограничи разширяването на епидемията от новия коронавирус, като ограничи максимално движението и струпването на хора на едно място. По тази причина, по време на почивните дни за Пролетния празник, хората рядко посещаваха магазини, ресторанти, кино и туристически забележителности, което доведе до тревоги за растежа на китайската икономика. Всъщност на фона на развитата интернет икономика, човек може да работи нормално и от вкъщи, да учи и да пазарува. В условията на епидемия, дигиталната икономика се превърна във важно средство за нормалното функциониране на обществото, предава  . Данните показват, че от 2012 до 2018 г. мащабът на китайската дигитална икономика е нараснал от 11,2 до 31,3 трилиона юана, а като дял от БВП се е разширил от 20,8% до 34,8%. В момента различните платформи за електронна търговия играят положителна роля за снабдяването, използвайки предимствата на своите вериги за доставки. Според статистически данни на една такава платформа, по време на почивните дни, продажбите на зеленчуци са се увеличили 9 пъти спрямо същия период на миналата година, тези на месо и яйца – 7,5 пъти, а на замразени храни като пелмени – 7 пъти.", "date": "2020.02.03", "title": "Ролята на дигиталната икономика е ключова в условията на епидемия в Китай"}
{"url": "https://www.24chasa.bg/novini/article/8142604", "text": "Пристанище Варна-Изток е с важно национално и международно значение, защото приема кораби от цял свят. Във връзка с ограничението на разпространението на коронавируса се предвиждат засилени проверки на екипажите на всички кораби, които идват на пристанищата във Варна и Бургас, предаде  . \"Изпратили сме информация към всички заинтересовани институции. Тя може да бъде открита на сайтовете на СЗО, на Министерството на здравеопазването и на РЗИ\", заяви д-р Галина Кокошарова от Регионална здравна инспекция-Варна. Препоръките са хората да избягват пътуване до Китай. \"Трябва да избягват контакт със заразени болни или със съмнителни заразени животни. Домашните любимци са безопасни, не пренасят вируса. Никой да не си изхвърля домашния любимец\", каза още тя. Най-важно е да се спазват елементарни хигиенни правила - измиване на ръце със сапун и вода, използване на дезинфектанти за ръце, каза експертът. Може да се носят маски, ръкавици при контакт с болен, като маската трябва да покрива хубаво носа и устата. Носи се максимум до два часа, след което трябва да я сложим в торбичка и да я изхвърлим, добави тя. В страните, където пътуваме, трябва да избягваме храненето на пазари и открити места със съмнителна хигиена. \"Имаме готовност за работа с такива условия. За посрещане например на кораб със заболял. Ако пристигне кораб с болен, ние първо получаваме информация по информационна система. Тогава корабът ще бъде изолиран, дори може да остане на рейд. Това сме го правили по-рано в морето. Няма контакт с други транспортни средства\", обясни д-р Галина Кокошарова. \"Качва се наш екип, преценяваме на място ситуацията. Ние сме оборудвани с лични предпазни средства, облекла, за да няма опасност ние да се заразим. Преценяваме на място състоянието на болния - дали се касае за заразно заболяване. Може да бъде оставен в изолатора на кораба, може да е и в Инфекциозна болница във Варна\", обобщи тя.", "date": "2020.02.03", "title": "Проверяват всички кораби, пристигащи в Бургас и Варна, заради коронавируса"}
{"url": "https://www.24chasa.bg/novini/article/8142616", "text": "Улични измамници плъзнаха в Банско в разгара на ски сезона. В ареста е 26-годишен мъж от Горна Оряховица. Около 20:30 часа на улица в Банско, при покупка на мобилен телефон, мъжът е въвел в заблуждение 33-годишна жена, като й предоставил реплика на телефона.  От полицията съобщават и за втори случай на улична измама. Около 8 часа в неделя, в района на ул. \"Пирин\", 55-годишен турски гражданин е въведен в заблуждение от непознат за него мъж, който при обмен на сумата от около 100 евро вместо български лева му е предоставил сумата от около 200 беларуски рубли. По случая е образувано досъдебно производство. Работата продължава. Преди дни отново имаше случай на измама при обмен на валута на улицата в курортния град.", "date": "2020.02.03", "title": "Улични измамници плъзнаха в Банско"}
{"url": "https://www.24chasa.bg/novini/article/8142521", "text": "51-годишен мъж от Карнобат е арестуван за денонощие, след като е бил спипан мъртво пиян зад волана. Нарушителят е спрян за проверка през нощта на 1 февруари на  улица „Граф Игнатиев” в града. Той е бил зад волана на ВАЗ 2104 с бургаска регистрация. Дрегер на място отчел рекордните 3,51 промила алкохол в кръвта на шофьора. След като отказал да даде кръвна проба нарушителят е пренощувал в ареста. По случая е образувано бързо полицейско производство.", "date": "2020.02.03", "title": "Шофьор с рекордните 3,51 промила алкохол арестуван в Карнобат"}
{"url": "https://www.24chasa.bg/novini/article/8142691", "text": "Органите на реда са уведомени и работят по случая, съобщиха от Югозападното държавно предприятие.", "date": "2020.02.03", "title": "Запалиха кола на Горското в Елешница"}
{"url": "https://www.24chasa.bg/novini/article/8142515", "text": "Служители на РУ – Велико Търново установиха автор на пожар на къща в областния град. Имотът е общинска собственост, уточниха от полицията. Деянието е извършено на 10 май миналата година. Огънят е унищожил покривна конструкция, тавански и междуетажен гредоред, врати и прозорци. От проведените действия по разследването е установено, че извършител на деянието е 42-годишен мъж от областния град, известен на полицията и многократно осъждан, с 12 криминални и съдебни регистрации. След доклад на материалите в прокуратурата, той е провлечен като обвиняем.", "date": "2020.02.03", "title": "Разкриха мъж с 12 присъди, запалил къща във Велико Търново"}
{"url": "https://www.24chasa.bg/novini/article/8140945", "text": "Въпреки дългогодишните заклинания, че проектът “Белене” не е икономически интересен, от петък вече е ясно, че всичките 5 компании от тъй наречената къса листа ще подадат обвързващи оферти за стратегически инвеститор. На 31 януари изтече срокът за писма за потвърждение. Фирмите са Китайската национална ядрена корпорация (CNNC), “Атоменергопром” АД, част от “Росатом”, Корейската хидроядрена корпорация, “Фраматом” САС, Франция, и “Дженерал електрик”, САЩ. Корейската хидро-ядрена корпорация поставя уточняващи въпроси с цел взимане на окончателно решение. Прогнозният срок, в който се очакват окончателните оферти, е 31 май Дотогава компаниите ще подпишат споразумение за конфиденциалност, ще получат информационния меморандум, както и ще им бъде осигурен достъп до информационна зала в НЕК, съдържаща информация по проекта. Те имат 3 месеца, за да оферират условията, при които биха станали инвеститори в проектната компания, която ще е собственик на АЕЦ “Белене”. При обявяването на 7-те първоначални кандидата на 20 август миналата година министърът на енергетиката Теменужка Петкова заяви, че проектната компания ще бъде структурирана веднага след като бъдат изпратени поканите за обвързващи оферти. Тогава бе заявено, че се очаква и долицензирането на техническия проект, който ще вдигне цената на централата. Основната надпревара за стратегически инвеститори ще бъде между Китайската национална ядрена корпорация и руската “Атоменергопром”, която е част от “Росатом”, казват наблюдатели. Френската “Фраматом” и американската “Дженерал електрик” са т.нар. доставчици на оборудване с отложено плащане Тоест те биха финансирали това, което ще произведат за централата, като опцията е да си върнат парите в дългосрочен план. Американската компания има интерес да произведе турбините, които са значителна част от оборудването, а “Фраматом” - системите за сигурност на централата, електрическото оборудване. Тяхното участие ще улесни финансовата схема на проекта. Корейската компания няма опит с ВВЕР (водо-воден енергиен реактор), но би могла да бъде доставчик на оборудване за машинна зала, коментират запознати. Някои от експертите очакват агресивно състезание между руснаци и китайци. Други казват, че зависи как ще подходят към проекта – дали икономически, или е въпрос на престиж, тоест да станат собственици на централа в страна от Европейския съюз. “Росатом” строи блокове във финландската “Ханхикиви – 1”, срокът за въвеждане в експлоатация е 2024 г. , миналата година започна строителството на унгарската “Пакш 2”, пак тогава руснаците заявиха, че ще участват в конкурса за изграждане на нов блок в чешката АЕЦ “Дуковани”. Китайската CNNC участва във финансирането на “Хинкли пойнт” във Великобритания, държи 33,5% от компанията, останалите са на френската EDF, но не е строила в границите на ЕС. В Китай има 3 ядрени корпорации, и трите са държавни CNNC е най-голямата, с капитализация от 88 млрд. долара, строят 18 блока за около 100 млрд. долара, казват експерти в ядрената енергетика. Собственост на китайската корпорация са 30 реактора, включително и строени от руснаците в АЕЦ “Тянван”. В края на 2018 г. руската корпорация предаде в търговска експлоатация четвърти блок ВВЕР 1000. Руската корпорация “Росатом” е с капитализация 38 млрд. долара, строят 36 реактора за 130 млрд. долара. Нейна собственост са 40 реактора. Ядрени експерти казват, че би било интересно, ако двете компании се кооперират в проекта “Белене” ще се получи съдружие с капитализация от 126 млн. долара. Други обаче контрират, че това е по-скоро в сферата на спекулациите. Когато на 19 ноември миналата година в парламента министърът на енергетиката Теменужка Петкова обяви късата листа на стратегическите инвеститори в АЕЦ “Белене”, тя заяви: “Процедурата е максимално отворена, дава възможност за различни преговори и възможности за формиране на консорциуми и друг тип обединения, чрез които да се реализира успешно проектът. Основният аргумент да се спрем на тези пет компании е техният опит в изграждането на атомни електроцентрали, тяхната финансова стабилност и високият кредитен рейтинг, който имат. Те са сред световните лидери в ядрената енергетика”. Ако все пак отбележим екзотичната възможност за сдружение между китайци и руснаци, какви са другите опции? Би могло “Росатом” да се кооперира с “Фраматом” и “Дженерал електрик”. С американската компания руснаците работят заедно по 11 проекта. Техен партньор е и “Фраматом”. Така че се познават и са работили заедно от години. Другият вариант е компаниите, които са доставчици на оборудване, да се сдружат с китайците. При всички случаи предстоят месеци на подготовка на офертите, както и преговори. Неофициално се коментира, че един от критериите ще бъде как се оценява досега направеното от българската държава, тоест как ще се оценят площадката, доставеното оборудване за ядрения остров, техническият проект, който е в процес на лицензиране, и т.н. Това ще определи и какъв ще е делът на българската държава в проекта. Министър Петкова е казвала, че е възможно той да е 34, 27, 15%, зависи от оценката на активите. Както “24 часа” писа, условията на страната ни са да няма държавно финансиране, без държавни гаранции и договори за дългосрочно изкупуване на електроенергията.", "date": "2020.02.03", "title": "Китайци и руснаци основни играчи за стратегически инвеститор на АЕЦ “Белене”"}
{"url": "https://www.24chasa.bg/novini/article/8142745", "text": "Напусна ни големият български композитор Иван Стайков, съобщиха от Министерство на културата. Иван Стайков е роден на 31 март 1931 г. Завършва Музикалната академия в София през 1956 г. със специалност „Пиано”. Професионалната си кариера започва като аранжор и работи в много тясно сътрудничество с Йосиф Цанков и Биг бенда на Българското национално радио. Автор е на музика за филми, на популярна музика, джаз, класическа музика и мюзикъли, текстове на песни (на български и английски). През 1971 г. пише първия си мюзикъл за сцена („Под командите на любовта“ - за Армейския естраден ансамбъл), а на следващата година създава музиката и аранжиментите на първия български филмов мюзикъл „Бягство в Ропотамо“. Следват още три мюзикъла за сцена, както и опера и мюзикъл за куклен театър. Автор е на стотици аранжименти за биг бенд и симфоничен оркестър. Иван Стайков е написал множество песни, като на много от тях е автор и на текста. Написал е десетки оркестрови и джазови пиеси, които носят характерен стил. Автор е на музика за филми, някои от които са се превърнали в класика: „Цирк“ – 1962 г., анимационен филм, „Бягство в Ропотамо“ - 1973 г., първия български игрален филм - мюзикъл, „Здрачаване“ – 1976 г., „Пътешествие със сал“, „Двойникът“, „Господин за един ден“, „Да обичаш на инат“, „Рапсодия в 7“ - за симфоничен оркестър. През 2003 г. е избран за член на Международната Славянска академия в Санкт Петербург в качеството си на професор. Носител е на многобройни международни и наши награди и отличия, сред които: наградата на публиката с „Рапсодия в 7“ на конкурс в Пловдив и орден „Кирил и Методий, I степен“ (1981 г.). Министерството на културата изказва искрени съболезнования на семейството и близките на Иван Стайков. Дълбок поклон! Поклонението ще се състои на 05.02.2020 г. – сряда, от 12.00 ч. в църквата на Централните софийски гробища, посочват от културното министерство.", "date": "2020.02.03", "title": "Почина големият композитор Иван Стайков"}
{"url": "https://www.24chasa.bg/novini/article/8142738", "text": "18-годишен шофьор преобърна по таван управлявания от него \"Фолксваген Бора\" на пътя от село Средногорци към Мадан. В.Х. е шофирал с несъобразена скорост и на десен завой автомобила излиза в ляво от платното за движение и се удря в ската. След това колата се преобръща на таван и се спира в предпазна ограда, съобщиха от полицията. В автомобила се возели двама младежи на 15 и 20 години от Мадан. Те са получили леки наранявания по ръцете. Тримата в колата ползвали обезопасителни колани и се отървали без сериозни травми. След като са прегледани в Спешна помощ, те са освободени за домашно лечение.", "date": "2020.02.03", "title": "Автомобил с трима младежи се обърна по таван на пътя край Мадан"}
{"url": "https://www.24chasa.bg/novini/article/8142727", "text": "Незаконни оръжия, боеприпаси, металотърсач, антична монета, крадена техника и гориво били открити от криминалисти на РУ - Крумовград в хода на специализирана операция за противодействие на престъпността, проведена на 31 януари. Това съобщиха от ОДМВР - Кърджали. В полицейското управление са задържани двама мъже на 19 и 21 години, в чието жилище в крумовградско село били намерени: незаконно притежавана ловна пушка и боеприпас за нея, преправена пневматична пушка в бойна, металотърсач, антична монета. От къщата били иззети още три акумулатора и около 100 литра гориво, откраднати от село Гулийка. Образувано е досъдебно производство, по което работата продължават група „Криминална полиция“ и разследващ полицай в РУ - Крумовград.", "date": "2020.02.03", "title": "Иззеха незаконни оръжия при полицейска акция в Крумовград"}
{"url": "https://www.24chasa.bg/novini/article/8142782", "text": "Британският премиер Борис Джонсън ще обяви за налагане на по-строги правила за осъдените за тероризъм. Това стана, след като мъж, освободен предсрочно от затвора, където е излежавал присъда за тероризъм, рани двама души с нож в Южен Лондон, предаде Ройтерс. Судеш Аман е влязъл в затвора през 2018 г. за престъпления, свързани с ислямизъм и тероризъм. Бил е обаче освободен след изтърпяване на половината от наказанието си от три години. Вчера той бе убит от полицията, когато започна да напада с нож хора на оживена лондонска улица, предава БТА. \"Ще обявим допълнителни планове за фундаментални промени в системата, отговаряща за осъдените за престъпления, свързани с тероризъм\", каза Джонсън и добави: \"Мислите ми са с ранените и техните близки\". Британски политици неведнъж са искали да има по-строг подход към заподозрените в тероризъм. Тези призиви се засилиха, след като през ноември излежал присъда мъж уби двама души и рани още трима в района на Лондонския мост, преди да бъде застрелян от полицията.", "date": "2020.02.03", "title": "Борис Джонсън обеща по-строги правила за осъдени за тероризъм"}
{"url": "https://www.24chasa.bg/novini/article/8143163", "text": "Планиран за днес съвместен патрул на турски и руски военни в района на сирийския град Айн ал Араб (Кобане) е бил отменен, съобщи турската частна телевизия НТВ, цитирана от БТА. Причината за отмяната на патрула не се съобщава. Министерството на националната отбрана на Турция информира по-рано днес, че четирима турски войници са били убити, а девет са били ранени в резултат на обстрел на позициите им в района на провинция Идлиб. Според Центъра по помиряване на враждуващите страни в Сирия към министерството на отбраната на Русия турските военнослужещи са попаднали под обстрела на правителствени сили на Сирия в Идлиб, които стреляли по терористи, тъй като турската страна не е предупредила Русия за придвижванията си.", "date": "2020.02.03", "title": "Отменен е планиран руско-турски патрул в сирийския град Айн ал Араб"}
{"url": "https://www.24chasa.bg/novini/article/8142981", "text": "\"Няма да коментирам, имам грип и отивам до аптеката\". Това каза проф. д-р Веселина Инкова, която се грижи за колекцията на Васил Божков. Коментарът си тя направи пред журналисти на излизане от офиса на \"Нове Холдинг\" на столичната ул. \"Московска\" 43, където в момента експерти и разследващи изземват антиките. Около 20 картини от дома на Васил Божков вече са изнесени, съобщиха от Министерството на културата. Платната са на български и чужди майстори. Процесът ще продължи дълго, защото предметите на изкуството се снимат и описват подробно, предаде  . За съхранението им има опраделени две депа - едното в НИМ, а другото в Националната галерия, където ще бъдат транспортирани картините. \"Изпълнявам нареждането на Специализираната прокуратура и заповедта на министъра на културата за участието в тези процедури. Произведенията се изземват от комисия от колеги с реставратор и историци на изкуствата. Всяко произведение внимателно се описва. Създава се реставрационен протокол за състоянието на произведенията. Опакова се от реставратори и се изнася от служителите на Националната галерия. Този процес ще продължи много дълго\", коментира директорът на галерията Ярослава Бубнова. Стойността на колекцията на Божков тепърва ще се изчислява.", "date": "2020.02.03", "title": "Проф. д-р Веселина Инкова на излизане от офиса на \"Нове\" : Не коментирам, имам грип (Обновена)"}
{"url": "https://www.24chasa.bg/novini/article/8143219", "text": "На свое заседание на 29 януари 2020 г. КПКОНПИ взе решение за предявяване на искове за отнемане на незаконно придобито имущество срещу Николай и Евгения Баневи и свързани с тях юридически лица, на стойност 140 523 982.29 лв., съобщиха от комисията на сайта си. Комисията претендира за отнемане на недвижими имоти по цялото Черноморие (къмпинг „Черноморец“, къмпинг „Каваците“, къмпинг „Златната рибка“ и др.), моторна яхта, акции и дялове от търговски дружества, както и множество движими вещи, сред които златни накити и скъпоценни камъни. Днес исковите молби бяха внесени в Бургаския окръжен съд, с приложения и писмени доказателства от над 300 тома.", "date": "2020.02.03", "title": "Комисията на Цацаров внесе в съда исковете за имуществото на Баневи"}
{"url": "https://www.24chasa.bg/novini/article/8143297", "text": "Европейската комисия представи днес насоките за предстоящите преговори с Лондон за бъдещите отношения между ЕС и Великобритания. Главният преговарящ на ЕС Мишел Барние отбеляза, че насоките предстои да бъдат утвърдени от Европейския съвет и Европейския парламент преди началото на същинските преговори, предава БТА. Барние потвърди, че ЕС цели занапред в търговията с британската страна да няма мита и квоти, стига британският внос да отговаря на европейските изисквания, сред които за опазването на околната среда и държавната помощ. По неговите думи, ако британската страна работи по европейските правила, ще може да има достъп до пазара на услуги и на обществени поръчки в ЕС. Предлага се ЕС и Великобритания да си поделят квотите за улов на риба в граничните води. Барние добави, че след 31 декември, когато Великобритания желае да напусне единния пазар и митническия съюз, достъпът до европейския пазар ще подлежи на сертифициране. Всеки британски внос ще подлежи от следващата година на разрешение, затова и ще бъде проверяван, добави той. ЕС желае да запази тесните си връзки с британската страна в областта на сигурността. Барние уточни, че Европейският съд трябва да остане арбитър при спорове между ЕС и Лондон. По неговите думи е необходимо двете страни да договорят начините за наблюдаване на спазването на постигнатите договорености за бъдещите отношения и да разполагат с възможност за едностранни действия, ако установят нарушение.", "date": "2020.02.03", "title": "ЕК представи насоки в предстоящите нови преговори с Лондон"}
{"url": "https://www.24chasa.bg/novini/article/8143311", "text": "Специална кутия се прави за изнасянето на всяка една антика, която разследващите изземат от музея на Васил Божков, съобщи Десислава Виткова от фондация \"Тракия\", която се грижи за артефактите. Това е стандартна процедура, обясни тя.  Междувременно в сградата влезе и наблюдаващият прокурор по делото Ангел Кънев. Цялата колекция е от над 3 000 експоната, а изнасянето ще продължи месеци.  По-късно днес фондация \"Тракия\" ще излязат с официална позиция по повод това, че разследващи и експерти от Министерство на културата влязоха в офиса на музея. ", "date": "2020.02.03", "title": "Фондацията на Божков: За изнасянето на всяка антика се прави специална кутия"}
{"url": "https://www.24chasa.bg/novini/article/8143305", "text": "Oще през ноември м.г. Окръжна прокуратура-Ловеч образува досъдебно производство срещу служител на КАТ, съобщи окръжният прокурор Валентин Вълков. Мотивите за производството са неправомерни действия на униформения Йордан Петков, осъществяващи признаците на престъпление от общ характер. Петков, известен в Ловеч като Данчо Катаджията, е инспектор Пета степен към \"Пътна полиция\". Той е разследван от Вътрешна сигурност на МВР за укриване на доходи, контрабанда на цигари, принуда и търговия с влияние, пране на пари и данъчни престъпления. Предмет на разследването са и други престъпления, за които се събират доказателства. В производствени бази в Ловеч, с. Дойренци и жилище в с. Дренов са извършени претърсвания, при които са иззети документи и веществени доказателства, относими към делото. Работата по разследването продължава под ръководството на Окръжна прокуратура - Ловеч. Досъдебно производство е образувано и срещу Калоян Петков, брат на катаджията. То е във връзка с инцидент с журналистката от телевизия NOVA Тина Ивайлова, която била нападната пред дома на въпросния брат в с. Дренов на 30 януари. Счупена била и камерата на оператора. Преди това Калоян е заснет да управлява автомобил в нетрезво състояние. За него има данни, че е без свидетелство за правоуправление. Районна прокуратура-Ловеч е образувала досъдебно производство за престъпление от общ характер, свързано с повреждане на чуждо движимо имущество, а Калоян Петков е задържан за 24 часа.", "date": "2020.02.03", "title": "Разследват служител на МВР, принуждавал хора да се разпореждат с имущество (Обновена)"}
{"url": "https://www.24chasa.bg/novini/article/8143323", "text": "Лекари и зъболекари ще могат да отказват помощ на агресивни пациенти. Това е записано в Националния рамков договор за следващите 3 години. Изключение ще се прави само ако пациентът е в спешно състояние, предаде  . Доктор Емил Величков е нападнат с нож от двама наркозависими в кабинета му в Пазарджик през миналата година. Отказал им рецепта за лекарства с упойващ ефект. Казва, че по принцип агресивен пациент не може да очаква помощ от медик. \"Позовавайки се обаче на положената клетва, едва ли ще има лекар, който ще откаже медицинска помощ на пациент. Стига да е в неговите възможности, разбира се, ако пациентът не е много агресивен\", каза още той. В етичния кодекс на лекарите отдавна е записано, че медик може да откаже помощ на агресивен пациент. От тази годна текстът е част от договор, който урежда отношенията между лекарите и Здравната каса. \"Ние сме свидетели на много моменти, в които пациенти си позволяват само за това, че не може да се отказва лечение в кабинета, да се държат грубо\", каза от своя страна председателят на БЛС - д-р Иван Маджаров. \"Може да има момент, в който някой от лекарите наистина да откаже медицинска помощ и да имаме неприятен завършек на някой пациент, който се намира в спешно състояние\", заяви Наталия Маева, говорител на Националната пациентска организация. След нападението, доктор Величков е монтирал паникбутон в кабинета. А в една от русенските поликлиники има физическа охрана и видеонаблюдение.", "date": "2020.02.03", "title": "Лекари с право на отказ да лекуват агресивни пациенти"}
{"url": "https://www.24chasa.bg/novini/article/8143372", "text": "Канадски нефтен работник спаси с кафе от термоса си три котенца, чиито опашки бяха сковани в леда, пише в. \"Метро\", цитиран от БТА. Изданието пусна видео на странната спасителна операция. Трите малки писани по някакво необичайно стечение на обстоятелствата били приковани към заледения сняг, като опашчиците им се били оплели. На тях се натъкнал Кендъл Дайуиш. Той веднага си дал сметка, че котенцата ги очаква сигурна смърт, ако бъдат оставени по този начин в студа. Кендъл извадил от камиона си единствената топла течност, с която разполагал - кафето в тeрмоса си. Той залял опашките на животинчетата, ледът се размекнал и той успял да ги освободи от ледения капан. Котенцата били настанени на топло в дома на работника и той пуснал във Фейсбук цялата им история, като започна да им търси осиновители. Не след дълго трите животинки, които се оказали от мъжки пол, си намерили нов дом и са заедно.", "date": "2020.02.03", "title": "Канадец спаси с кафе три котенца със сковани опашки в леда (Видео)"}
{"url": "https://www.24chasa.bg/novini/article/8143436", "text": "Няма нужда от мерки, които \"ненужно пречат на международните пътувания и търговията\" в опит да се спре разпространението на коронавируса, който досега причини смъртта на 361 души в Китай. Това каза днес генералният директор на Световната здравна организация Тедрос Аданом Гебрейесус. \"Призоваваме всички страни да прилагат такива решения, които се базират на конкретен фактически материал и са последователни\", каза той на среща на изпълнителното бюро на СЗО в Женева. Глобалната свързаност, характерна за съвременния свят, е слабост при този епидемичен взрив, но в същото време ни дава и повече сила, посочи шефът на СЗО, цитиран от БТА. Той добави, че необходимите инвестиции в \"епицентъра\" на заразата в Китай ще помогнат за \"минималното и бавно разпространение\" на заразата на други места и тя \"може да бъде контролирана\". Според посочените от него данни досега са регистрирани 151 случая на заболявания от опасния вирус в 23 страни извън Китай. Той похвали социалните мрежи за помощта им за спиране на дезинформацията за коронавируса и подчерта, че солидарността сега е от най-голямо значение. По време на изказването си Тедрос няколко пъти спираше поради кашлица и за да отпие вода, но каза на членовете на борда: \"Не се безпокойте, това не е коронавирус!\".", "date": "2020.02.03", "title": "Няма нужда от масово спиране на международните пътувания заради коронавируса"}
{"url": "https://www.24chasa.bg/novini/article/8143458", "text": "След ранното си отпадане на \"Аустрелиън опън\" Григор Димитров записа спад с 3 места в световната ранглиста по тенис. При обновяването й днес българинът е на 23-о място в подреждането. Новак Джокович, който вчера спечели 8-а титла в Мелбърн, се завръща начело на световната ранглиста. Той изпревари досегашния лидер Рафаел Надал. Трети в класирането е Роджър Федерер. След швейцареца също настъпва разместване. Финалистът от Мелбърн Доминик Тийм вече е четвърти в света, а пети е руснакът Данийл Медведев.", "date": "2020.02.03", "title": "Григор 3 места надолу в световната ранглиста, Джокович се върна на върха"}
{"url": "https://www.24chasa.bg/novini/article/8143405", "text": "В 00:45 часа на 2 февруари, чрез тел. 112 в дежурната част на РУ – Габрово 32-годишен жител на града е подал сигнал, че е бил нападнат в района на улица „Д-р Тота Венкова“, съобщиха от ОДМВР. По първоначални данни мъжът е ударен от непознат в областта на главата с твърд предмет. Установено е, че в следствие на удара той е получил фрактура на кост в лявата част на черепа, без опасност за живота. В резултат на проведени незабавни оперативно-издирвателни мероприятия, криминалисти от полицейското управление са установили и задържали за срок до 24 часа по ЗМВР трима жители на града на възраст 23-27 години, чиято съпричастност с извършване на престъплението се изяснява в момента. Процесуално – следствените действия по случая продължават под надзора на Районна прокуратура – Габрово.", "date": "2020.02.03", "title": "Задържаха трима габровци за среднощно нападение на 32-годишен мъж в града"}
{"url": "https://www.24chasa.bg/novini/article/8143419", "text": "Начална учителка от Пазарджик ще бъде проверявана от прокуратурата заради неприятен случай в училище „Проф. Иван Батаклиев“. За да накаже свой ученик, Верка Маратилова е принудила всички деца от класа - един по един в колона, да заплюят съученика си, докато той е бил изправен пред дъската. Прокурорската проверка трябва да установи дали има данни за хулиганство с цел публично унижаване, както и дали има принуда, с която грубо са нарушени нравствените принципи, чувства и достойнство на повече от едно лице, в случая на малолетни, предаде  . Проверката ще извърши Апелативната прокуратура в Пловдив, тъй като Окръжната прокуратура в Пазарджик си даде отвод с мотив, че при разследването няма да има безпристрастност. Причината е, че училище „Иван Батаклиев“ е едно от най-елитните учебни заведения в града и децата и внуците на пазарджишките прокурори и съдии учат именно там. Неприятната ситуация е станала на 9-и януари, в 3 б клас. По време на междучасието няколко деца влезли в спор и в невъзможността да се защити по друг начин деветгодишният Митко наплюл две от децата. Вместо родителите да бъдат предупредени за тази постъпка и заедно с педагога да намерят решение, учителката Верка Маратилова решила да приложи свой възпитателен метод. По време на час тя изправила Митко пред учебната дъска, строила целия клас в редица и наредила всички да преминат един по един пред момчето и да го заплюят. След наказателната акция учебните занятия продължили. Вечерта семейството на Митко забелязало, че той е потиснат, не говори, отказва да се храни с обяснението, че го боли главата. Нищо не подозиращите родители останали с впечатлението, че детето им има вирус. За неприятния инцидент те разбирали няколко дни по-късно от възмутен родител на момиченце, което разказало вкъщи как всички плюли по Митко. Със случая са запознати всички институции в града, включително и Регионалното управление на образованието и Отдел „Закрила на детето“. Проверките са установили, че има недопустимо нарушаване на професионалните задължения, но директорът на учебното заведение има правото да наложи санкция по казуса. Даниела Кемчева, директор на училището, е силно притеснена от случилото се. Верка Маратилова не пожела да коментира темата. По желание на семейството Митко вече е в друго училище и с него работи психолог.", "date": "2020.02.03", "title": "Учителка накарала третокласници да заплюят съученик за наказание"}
{"url": "https://www.24chasa.bg/novini/article/8143541", "text": "Поканата към президента на Турция Реджеп Тайип Ердоган да посети Крим остава в сила, заяви говорителят на Кремъл Дмитрий Песков, цитиран от ТАСС и БТА. Коментирайки днес думите на Ердоган, който изрази безпокойство за положението на кримските татари, Песков каза, че по този въпрос Москва категорично не е съгласна със своите турски партньори. Нееднократно сме заявявали, че каквито и да било опасения за кримските татари са безпочвени. Президентът (на Руската федерация Путин) неведнъж е обяснявал (на турския лидер) реалното положение на нещата, заяви Песков. Президентът Ердоган има действаща покана от президента Путин да посети Крим и да се запознае с всичко, както се казва, от първоизточника, добави говорителят.", "date": "2020.02.03", "title": "Путин кани Ердоган да посети Крим"}
{"url": "https://www.24chasa.bg/novini/article/8143535", "text": "Варненец с мини печатница за банкноти бе хванат, след като пробва да пласира столевки в шуменски села. Той е засечен по време на специализирана операция срещу битова престъпност, която се проведе в Шуменско. По време на акцията са задържани 9 души. В ареста е и 20-годишен мъж, изнасилил възрастна вдовица, пише  . За фалшивите пари се разбрало след два сигнала от магазинерки в град Плиска и село Зайчино ореше. \"100-левови български банкноти с лошо качество, но е успял да заблуди две магазинерки\", съобщи окръжният прокурор на Шумен Маргарита Георгиева. Измамниците били хванати по няколко цифри от регистрационния номер, а колата на измамниците била установена във Варна. В мъжете били намерени още 4 банкноти с еднакви номера. При претърсване в дома на единия варненец полицаите открили и компютър, принтиращ фалшиви банкноти от 100 лева, 50 лева и 500 евро. По време на специализираната акция е задържан мъж, изнасилил възрастна жена в село Иваново. \"Жертвата е на 76 години, а извършителят е на 20 години\", съобщи ст. комисар Ялчън Расим, директор ОДМВР-Шумен. \"Той е бил на квартира и е живял в близост. Такава агресия се провокира след употреба на алкохол, както е и при настоящия случай\", допълни окръжният прокурор Маргарита Георгиева. 20-годишният мъж е осъждан на пробация за кражба. Наказанието си е изтърпял на 3 януари тази година.", "date": "2020.02.03", "title": "9 задържани при акция в Шумен - изнасилвач, фалшификатори и измамници"}
{"url": "https://www.24chasa.bg/novini/article/8143580", "text": "Организацията на страните износители на петрол и нейните съюзници, начело с Русия, обмислят по-нататъшно намаляване на петролните добиви с 500 хил. барела на ден поради негативното въздействие на коронавируса върху търсенето на петрол, съобщава агенция Ройтерс, цитирайки свои източници от формата \"ОПЕК +\", запознати с течащите дискусии по този въпрос. Страните производителки от \"ОПЕК +\" също така обмислят да проведе среща на министерско ниво на 14-ти и 15-и февруари, което би било по-рано от текущия график за среща през месец март, предаде  Според анализатори и търговци епидемията от коронавирус в Китай може да намали търсенето на петрол с над 250 хиляди барела дневно през първото тримесечие на настоящата година, което да доведе до допълнително свръх предлагане на важната енергийна суровина и до по-нататъшен натиск върху цените. Епидемията от коронавирус вече засегна търсенето на петрол в Китай, като най-голямата рафинерия в Азия - Sinopec Corp. посочи, че нейните съоръжения ще намалят производителността през настоящия месец с около 600 хил. барела на ден. Независимите рафинерии в провинция Шандун, които съвместно внасят около една пета от суровия петрол в Китай, също намалиха производството с между 30% до 50% за малко повече от седмица. По-рано в понеделник Иран, който е важен член на ОПЕК, заяви, че разпространението на коронавируса е засегнало търсенето на петрол и призова за полагане на усилия за стабилизиране на цените, съобщи иранската официална информационна агенция IRNA. Иранският министър на петрола Биджан Занганех посочи, че \"пазарът на петрол е под натиск и цените спаднаха под 60 долара за барел, като трябва да се положат усилия за неговото балансиране\". Той каза, че Иран ще се съгласи да се проведе по-ранно заседание на ОПЕК, ако останалите членове на групата се съгласят на допълнително съкращения на производството на петрол. В края на миналата работна седмица пък Русия посочи, че е готова за провеждане на извънредна среща във формата \"ОПЕК +\" в рамките на февруари. В тази връзка експертната група от ОПЕК и съюзниците извън картела, известна като Съвместен технически комитет, вече насрочи среща за 4-ти и 5-ти февруари във Виена, за да оцени влиянието на китайския вирус върху търсенето на петрол, посочиха други източници от формата \"ОПЕК +\". Съвместната техническа комисия вероятно ще даде препоръки за допълнителни действия в подкрепа на петролния пазар. Новината за евентуално предстоящо допълнително съкращаване на добивите в рамките на \"ОПЕК +\" с още 500 хил. барела на ден, което може да доведе до съвместно ограничаване на добивите с общо 2,2 млн. барела, ограничи новия спад на петролните фючърси от началото на търговията в понеделник. През обедната европейска търговия фючърсите на петрола Брент с доставка през април вече поскъпват с 0,16% към 56,73 долара за барел, а на фючърсите на американския лек суров петрол с доставка през март - с 0,75% към 52,00 долара за барел, след като по-рано в понеделник те удариха нови най-ниски нива от януари 2019-а година насам съответно към 55,42 и към 50,42 долара за барел.", "date": "2020.02.03", "title": "\"ОПЕК +\" иска да съкрати петролните добиви с 500 хил. барела заради коронавируса"}
{"url": "https://www.24chasa.bg/novini/article/8143543", "text": "Врачанският окръжен съд призна за виновен лекар от диагностичния консултативен център-1 във Враца заради вземането на подкуп от пациенти. Веселин Петков като лекар по образна диагностика получавал от пациенти за извършена от него работа имотна облага, която не му се полага, се казва в съдебното решение. На подкупния лекар е определена глоба в размер на 2 000 лв. в полза на държавата. В хода на досъдебното производство лекарят възстановил взетите от пациентите суми и заради това се разминал само с административното наказание.", "date": "2020.02.03", "title": "Съдът глоби подкупен врачански лекар"}
{"url": "https://www.24chasa.bg/novini/article/8143592", "text": "Турция е информирала Русия за развоя на събитията в сирийския район Идлиб, каза говорителят на управляващата Партия на справедливостта и развитието (ПСР) в Турция Йомер Челик, цитиран от Ройтерс. По този начин той отхвърли  , което е довело до загиването на шестима турски военнослужещи при сирийски обстрел, предава БТА. Според Русия турските военни попаднали под обстрела на правителствени сили на Сирия в Идлиб, които стреляли по терористи, тъй като турската страна не е предупредила Русия за придвижванията си. \"Изявленията, че Русия не е била информирана, не са коректни. Турция осигурява редовна и навременна информация на Русия. Тя ги информира (руснаците) и за този най-нов случай. Не е правилно да се казва, че не е споделена информация. Наличните механизми са били използвани както винаги\", написа Челик в Туитър. Говорителят на Кремъл Дмитрий Песков заяви от Москва, че руските и турските военни се намират в постоянен контакт по отношение на ситуацията в Сирия, като при необходимост може бързо да бъде съгласуван и телефонен разговор между президентите на двете страни. Турската частна телевизия НТВ съобщи, че заради ситуацията в Идлиб е било отменено присъствието на турския министър на отбраната Хулуси Акар в държавната делегация, водена от Ердоган, която днес е на посещение в Украйна. Вместо това Акар е провел среща в Анкара с началника на генералния щаб на армията Яшар Гюлер и с командващите трите рода въоръжени сили, след което се е отправил към сирийската граница, посочва НТВ.", "date": "2020.02.03", "title": "Турция отхвърли твърденията на Русия, че не е била информирана за Идлиб"}
{"url": "https://www.24chasa.bg/novini/article/8143664", "text": "Новите данни за броя на бежанците са стряскащи. Шефът на полицията в Германия говори даже за „тревожно положение на граничната полиция”. Гюнтер Ноке, който от години прави за канцлера Ангела Меркел анализ за ситуацията с бежанците, смята, че е намерил корена на проблема: спасените бежанци трябва да бъдат върнати обратно в Африка. По време на днешния обяд на австрийския канцлер Себастиан Курц с Ангела Меркел на масата ще бъде „сервирана” специална тема, която не е свързана с климата, а с бежанската криза, пише германското издание „Фокус”, цитирано от  . Данните за нея са стряскащи: – В Германия средно на ден продължават да пристигат по около 450 бежанци, основно от Сирия, Ирак, Афганистан и страните от Централна и Западна Африка. – Ръководителят на федералната полиция Дитер Роман заявява пред медиите, че данните за миграцията, броя на търсещите убежище и броят на неразрешените влизания на територията на ЕС ясно показват, че липсва сигурна шенгенска защита на външните граници. „Имаме сериозна ситуация с граничната полиция”, категоричен е той. – Балканският път, затворен през 2016 г. от Австрия и балканските държави, отчасти е отново отворен. Граничната служба съобщава, че границата между България и Турция се е превърнала в нов предпочитан маршрут. – Условията в пренаселените лагери за мигранти на гръцките острови доведоха междувременно до възникването на спешна хуманитарна ситуация. 40 000 бежанци, сред които 4 000 деца, са затворени на егейските острови. Всички, включително гръцкото правителство, чакат от ЕС решение за тяхното преразпределение. – Службата за външни дейности на Европейския съюз предупреждава в свой документ от 16 януари за евентуална хуманитарна криза в Либия и по-нататъшно повишаване на броя на мигрантите. – Либия ще бъде предмостие за мигрантите от Африка десетилетия наред. Какво трябва да направят политиците в този случай? Когато Ангела Меркел търси отговор на този въпрос, тя обикновено иска мнението на личния си съветник Гюнтер Ноке, който от 10 години анализира за германския канцлер ситуацията в Африка. Според него, съдбите на Европа и Африка са свързани – те печелят или губят заедно, вероятно и ще оцелеят, но заедно. Не всички са напълно наясно с това голямо предизвикателство, смята Ноке. Оцеляването на Европа зависи много повече от това как се развива Африка, отколкото от климатичните промени. „Онова, за което говоря, са многото на брой млади хора, които се нуждаят от перспектива за себе си и семействата си. Не става въпрос за стотици хиляди или един милион души. През следващите 20-30 години ще става въпрос вероятно за 100 или повече милиона хора. Това трябва да ни накара да погледнем политиката в Африка през друга призма. Трябва да осъзнаем съдбовната обвързаност между Европа и Африка”, категоричен е анализаторът. Според Ноке, проблемът се състои в това, че всички искат да стигнат до Европа. Ако спасените в Средиземно море бъдат върнати обратно в Африка, картината ще се промени драстично. Човек може само да се надява, че канцлерът и нейните последователи ще отдадат нужното значение на думите на Гюнтер Ноке. Той разпознава сигналите и предупреждава за нарастващата заплаха.", "date": "2020.02.03", "title": "Границата между България и Турция бил предпочитан маршрут за мигрантите"}
{"url": "https://www.24chasa.bg/novini/article/8144193", "text": "Бъдещият премиер на Косово, лидерът на Движението „Самоопределение“ Албин Курти, представи днес пред депутатите в косовското събрание кабинета, който ще ръководи, съобщи кореспондентът на Македонската информационна агенция (МИА) в Прищина, цитирана от скопското издание “Слободен Печат“. Правителството, водено от Курти, лидер на партията, спечелила изборите на 6 октомври, ще има 15 министерства и двама вицепремиери, припомня \" \". Министрите от „Самоопределение“са: Албулена Хаджиу на правосъдието, Глаук Конюфца на външните работи, Бесник Бислими на финансите, Розета Хайдари на икономиката, Арбен Вития на здравеопазването и македонският албанец Блерим Река за евроинтеграцията, втори вицепремиер ще бъде Хаки Абази. За първи вицепремиер е номиниран от Абдулах Хоти от Демократическата лига на Косово, а министри от същата партия ще бъдат Антон Чуни на отбраната, Агим Велиу на вътрешните работи, Люмир Абиджику на инфраструктура, Бесиан Мустафа на земеделието, Хикмете Байрами на образованието и Вльора Дурмоши на културата. От представителите на „Сръбска листа“ за министър на общностите и завръщането Курти номинира Далибор Йевтич и за министър на регионалното развитие Иван Милоевич. Емилия Реджепи, член на групата Г-6 на не-мажоритарните етнически групи, ще бъде номинирана за министър на административните и местното самоуправление. Курти заяви, че ще управлява прозрачно, въз основа на волята на гражданите и заяви уважение към опозицията, от която очаква да бъде конструктивна и коректив на правителството. След представянето на Курти в парламента започна дебат за предложението му за съставяне на ново правителство, като се изказаха много депутати от опозиционните партии. Напускащият премиер на Косово Рамуш Харадинай няма да предаде властта на Албин Курти чрез официална церемония. Той каза, че може да направи това чрез телефонен разговор или че някой от заместниците му ще го направи, информира косовският телевизионен канал RTK Live „Ще бъда извън страната, или ще помоля някой от вицепремиерите да предаде задължението си веднага след избора на министър-председател, или ще направя телефонно обаждане, за да му пожелая успех“, заяви Харадинай в неделя. Той добави, че няма да гласува за формирането на новото правителство в парламента в понеделник.", "date": "2020.02.03", "title": "Косово е с ново правителство"}
{"url": "https://www.24chasa.bg/novini/article/8144242", "text": "Китайски специалисти извършват клинични изпитания на 7 препарата срещу новата пневмония, предизвикана от коронавируса 2019-nCoV, предадoха ТАСС и БТА. Това заяви членът на Академията за инженерни науки на Китай, вирусологът Чжун Наншан. \"Разработихме ефикасен план за лечение, който взема предвид натрупания от нас опит и успешните методи за борба срещу атипичната пневмония\", каза той. По думите му, Държавният комитет по въпросите на хигиената и здравеопазването на Китай е създал по-разработена в сравнение с предишни подобни аналози програма за борба с пневмонията. Чжун Наншан уточни, че за официално потвърждение на ефикасността на споменатите от него разработвани препарати ще е нужно време. \"Научаваме все повече неща за заболяването, натрупваме опит за диагностицирането и лечението му\", отбеляза той.", "date": "2020.02.03", "title": "Китай тества 7 препарата срещу коронавируса"}
{"url": "https://www.24chasa.bg/novini/article/8144289", "text": "До въвеждането на толсистемата в търговска експлоатация от 1 март 2020 г. за пътните превозни средства над 3,5 т ще се продават само седмични и дневни е-винетки. След тази дата ще ползват 3 115 км платена пътна мрежа срещу такса, изчислена на база на изминато разстояние – толтакса. Продажбата на седмични винетки ще бъде спряна от 24 февруари, а на дневни – от 23:59 ч. на 29 февруари. Това съобщиха от пресцентъра на АПИ. От началото на февруари е преустановена продажбата на месечни електронни винетки за тежкотоварните автомобили. Потребителите, които плащат за повече от една електронна винетка чрез банков трансфер, трябва да внимават при въвеждането на данните за срока на тяхната валидност, когато се отнасят за тежкотоварни превозни средства. В случай че в таблицата, която се попълва при плащане на е-винетка по банков път, има сгрешени данни за срока на валидност на винетката дори само на едно тежкотоварно превозно средство, електронната система няма да може да активира платените такси за всички леки или тежкотоварни превозни средства в нея. В същото време ще бъде генериран PAY код, с който плащането ще може да се осъществи. На сайта на Националното толуправление www.bgtoll.bg е публикувана Инструкция за закупуване на е-винетки с банков трансфер.", "date": "2020.02.03", "title": "До въвеждане на толсистемата тировете могат да са с дневни и седмични винетки"}
{"url": "https://www.24chasa.bg/novini/article/8144096", "text": "Белгия е изправена пред предсрочни парламентарни избори, ако до май в страната няма ново редовно правителство, съобщи \" . За това предупреди председателят на белгийската партия Нов фламандски алианс (НФА) Барт де Вевер. Белгия е водена от служебно правителство от декември 2018 г., когато НФА напусна управлението заради решението на тогавашния премиер Шарл Мишел да подкрепи споразумението на ООН за миграцията, подписано в Маракеш. Мишел остана на власт като служебен премиер, а по-късно бе избран за председател на Европейския съвет и ръководството на правителството бе поверено на Софи Уилмес - първата жена премиер в белгийската история. През май миналата година редовните избори в Белгия не определиха ясен победител, но показаха растяща подкрепа за крайната десница от Вламс Беланг. Тази партия на крайния национализъм постепенно започна да привлича избирателите на НФА, показаха оценките на политическите наблюдатели. През 2011 г. Белгия постави световен рекорд по продължителност на преговорите за съставяне на федерално правителство - 541 дни. До май биха се навършили 17 месеца (около 500 дни), откакто страната отново се управлява от служебен кабинет.", "date": "2020.02.03", "title": "Белгия пред предсрочни избори"}
{"url": "https://www.24chasa.bg/novini/article/8144288", "text": "Летище \"Адолфо Суарес\" в Мадрид затвори своето въздушно пространство, след като беше установено присъствието на дронове в непосредствена близост до него, съобщава ТАСС. Онлайн наблюдателят FlightRadar, който показва позицията на различни самолети в полет, потвърждава, че в момента в близост до летището няма полети. Всички самолети са на земята, допълва  .                                                                                                                                                                                                                                                                                                                                ", "date": "2020.02.03", "title": "Затвориха летището в Мадрид заради възможна заплаха от дронове"}
{"url": "https://www.24chasa.bg/novini/article/8143642", "text": "- На стратегическо ниво за мен това е предефинираната роля на комуникациите, които днес се възприемат като част от стратегията за развитие на бизнеса. През 2019 г. Международната пиар асоциация (IPRA) определи пиара като управленски практики за изграждане на отношения между организациите и техните публики, основани на предоставяне на информация чрез доверени и етични комуникации. На тактическо ниво ключово и през тази година ще бъде съдържанието. Колкото по-добро е то, толкова по-големи са шансовете за успех на съответната кампания. Тук очаквам фокусът да се премести към интерактивното съдържание и да виждаме все повече кампании, които включват live streaming, видео и аудио съдържание, добавена и виртуална реалност, геймификация, анкети и онлайн събития. Другата посока на развитие е инфлуенсър маркетингът. Досега компаниите предимно ползваха услугите на т. нар. макро инфлуенсъри с голям брой последователи в социалните мрежи. През 2020 г. ще се обръща Често те създават по-качествено съдържание и по-силно влияние върху своята аудитория. В тази връзка е и тенденцията за т.нар. нишово таргетиране. Традиционно компаниите търсят отразяване в големите медии. Все повече обаче брандовете се ориентират към нишови публикации в блогове, лични платформи и социални медии заради специфична аудитория според интереси и индустрия. Влиянието на онлайн каналите ще продължава да расте, но започва да се усеща носталгия към офлайн активностите и затова очаквам интерес към повече специални, тайни, креативни събития, предназначени отново за специфични малки групи. Не на последно място - изграждане и комуникиране на работодателска марка, свързване на брандовете със социални каузи и все по-силна ангажираност на изпълнителните директори с обществено-значими теми, неприсъщи на основния им бизнес. - Рекламната 2020-а изглежда такива, каквито наблюдаваме през последните две години. Очакваме рекламодателите отново да насочат средствата си към телевизията и да използват все по-активно интернет. От друга страна, в свят, пренаситен с информация, ще бъде изключително важно кампаниите да излъчват ясни и директни послания. - БДВО е първата професионална организация на пиарите в България и колегите, работили за развитието на професията ни, са поставили изключително висока летва. През 2019 г. успяхме значително да увеличим членската маса, сформирахме обществен съвет от утвърдени имена, чиято цел е да инициира по-задълбочен разговор за процесите в медийната и комуникационна среда у нас, стартирахме съвместна програма с Факултета по журналистика и масова комуникация - \"Креативни комуникации\", която ни дава възможност не само да предадем практически знания на колегите, но и да ги привлечем за общността. Назначихме изпълнителен директор, за да можем да отговорим на очакванията и да изпълним амбициозната си програма. През 2020-а ще организираме отново най-престижните пиар награди \"ПР приз\", които отличават на-добрите в професията, както и ще почетем \"бащата на пиара\" с традиционното събитие \"Денят на Бернайс\". Предстои провеждането на съвместно конференция с БАПРА, която ще е със сериозно международно участие. Вярвам, че през 2020 г. все повече ще се чува гласът на професионалната организация на пиарите по важните теми на медийната и комуникационната среда, етичните норми в генерирането на информация, споменаването на работодателски марки в електронните медии, диалога с институциите и други. Надявам се все по-рядко да чуваме изразите \"плати си малко пиар\", \"пиар акция\", \"евтин пиар трик\", които изкривяват и обезценяват смисъла и същността на нашата професия. - Все още нямаме данни за оборотите нито от комуникационните агенции, нито от медиите. Бизнесът обаче отчете ръст по време на коледните събития, така че очакваме да запишем още една година с растеж. Първите данни от пазара потвърждават, че през 2019-а спрямо 2018 г. според рекламния мониторинг на Nielsen Admoshpere. Най-активни отново са били фармацевтичните продукти, следвани от веригите магазини, хранителните стоки, напитките и категорията на козметиката и хигиенната грижа. Това говори за стабилно потребление в областта на бързооборотните стоки, което оправдава големи инвестиции в телевизия. Прави впечатление обаче, че обратно на общата тенденция към ръст, традиционно силните категории в сферата на услугите не растат в телевизия. Финансовият и телеком секторът дори са свили тв инвестициите си. Етапът на зрялост, който достига пазарът на услугите, предполага други канали за комуникация с повече възможности за интерактивно общуване с потребителите. Социалните мрежи, мобилният интернет и инфлуенсър маркетингът са едни от най-бързо развиващите се нови канали. Печатните медии продължават да са със слабо присъствие в микса, но сякаш станаха все повече носител на имидж и престиж за марките, които ги използват. Стабилни са радиото и външната реклама. Икономисти вече говорят за забавяне на икономиката както в целия ЕС, така и у нас. Не го усещаме все още в намаляване на маркетинг бюджетите, но това е и логично. След няколко много успешни години, ако продажбите започнат да спадат, компаниите ще се опитат да запазят обемите, като увеличат пазарния си дял. А това означава да вложат повече средства в реклама. Нямаме причина да очакваме спад в нашия сектор през 2020 г. - Корпоративните комуникации определят начина, по който една компания комуникира своите дейности към вътрешните си публики - служителите, и към външните - клиенти, медии, регулатори, подизпълнители, партньори и т.н. Компаниите днес излязоха извън рамките на основния си бизнес и вече възприемат себе си като корпоративни граждани, със собствено поведение и принципи. Те са с ясното съзнание за отпечатъка, който имат в обществото и това коренно променя комуникациите. Вече отделната марка или продукт са повече от телефон или автомобил, те са средства за решаване на проблем или задача на крайния потребител, който е видим за бранда, не е статистика. Благодарение на big data и дигитализацията компаниите днес познават своите потребители и разговарят с тях. И това са не само външните, но и вътрешните публики, акционерите, партньорите. Тази променена реалност превръща корпоративните комуникации все повече в управление на промяната. - Разбира се, че може, но по правилният въпрос е: добре ли е това? Правилно ли е да оставим всеки в дадена компания да комуникира с медиите по неговия си въпрос, без да се гледа общата цел? Не мисля, че това ще е ефективно нито за организациите, нито за медиите. Комуникационните специалисти стават все по-необходими не толкова заради медиите. Те съществуват от доста време и връзката между пиар и медии е добре установена. Днес, в ерата на фалшивите новини, пиарите са тези, които помагат за изграждането и запазването на доверието и управление на диалога. Вече един човек може да е медия, която да е по-влиятелна от кабелна телевизия например, времето на т. нар. \"gatekeepers на информацията\" също е към своя край. Затова тук ми се иска да цитирам един от основоположниците на нашата професия Едуард Бернайс. Когато го попитали в интервю за \"Ню Йорк таймс\" през 1991 г. защо той смята своята професия за по-скъпо платена и важна от тази на юристите, им отговорил: \"Юристите се занимават с тълкуването на прецеденти, а аз създавам прецедентите\". Въпреки че това е казано преди доста време, в друга епоха, мисля, че е валидно до голяма степен и днес. а гаранция, че съобщенията ще бъдат предадени и възприети в целостта им. - Това са наистина сериозни проблеми за цялата медийна индустрия, а не само за пиарите. Въпреки че усилията за справяне с тези явления се увеличиха значително през последните две години, все още не виждаме особен прогрес. Причината е, че когато индустрията се опита да ограничи бот трафика и \"фалшивите кликове\" с някакво технологично решение, веднага се променят и тактиките за генериране на изкуствени резултати. Мисля че тук битката ще е постоянна и не очаквам скоро да има генерално решение на проблема. Фалшивите новини обаче са разрешим проблем. Въпреки че фейсбук и гугъл обещават да филтрират фалшивите новини технологично, много по-важно е хората да се научат да ги разпознават, за да ги игнорират. При тях е много важна медийната грамотност на потребителите. Ако те са достатъчно информирани, няма да вярват на фалшивите новини, а за тяхната информираност сме отговорни всички ние: комуникационни специалисти, журналисти, медии, регулаторни органи.  е председател на Българското дружество за връзки с обществеността (БДВО) от януари 2019 г. Тя е директор \"Корпоративни комуникации\" в А1 България с почти 20 години опит в сферата на корпоративните комуникации, връзките с обществеността, маркетинга и рекламата.", "date": "2020.02.03", "title": "Илияна Захариева: Рекламата в печатни медии е имидж и престиж за всяка марка"}
{"url": "https://www.24chasa.bg/novini/article/8144275", "text": "Министърът на финансите Владислав Горанов освободи по негова молба председателя на Държавната комисия по хазарта Александър Георгиев и назначи временно Георги Йорданов за председател на Държавната комисия по хазарта, до намиране на титуляр за поста, съобщиха от Министерството на финансите. Георги Йорданов има богат административен опит, придобит на експертни и ръководни длъжности. До момента беше началник на кабинета на министъра на финансите, в която встъпи през ноември 2014 година. Преди това е бил ръководител на инспектората на Министерството на околната среда и водите. В периода от декември 2010 г. до април 2014 г. е държавен инспектор в инспектората на Министерството на финансите. От януари 2000 г. до октомври 2010 г. последователно е заемал длъжностите директор на инспектората на Министерството на земеделието и храните и главен секретар на Националната служба за растителна защита. Професионалната му кариера започва в МФ през 1995 г., като инспектор в данъчната администрация и главен данъчен инспектор в Службата за предотвратяване и разкриване на данъчни нарушения. В следствие на разговори с министъра на правосъдието, министъра на икономиката, изпълнителния директор на Националната агенция за приходите и председателя на Държавна агенция „Национална сигурност“, се предприеха действия за промяна в състава на ДКХ. За членове на комисията министърът на финансите назначи новите, определени от ръководителите на тези институции, лица. Това са Стоян Стоянов – главен секретар на Министерството на правосъдието, Паун Илчев – и.д. председател на Българския институт по метрология, Красимир Бояджиев – началник на отдел „Разследване на особени случаи“, дирекция „Контрол“ в централно управление на НАП и Емил Захариев – директор на специализирана дирекция в ДАНС.", "date": "2020.02.03", "title": "Шеф на кабинета на Горанов оглави Комисията по хазарта. Назначиха и нови членове"}
{"url": "https://www.24chasa.bg/novini/article/8144276", "text": "От „Ню Геймс“ АД изпратиха съобщение до медиите във връзка с  \"Уважаеми медии и заинтересовани страни, Във връзка с медийните публикации и твърденията, че част от спечелилите от Национална лотария лица не съществуват, заявяваме следното: Всички спечелили от билетите и игрите са напълно реални лица. Това е най-проверяваната тема през годините и при проверките не са констатирани никакви нередности. Изразяваме готовност отново да предоставим необходимите документи на компетентните органи, за да извършат проверка и да установят самоличността на участниците и получените от тях печалби за периода от началото на организиране на игрите до настоящия момент. През последните дни целенасочено се обединяват информации в различни медии, касаещи търговската ни дейност, с обвинения към отделни физически лица. Те целят манипулиране на общественото мнение, създаване на негативни нагласи и общо недоверие към бизнеса ни. Във връзка с непрестанните внушения за неплатени държавни такси отново заявяваме, че нашата компания е изплатила всичко дължимо по закон. Оказваме пълно съдействие на българските институции в извършваните от тях проверки за установяване на истината. По повод крайно неверните и манипулативни твърдения, тиражирани в публичното пространство, излагаме следните факти: Още от самото създаване на компанията залагаме на пълна прозрачност. С тази цел търсим съгласие от всеки спечелил - да бъде заснет и публикуван на интернет сайта  . На него може да бъде открита  На гърба на всеки билет на Национална лотария ясно са посочени условията за провеждане на играта, вида, размера и начина на изплащане на печалбите. Билетите се печатат в една от най-големите печатници в света – американската компания „Scientific Games International“. Именно печатниците отговарят за разпределението на печалбите, описани на гърба на билетите. Ние не разполагаме с информация каква сума има в съответния билет при пристигането му в България и дали е печеливш, или не. Всички правила и условия за провеждането на игрите и информация за държавните такси са публикувани на  . Те са достъпни за всички участници и заинтересовани страни от 2014 г. до момента. Съществуването им на сайта за целия този период несъмнено може да бъде установено по технически път. В допълнение днес бяха качени всички търговски отчети на дружеството за периода 2014-2018 г. с цел пълна прозрачност и избягване на допълнителни внушения за прикриване на информация.\" От „Ню Геймс“ АД посочват, че може да се видят: Всички търговски отчети за периода 2014 г. - 2018 г. - Правилата за организиране и провеждане на моментните лотарийни игри, утвърдени от Държавната комисия по хазарта (ДКХ):", "date": "2020.02.03", "title": "\"Ню геймс\" АД:  Всички спечелили са напълно реални лица, снимани са на сайта ни"}
{"url": "https://www.24chasa.bg/novini/article/8144406", "text": "По време на откриването на обновената сграда папата каза, че красотата лекува. На 31 януари, в навечерието на Световния ден за борба с бедността, папата благослови двореца. Дворецът, неофициално известен като Двореца на бедния, в момента е дом на около 50 бездомници, живеещи в 16 спални, с топли ястия, приготвени от доброволци. Карло Санторо, член на католическата благотворителна Общност на Свети Егидий, смята, че дворецът Мильори е истинска смесица от крайности. \"Това е разкошна сграда до площада и базиликата \"Свети Петър\", обитавана от онези, които доскоро дори нямаха покрив над главата си\", каза Санторо. Интересът на папа Франциск към материално застрашените не е новина. През 2016 г. той покани всички бездомни да присъстват на масова служба във Ватикана, посветена единствено на тях и по време на това събитие остро осъди начина, по който светът се отнася към най-бедните членове на обществото.", "date": "2020.02.03", "title": "Папа Франциск подари дворец на бездомни"}
{"url": "https://www.24chasa.bg/novini/article/8144425", "text": "Албания и Република Северна Македония заслужават да започнат преговори с ЕС. Процесът на преговори трябва да започне. Казаното \"не\" на преговорите е разочарование и за гражданското общество, и за нас. Това заяви председателят на Европейския парламент Давид Сасоли в Тирана на съвместна пресконференция с албанския премиер Еди Рама, предаде македонският сайт 24инфо, цитиран от БТА. Сасоли и Рама разговаряха и за банковата система, обсъдиха въпроси от сферата на сигурността и катастрофалното земетресенио, което удари страната на 26 ноември, за санирането на последиците от което ЕС изрази готовност да помогне. Рама изрази идентично становище, че двете страни заслужават да получат дата за начало на претговори, но по думите му, \"ако се каже \"не\", това няма връзка с нас\". Рама изрази задоволство, че посещението на Сасоли съвпада с началото на активността на терена на Специалната част на държавната полиция ОФЛ /Операция за властване на закона/, която трябва да нанесе силен удар върху организираната престъпност, заедсно с формираната неотдавна Специализирана прокуратура. Днес предстои още Сасоли да се срещне с председателя на парламента Грамоз Ручи и с ръководителите на парламентарните групи, а в 15.15 ще говори пред депутатите в албанския парламент. В 16 часа е планирана среща с президента на Албания Илир Мета. Утре сутринта Сасоли ще има срещи с извънпарламентарната опозиция. Той ще се срещне с Лулзим Баша, лидер на Демократическата партия и Моника Круемади, лидер на Социалистическото движение за интеграция.", "date": "2020.02.03", "title": "Сасоли: Тирана и Скопие заслужават да започнат преговори с ЕС"}
{"url": "https://www.24chasa.bg/novini/article/8144453", "text": "2 от джиповете на Васил Божков бяха изкарани от гаражите му в офиса на музея му в София и потеглиха в неизвестна посока. Автомобилите, черни BMW-та, бяха шофирани от служители на МВР. Засега от музея не са изнасяни артефакти, а според представители на фондацията това ще отнеме месеци, тъй като артикулите са над 3 000. ", "date": "2020.02.03", "title": "Откараха 2 от джиповете на Божков (Снимки)"}
{"url": "https://www.24chasa.bg/novini/article/8144556", "text": "Подкрепа и партньорство в работата по реализиране на стратегията за дигитална трансформация на София заявиха на среща с кмета на София Йорданка Фандъкова от Асоциацията на индустриалния капитал в България, провела се днес в Столичната община по предложение на асоциацията. Дигитализацията е в основата на подобряване на услугите и качеството на живот. Тя е стратегически инструмент за икономиката на града и дава възможност за развитие на повече услуги, както за гражданите, така и за бизнеса, каза кметът на София Йорданка Фандъкова. На срещата присъстваха зам.-кметът на София по финанси и здравеопазване Дончо Барбалов, председателят на надзорния съвет на общинската агенция за инвестиции и общински съветник Николай Стойнев и зам.-кметът по дигитализация, иновации и икономическо развитие Владимир Данаилов. Кметът Фандъкова заяви, че както е поела ангажимент, в Столична община е създаден ресор дигитализация, иновации и икономическо развитие със заместник-кмет Владимир Данаилов. Работим в няколко приоритетни стъпки: първо - най-използваните услуги, които не са дигитални да се дигитализират, да се модернизира системата и да се увеличи броят на дигиталните услуги, необходими на гражданите и бизнеса. Важна стъпка е администрацията на общината да не изисква от гражданите и бизнеса документ, който самата тя издава, а да прави вътрешна проверка, каза кметът Фандъкова. Тя припомни развитието на дигиталните услуги за бизнеса чрез сайта на Направление „Архитектура и градоустройство“. В направлението се предлагат електронни услуги като „Издаване на удостоверение за устройствен статут“ и предстои пускане на още 3 нови електронни услуги: Електронно заявление за издаване на разрешение за строеж; Електронно заявление за издаване на разрешение за поставяне; Електронно заявяване и получаване на виза по чл. 140, ал. 2 от ЗУТ. През 2015 г. Столична община разработи и внедрени 45 електронни услуги, а общината е първата, която стартира процеса на отваряне на данни. Новият ресор по дигитализация на градската среда работи по няколко важни задачи: да гарантира цялостен подход, а не работа «на парче» и несъгласувани самостоятелни решения, да превърне града в платформа за иновации, да намали административната тежест и превърне София в пазар на дигитални продукти и услуги, каза Владимир Данаилов. По думите му Стратегията за дигитализация не е шаблон, който налагаме на София, тя е направена в резултат на проучване на обществеността и бизнеса в столицата, с над 100 експерти, организации и ИТ компании в София. Първо сме дефинирали къде сме като дегитална зрялост и след това сме поставили целите ни в дигиталната сфера, посочи зам.-кметът. Софийската стратегията за дигитална траснформация на града е по проект Digital Cities Challenge на Европейската комисия. След приемането на стратегията от Столичния общински съвет ще се премине към конкретна програма, а бизнесът може да участва в работни групи с конкретни предложения. Кметът Фандъкова запозна Асоциацията на индустриалния капитал с възможности за сътрудничество в проекти в сферата на социално-отговорния бизнес. От Асоциацията на индустриалния капитал изразиха готовност да се включат в новата програма на кмета Фандъкова за залесяване на междублокови пространства в кварталите. Досега общината заедно с граждани, неправителствения сектор и бизнеса активно работи по проекта „Новата гора на София“, по който са засадени 88 000 фиданки, а заедно с училища и детски градини – „Моето зелено училище и Моята зелена детска градина“. Други възможности за партньорство, които бяха обсъдени, са участие за изграждане на детски и спортни площадки и публично-частни проекти за изграждане на паркинги в кварталите. В София почти няма безработица, но липсата на подготвени кадри е общо предизвикателство за бизнеса. Една от възможностите за подготовката на кадри е участието на бизнеса в програми за професионално ориентиране, посочи кметът Фандъкова. Столична община работи по проекти за дуално образование и професионалното ориентиране, където столични училища и бизнес си партнират. „Столична община не е обикновена община, тук е съсредоточена голяма част от икономиката на България, при това във високотехнологичните сектори. И въпреки това София трябва да се справи с няколко основни предизвикателства в кратък период като подобряването и повишаването на електронните услуги, демографските проблеми и недостига на работна ръка. Като работодателска организация за нас е важно да бъде изготвена оценка на потребностите на столичната икономиката от работна ръка, както и да бъдат набелязани мерки за привличането и интегрирането на висококвалифицирани работници от трети страни. Може да разчитате на експертизата на АИКБ, като заявявам пълната ни готовност да участваме както при разработването с предложения и в съвместни работни групи, така и при реализацията на важни за Общината и бизнеса проекти“, заяви председателят на Асоциация на индустриалния капитал в България Васил Велев. От Асоциацията присъстваха и Боян Бойчев, член на УС на АИКБ, д-р Милена Ангелова – гл. секретар на АИКБ, Добрин Иванов – изп.-директор на АИКБ.", "date": "2020.02.03", "title": "Асоциация на индустриалния капитал подкрепя стратегията за дигитализация на София"}
{"url": "https://www.24chasa.bg/novini/article/8144525", "text": "Тяхната цел е да въведе включилите се в света на програмирането по лесен и достъпен начин. По време на обучението ще могат да положат своите фундаментални основи в областта и да преценят дали сферата на софтуерната разработка отговаря на мечтите им за кариерно развитие. Градовете-домакини тази година са 7 на брой: -  - сградата на СофтУни -  - Професионална гимназия по електротехника и електроника -  - Висше военноморско училище Н. Й. Вапцаров, зала 11 -  - зала 311 на Колежа по туризъм при Технически университет проф. Асен Златаров -  - в сградата на Русенски университет \"Ангел Кънчев\" -  - Хотел \"Алегро\" -   - сградата на общината, зала 22 септември Курсът е подходящ за напълно начинаещи, без абсолютно никакъв опит, като ще запознае курсистите с основните логически концепции на софтуерната разработка, приложими за всеки един програмен език. Сред темите, които ще бъдат покрити, са - типове данни, променливи, условни конструкции, цикли и много други методи за изграждане на програмна логика. Обучението е с цялостна практическа насоченост, като по време на лекциите на участниците ще бъдат възлагани множество практически задачи и упражнения, и ще се сблъскват с реални казуси. Programming Basics стартира официално на 7 март, а кандидатстването е отворено за всички до 27 февруари включително. Изпитът ще се проведе онлайн на 2 и 3 май. Всички занятия ще се състоят в събота, за да бъде максимално най-комфортно за всеки, който има желание да се запише. Курсът е напълно безплатен, затова не пропускайте да се включите в своето приключение в света на програмирането, като кандидатствате още днес! За повече информация и записвания - вижте  линк!", "date": "2020.02.03", "title": "7 български града ще бъдат домакини на безплатните обучения “Programming Basics”"}
{"url": "https://www.24chasa.bg/novini/article/8144636", "text": "\"Планът на Тръмп е много опасна стъпка, която ще има много лоши последствие върху бъдещето на региона и неговите народи. Това, което се случи във Вашингтон потвърждава, че което е взето със сила, може да бъде възстановено само със сила. Освобождаването на земята и възстановяването на светилищата няма да се осъществи с преговори! Отхвърляме тази сделка и няма да приемем заместител на Йерусалим като столица на Държавата Палестина\", се казва в декларация, която бе прочетена пред посолството. По-късно документът бе предаден за изпращане на посланичката на САЩ в България Херо Мустафа.  .", "date": "2020.02.03", "title": "Палестинци на протест пред американското посолство в София"}
{"url": "https://www.24chasa.bg/novini/article/8144472", "text": "Турските власти са взели решение от 5 февруари до края на месеца да прекратят временно приемането на пътнически полети от Китай, предаде ТАСС. Министърът на здравеопазването Фахреттин Коджа съобщи, че решението е свързано с епидемията от новия коронавирус в Китай, предаде БТА. Беше взето решение от сряда до края на месеца да се преустановят полетите от Китай, каза Коджа. Той уточни, че ограничението ще засегне само пътническите полети, но не и товарните полети. Министър Коджа съобщи, че пристигащите пътници от Япония, Тайван, Тайланд, Хонгконг, Сингапур, Южна Корея и Малайзия ще бъдат проверявани с термокамери на летището, предаде турският телевизионен канал НТВ.", "date": "2020.02.03", "title": "Турция няма да приема полети от Китай до 5 февруари заради коронавируса"}
{"url": "https://www.24chasa.bg/novini/article/8144670", "text": "Фондация „Тракия“ излезе с официална позиция във връзка със случващото се с колекцията на Васил Божков. В нея се казва дословно: Във връзка със спекулациите от страна на властимащите и противоречивата информация, касаеща колекция Васил Божков, тиражирана в публичното пространство през последните дни, бихме искали да заявим следното: Както потвърдиха и от Министерство на културата, към днешна дата няма нито един документ, който законово да обосновава изземането на предмети от колекцията. Предметите в колекцията са със статут на културно-историческа ценност и не следва юридически да бъдат третирани като обикновени „вещи“. Всеки един от тях е деклариран и узаконен пред държавата и разполага с целия набор необходими документи. В този смисъл, безпочвени спекулации за легитимността на колекцията са нелепи. Всяко транспортиране и манипулиране на предметите без да бъдат спазени строгите международни стандарти за третиране на културни ценности, би довело до тяхното нараняване или унищожаване. При хипотетичното незаконно транспортиране на предмет от наброяващата над 3 000 археологически материали в колекцията, за него трябва да бъде изготвен паспорт, състоянието му да бъде двустранно описано от експерти и да бъде изработена специална опаковка с уникално „легло“ по формата на конкретния предмет. Така опакованият предмет трябва да бъде поставен в огнеупорен, херметически затворен контейнер, който трябва да престои минимум 24 часа в помещението за климатизация, преди да да бъде изнесен. Изработката на всяка опаковка отнема минимум месец и е задължителна стъпка при транспортитането на предметите. Обръщаме внимание, че само за подготовката и транспорта на 62-та предмета за проведенаата пред 2018 г. изложба в Националната галерия, част от „Европейската година на културното наследство“, беше нужна повече от половин година. По информацията, подадена ни към момента, държавните музеи не разполагат с такъв брой контейнери и подобни опаковки не са изработени. Това е огромен ресурс, който трябва да бъде осигурен от ангажираните институции. Искаме да обърнем внимание и на друг важен казус, по който до сега никой от властите не е направил изявление – застраховката на предметите от колекцията. В момента, в който предмет бъде изнесен от сградата на музей „Васил Божков“, неговата застраховка спира да е валидна. Това означава, че ангажираните институции трябва да осигурят застраховката на всички предмети от момента, в който те напуснат сградата. За целта е необходимо на всеки предмет да бъде направена оценка от експертни застрахователи. За сравнение даваме застраховката на 62-та предмета, участвали в последната ни изложба, чиято застраховка при преместването им възлизаше на милиони евро.", "date": "2020.02.03", "title": "Фондацията на Божков: Всеки предмет от колекцията е деклариран и законен"}
{"url": "https://www.24chasa.bg/novini/article/8144588", "text": "ООН извърши днес първата евакуация на болни със самолет от йеменската столица Сана от 2016 г., предаде Франс прес. От Сана, която е под контрола на йеменските бунтовници хуси, бяха изведени седем деца. Самолетът потегли от Сана към йорданската столица Аман. Летището на Сана е затворено за търговски полети от 2016 г. \"Днес е много важен ден. Това е първият полет по медицински въздушен мост. Става дума за пациенти, които не могат да бъдат лекувани в Йемен и които ще бъдат закарани в Йордания\", каза пред журналисти Лиз Гранд, координаторка на ООН в Йемен, допълва БТА. По оценки на ООН Йеменският конфликт е довел до една от най-тежките хуманитарни кризи. Двете страни в конфликта са подкрепяните от Иран бунтовници хуси, които превзеха столицата Сана през 2014 г., и правителствените сили, подкрепяни от коалиция, предвождана от Саудитска Арабия. Коалицията, която контролира йеменското въздушно пространство, обяви през ноември миналата година, че ще даде разрешение за отпътуване от Йемен на пациенти, които имат нужда от медицинска помощ в чужбина. Специалният пратеник на ООН за Йемен Мартин Грифитс заяви миналия месец, че 30 йеменски пациенти ще бъдат евакуирани, за да получат медицинска помощ, каквато не може да им бъде оказана в Йемен.", "date": "2020.02.03", "title": "ООН евакуира болни със самолет от йеменската столица Сана"}
{"url": "https://www.24chasa.bg/novini/article/8144103", "text": "Атанас Иванов, еколог от община Садово, каза, че имат съмнение за извършителя, но на този етап не могат да го коментират. Отпадъците са разнородни, сред които има пластмаса, гуми, строителни отпадъци, текстил, каза още екологът. По думите му веднага е подаден сигнал на тел. 112, в РИОСВ, Областна администрация - Пловдив, Басейнова дирекция. Иванов е категоричен, че на това място никога не е имало сметище и през годините от община Садово многократно са информирали заинтересованите институции, че на този терен незаконно се добиват инертни материали и тяхното място се засипва с отпадъци. Общината няма ресурс сама да се справи с този проблем, още повече, че това е район от \"Натура 2000\" и мястото след това трябва да се култивира, а това изисква огромни средства, добави екологът. Кметът на общината Димитър Здравков добави, че с този проблем е бил запознат на място и бившият министър на МОСВ Нено Димов, което е останало без последствие. Присъстващите на мястото експерти от РИСОВ - Пловдив отказаха коментар по случая, с мотива, че на са оторизирани за това. От инспекцията добавиха, че до края на деня ще излязат със становище по проблема.                                                                                            ", "date": "2020.02.03", "title": "Проверяват сигнал за изхвърляне на тонове боклук в коритото на р. Чая"}
{"url": "https://www.24chasa.bg/novini/article/8145173", "text": "Мъжът, заклещен в горящ апартартамен в София, е починал от задушаване. Това е станало още преди пристигането на екипите на пожарната и Спешна помощ. Сигналът в МВР е подаден в 18,13 часа. Съседи обаче разказаха, че са усетили миризма на дим още от обяд. Починалият е бил самотно живеещ, апартаментът му е на последния етаж под покрива. Гасителните дейности продължават.", "date": "2020.02.03", "title": "Мъжът, заклещен в горящ апартамент в София, починал от задушаване (Снимки)"}
{"url": "https://www.24chasa.bg/novini/article/8145204", "text": "Технологиите невинаги са надеждни. Точно това се опитва да докаже експеримент с Google Maps. Германският художник Симон Векерт публикува видео в YouTube, в което показва какуспява да „хакне“ навигационното приложение, създавайки виртуални задръстванияпо улиците на Берлин, пише androidauthority.com, цитирана от  За експеримента си Векерт използва 99 смартфона с пуснат Google Maps.Натоварил ги в малка количка и започнал да обикаля различни улици в града. Телефоните са успели да заблудят Google Maps, че в района има високаконцентрация на потребители. Движението с количката е създало илюзията, четрафикът е бавен. В резултат на това навигационното приложение започнало да показва виртуални задръствания и превърнало зелените улици в червени. Google Maps използва данни, генерирани от потребителите, за да идентифицира бързо или бавно се извършва движението и има ли задръствания. Анализирайки данните като скорост и местоположение, навигационното приложение генерира карта на трафика. В резултат на заблудата на Симон Векерт потребителите на Google Maps в района най-вероятно са били пренасочени по други маршрути, въпреки че въпросните улици са били празни. Мъжът обаче не е дал повече подробности какъв е бил ефектът след така наречения му „хак“. От Google не са коментирали официално експеримента на Векерт. Старши софтуерен инженер на Google Maps обаче написа в „Туитър“, че вярва, че подобно нещо може да се случи. Ако е вярно, това определено е въпрос, който технологичният гигант трябва да разгледа, тъй като е възможно да се създаде фалшиво задръстване и линейките, например, да бъдат пренасочени по заобиколни маршрути.", "date": "2020.02.03", "title": "Мъж \"хакна\" Google Maps с 99 смартфона"}
{"url": "https://www.24chasa.bg/novini/article/8145230", "text": "Самолет \"Боинг 767\" на авиокомпания \"Еър Канада\" се връща към летище \"Барахас\" в Мадрид след излитането си за Торонто, за аварийно приземяване, след като колесник се откъсна и попадна в двигателите, съобщи съюзът на испанските пилоти \"Сепла\" в Туитър, цитиран от Ройтерс, предаде БТА. \"Сепла\" добави, че машината ще трябва в продължение на три часа да изразходва горивото си, преди да се приземи. Екипажът на боинга се свързал с въздушния контрол 30 минути след излитането и поискал слот за извънредно кацане, съобщи говорителка на оператора на летището. Испанският в. \"Мундо\" съобщи, цитирайки източници от летището, че самолетът превозва 130 пътници и е загубил колело на колесник при излитането. Жители на Мадрид публикуваха онлайн видеоклипове, на които се вижда самолет, летящ необичайно ниско над центъра и предградията на испанската столица.", "date": "2020.02.03", "title": "Канадски самолет ще каца аварийно в Мадрид заради откъснал се колесник"}
{"url": "https://www.24chasa.bg/novini/article/8145231", "text": "Турските власти са взели решение от 5 февруари до края на месеца да прекратят временно приемането на пътнически полети от Китай, предаде ТАСС, цитирана от БТА. Министърът на здравеопазването Фахреттин Коджа съобщи, че решението е свързано с епидемията от новия коронавирус в Китай. Беше взето решение от сряда до края на месеца да се преустановят полетите от Китай, каза Коджа. Той уточни, че ограничението ще засегне само пътническите полети, но не и товарните полети. От пресцентъра на турската национална авиокомпания Тюрк хава йолларъ съобщиха, че авиокомпанията прекратява до края на февруари полетите си до Пекин, Шанхай, Сиян и Гуанджоу, предаде турският телевизионен канал НТВ. Министър Коджа съобщи, че пристигащите пътници от Япония, Тайван, Тайланд, Хонгконг, Сингапур, Южна Корея и Малайзия ще бъдат проверявани с термокамери на летището.", "date": "2020.02.03", "title": "Турска авиокомпания прекратява полетите си до Пекин, Шанхай, Сиян и Гуанджоу"}
{"url": "https://www.24chasa.bg/novini/article/8145295", "text": "Броят на потвърдените случаи на заразени с коронавирус надмина 17 000 души, а починалите вече са 361. Извън Китай има повече от 150 болни от вируса и един починал във Филипините, предаде  Общо в 24 държави по света са регистрирани случаи на коронавируса. Най-много са в Япония - 20, следвана от Тайланд с 19 и Сингапур - с 18. В Европа - най-много са болните в Германия - 10, шестима във Франция и по двама в Италия и Великобритания. Епидемията се отрази на китайските финансови пазари. След като отвориха за първи път днес сутринта след Лунарната нова година, индексът в Шанхай се срина с 8%. Най-големият спад за един ден от повече от 4 години насам. В България короновирусът не подмина и туристическия бранш. Заради разпространението му и препоръката да не се пътува до тази дестинация наши сънародници се отказват от екскурзиите си до Китай и региона. „В момента има анулирани пътувания, които са до края на февруари месец. За след февруари нямаме откази за момента. Никой не може да каже засега за какъв период от време не трябва да се пътува”, обясни Любомир Николов, служител в туристическа фирма. „Ако някой е записан за групова екскурзия, агенцията му предлага алтернативи - връщане на сумата или нова дестинация. Ако клиент се откаже, но няма официална информация, която да подкрепя това решение, той следва да получи неустойките, както са по договор”, добави Николов.", "date": "2020.02.03", "title": "Все повече анулирани екскурзии заради коронавируса"}
{"url": "https://www.24chasa.bg/novini/article/8145296", "text": "Бронираният „Майбах“ на Васил Божков бе иззет от разследващите по време на обиски в офисите и имотите на обвиняемия бизнесмен, съобщи  . „Mercedes Maybach” е с ниво на защитата VR10, издържащ дори на обстрел с куршуми със стоманена сърцевина и гранати. Поръчковата лимузина струва 700 000 евро заради бронировката, а с регистрацията и данъците цената ѝ достига 1,5 милиона лева. Разходите по поддръжката на тежащото близо 3 тона возило са гигантски – гумите се сменят на всеки 3 месеца, а цената им е 60 000 лева, по 15 бона всяка. Тузарската кола харчи и 25 литра на 100 км. Освен \"Майбах\"-а, описани иззети като веществени доказателства са още един брониран автомобил „BMW”, както и 4 джипа от същата марка. До изземването на колите се стигна, след като експерти от министерството на културата и МВР започнаха опис на колекцията на Васил Божков в офиса на „Нове холдинг“ на столичната улица \"Московска\". Още в ранни зори десетина души влязоха в сградата, която е със статут на музей и започнаха да описват артефактите.", "date": "2020.02.03", "title": "Откараха и скъпия майбах на Божков, струвал 700 000 евро"}
{"url": "https://www.24chasa.bg/novini/article/8145352", "text": "Туитър забрани на финансовия блог Zero Hedge, създаден от българин, да използва платформата му. Причината е, че блогът публикува името, имейла и телефона на китайски учен, спекулирайки, че той е виновен за разпространението на новия коронавирус. \"От основаването му в разгара на финансовата криза Zero Hedge си изгради отдадена общност от последователи, като сервираше смесица от хард финансови анализи и популистки политически коментари\", посочва агенция \"Блумбърг\". Тя твърди, че зад него стои и един българин - Даниел Иванджийски. Същото пише и сп. \"Ню Йорк\" в публикация от 2009 г., посветена на блога. Според него бащата на Даниел е Красимир Иванджийски, издател и главен редактор на в. \"Строго секретно\". За основателя на Zero Hedge списанието пише, че той е уволнен от работата си във финансовата сфера, след като лично е купил акции от компания ден преди тя да обяви голяма своя сделка, и му е забранено да работи като брокер отново, съобщи \"Дневник\".", "date": "2020.02.03", "title": "Туитър забрани блог, основан от българин"}
{"url": "https://www.24chasa.bg/novini/article/8145348", "text": "Турция не признава незаконната анексия на Крим и ще продължи да подкрепя териториалната цялост на Украйна, заяви днес турският президент Реджеп Тайип Ердоган на съвместна пресконференция с украинския си колега Володимир Зеленски в Киев, предаде ТАСС, цитирана от БТА. Ердоган каза, че Турция ще продължи внимателно да следи положението на кримските татари и съвместно с украинските власти да оказва подкрепа на кримско-татарските тюрки, които са \"изконни жители на тази страна\". Зеленски от своя страна съобщи, че Анкара е обещала военна помощ на Украйна, а Киев ще достави на Турция самолети Ан-178. Той каза, че днес правителствата на Турция и Украйна са подписали важно споразумение за военно-финансово сътрудничество, според което украинската армия ще получи финансова помощ от турските партньори. Специално внимание е било отделено на засилване на сигурността на Черноморския регион, каза още Зеленски. Двете правителства подписаха днес и документ за взаимно признаване на шофьорските книжки и меморандум за разбирателство за сътрудничество в областта на предотвратяването на извънредни ситуации и ликвидиране на последствията им. Зеленски каза на пресконференцията, че е поръчал на службата за сигурност да проучи предполагаемите привърженици на Фетхуллахистката терористична организация (ФЕТО), смятана от Анкара за главен организатор на опита за преврат в Турция през 2016 г. Той каза, че в Украйна има училища, зад които стои ФЕТО. Зеленски отбеляза, че тази тема от години е обсъждана между Турция и Украйна, но днес той е получил много подробности, факти и конкретни имена, които е предал на ръководителя на службата за сигурност. Според медиите ФЕТО действа в Украйна от 2001 г. под прикритието на международната школа Меридиан.", "date": "2020.02.03", "title": "Ердоган в Киев: Турция не признава незаконната анексия на Крим"}
{"url": "https://www.24chasa.bg/novini/article/8145414", "text": "Река Марица между Пазарджик и Пловдив вече е чиста и няма пестициди и няма индустриални замърсители - увери Басейнова дирекция-Пловдив, след като излязоха последните резултати от анализа на водата, предаде  Припомняме, че преди седмица в реката бяха открити огромни количества мъртва риба. Първите проби показаха превишени стойности за два пестицида във водите на река Пишманка. Установените количества при втория анализ обаче са от 2 до 20 пъти по-ниски от приетите стандарти. Взети са проби от няколко пункта в участъка от Пазарджик до Димитровград. Очаква се и заключението на Окръжната прокуратура в Пазарджик.", "date": "2020.02.03", "title": "Няма превишение на пестициди и индустриални замърсители в река Марица"}
{"url": "https://www.24chasa.bg/novini/article/8145397", "text": "Излизането на Великобритания от ЕС ще засили бюджетния натиск върху други страни от съюза. Това заяви днес германският канцлер Ангела Меркел след среща в Берлин с австрийския си колега Себастиан Курц, предаде ДПА, цитирана от БТА. Меркел каза, че Германия и Австрия ще работят в тясна координация по този въпрос. Курц заяви, че според него бюджетните предложения на новата Европейска комисия са прекалено високи. Понастоящем в ЕС има дискусия за дългосрочната бюджетна рамка за периода 2021-2027 г. Еврокомисията предлага 1,11 на сто от брутния вътрешен продукт на ЕС да бъде предназначен за финансиране на европрограми - сума, която възлиза на 1,14 трилиона евро. Германия, която е най-големият нетен платец в общия бюджет на ЕС, настоява не за 1,11, а 1 на сто. Курц също каза, че неговата страна смята за прекомерно предложението на Европейската комисия за бюджет, възлизащ на 1,11 процента от брутния национален продукт, допълни ТАСС. По думите му въпросът за бюджета е много важен за страни платци, каквито са Австрия и Германия. На пресконференцията австрийският канцлер изрази надежда, че ще има ново предложение от комисията, което да стане основа за единна позиция. Меркел даде знак, че е склонна на компромис в зависимост от това как се изразходват тези пари. Общата селскостопанска политика на съюза, по която се отпускат големи субсидии на фермери, поглъща голям дял от финансирането. Университети, студенти и изостанали райони също получават значителни средства по европрограми, припомниха агенциите.", "date": "2020.02.03", "title": "Германия и Австрия оспориха бюджетната рамка на ЕС за 2021-2027 г."}
