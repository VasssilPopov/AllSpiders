{"url": "https://www.24chasa.bg/novini/article/6438825", "text": "Берлински адвокат е подал сигнал срещу германската канцлерка Ангела Меркел за отклоняване на публични средства, съобщи списание „Шпигел“. Адвокатът обвинява Меркел, че използва самолети и хеликпотери на Бундесвера за предизборните си кампании, като вместо по 18 000 или 30 000 евро за полет, според вида машина, плащала по 500 на човек - толкова е цената на билет за полет в бизнескласа на „Луфтханза“. Парите за предизборни кампании трябва да се покриват от партиите на кандидата, а не от бюджета. ХДС на Меркел обаче са платили само по 1500 евро за 14 полета, останалите сметки още не са платени. Досега канцлерката е използвала самолетите и хеликоптерите на Бундесвера за 50 полета за предизборна кампания. Според приетите правила при полети с партийна цел, безплатно летят само хората от охраната на канцлерката. Меркел вече отговори на обвиненията, че се придържа към правилата, към които са с епридържали и всичките й предшественици. Тъй като тя освен партиен лидер и кандидат, продължав ада е канцлер, няма как да лети с граждански полет, защото може в случай на криза да се наложи незабавно да се върне в столицата, посочиха от кабинета й. Прокуратурата в Берлин проверява сигнала, за да реши дали да започне разследване. Зелените в парламента настояха Меркел и ХДС да платят полетите, които са били използвани за партийни цели и то на цени, каквито биха се формирали при използване на частни самолети. Междувременно според последното социологическо проучване две седмици преди изборите ХДС все още е водеща сила, следвана от социалдемократите, а твърде вероятно е популистите от „Алтернатива за Германия“ да са трета сила в Бундестага. Според някои прогнози, ако подкрепата за социалдемократите продължи да пада, те имат шанс дори да са втори по сила. В Бундестага със сигурност ще влязат още Левицата, Зелените и либералната „Свободна демократическа партия“.", "date": "2017.09.10", "title": "Адвокат съди Меркел, летяла почти без пари"}
{"url": "https://www.24chasa.bg/novini/article/6438533", "text": "На прага на новата учебна година отново сме в дъното на класацията за държавна инвестиция в образованието. Последните данни на Евростат показват, че най-много пари от бюджета си отделя Дания. Швеция, Белгия и Финландия също са на челни позиции с по над 6% от брутния вътрешен продукт за образование. Най-малко – под 4%, освен България, инвестират Италия, Ирландия и Румъния.", "date": "2017.09.10", "title": "България сред страните, инвестирали най-малко в образование"}
{"url": "https://www.24chasa.bg/novini/article/6438602", "text": "Турският президент Реджеп Тайип Ердоган призова ислямските държави за разбирателство и единство в реч на срещата на върха за сътрудничество в науката и технологиите на Организацията за ислямско сътрудничество в Казахстан, предаде БТА. \"Онова, от което в момента най-много се нуждаят ислямските държави, е единство и взаимност помежду си, а не конфронтация, обвинения, разединение, каквито съществуват сега\", каза Ердоган, специално акцентирайки на кризата с Катар, която по думите му е нанесла вреда на ислямския свят и трябва час по-скоро да бъде прекратена.  Тяхната драма е и наша драма. Трябва да проявим решителност за тяхното спасяване. Турция иска да разреши тази криза, работейки съвместно с правителствата на Мианма и Бангладеш, очакваме съдействие\". Турският държавен глава призова ислямските държави към единни действия \"спрямо всякакви посегателства срещу свещените мюсюлмански места в Ерусалим, както и срещу всякакви провокации в това отношение\". Ердоган заяви още, че \"терористичните групировки много активно използват интернет и социалните медии като средство за насаждане на омраза срещу исляма\". Той призова ислямските държави към по-тясно сътрудничество в разработването на нови технологии, които да пресекат насаждането на ислямофобия.", "date": "2017.09.10", "title": "Ердоган призова ислямските държави за единство и разбирателство"}
{"url": "https://www.24chasa.bg/novini/article/6438606", "text": "", "date": "2017.09.10", "title": "Шестима загинаха при наводнения, причинени от лошото време в Италия (Видео)"}
{"url": "https://www.24chasa.bg/novini/article/6438636", "text": "Загубите за застрахователните компании от ураганите, които бушуват в региона на Карибския басейн и Северна Америка, може да достигнат 200 милиарда долара, съобщи днес \"Сънди таймс\", като се позова на шефката на специализирания застрахователен пазар Лойдс ъв Лондон (Lloyd's of London) Инга Бийл, информира ТАСС. По нейни оценки ситуацията се развива според най-песимистичния сценарий, който е разработен заедно с Банк ъв Ингланд (Bank of England), цитира БТА. Първо беше Харви, който се оказа необичаен тип буря, предизвикваща големи наводнения, посочва Бийл. След това се сблъскахме с урагана Ирма, който както съобщихме по-рано може да струва 131 милиарда долара. След това, ако прибавим урагана Хосе и ако се случи още нещо загубите могат да достигнат 200 милиарда долара, допълни тя. Наред с това Бийл подчертава, че за застрахователните компании тези природни бедствия, въпреки огромните щети, които ще трябва да бъдат покрити, са добра новина, тъй като ще позволят догодина да се повиши размерът на застрахователната премия. \"Сънди таймс\" отбелязва, че сравнително спокойните последни години, що се отнася до ураганите, са довели до значителен спад на стойността на застраховките от природни бедствия. Ако погледнем ситуацията в средносрочен план, то ураганите могат да донесат ползи за застрахователния сектор, отбеляза Бийл. Ирма бушува в региона на Карибския басейн от средата на седмицата, като силно засегна Пуерто Рико, а също острови, които са владения на Великобритания, Холандия и Франция. По последни данни на Карибите заради стихията са загинали най-малко 22 души. Ураганът Хосе се движи буквално по следите на Ирма.", "date": "2017.09.10", "title": "Ураганите в Карибския регион и САЩ ще струват 200 млрд. долара на застрахователите"}
{"url": "https://www.24chasa.bg/novini/article/6438661", "text": "Китай се присъедини към Франция и Великобритания, обявявайки планове да сложи край на продажбите на бензинови и дизелови автомобили, предаде Асошиейтед прес. Китайското министерство на промишлеността разработва график за спиране на производството и продажбата на коли с традиционно гориво и ще насърчи развитието на електрическата технология, съобщиха днес държавни медии, цитирайки представител на правителството. Целева дата не се посочва, но Пекин засилва натиска върху автомобилопроизводителите да ускорят разработването на електромобили, цитира БТА. Китай е най-големият в света пазар по брой продадени автомобили, което придава на всяка промяна в политиката му огромно значение за глобалната индустрия, отбелязва АП. Пекин подкрепя електрическите разработки с милиарди долари субсидии за изследвания и стимули за купувачите, но преминава към квотна система, която ще прехвърли финансовата тежест върху автомобилостроителите. Според предложените квоти електрическите и хибридните бензиново-електрически превозни средства трябва да съставляват 8 процента от продукцията на всеки автомобилопроизводител догодина, 10 процента през 2019 година и 12 процента през 2020 година. Онези, които не успеят да изпълнят целта си, могат да си купуват кредити от конкуренти с излишък. Освен това Пекин е наредил на държавните енергийни компании да ускорят изграждането на зареждащи станции за електромобили. През юли Франция и Великобритания обявиха, че до 2040 година ще спрат от продажба бензиновите и дизеловите автомобили като част от усилията за намаляване на замърсяването и въглеродните емисии, допринасящи за глобалното затопляне, припомня АП.", "date": "2017.09.10", "title": "И Китай планира да спре бензиновите и дизеловите коли"}
{"url": "https://www.24chasa.bg/novini/article/6438698", "text": "Бившият губернатор на украинската Одеска област и бивш грузински президент Михаил Саакашвили заяви, че на ГКПП \"Краковец\" може да има провокации, и реши да мине полско-украинската граница с влак. Това съобщи днес партията му \"Движение на новите сили\", предаде ТАСС. \"На границата са се събрали няколко хиляди души, които се обявяват срещу произвола и опитите за създаване на диктатура в Украйна. Там обаче има и провокатори, затова взехме решение, за да избегнем провокации, да минем границата с влак \"Интерсити\", сега пътуваме натам\", каза Саакашвили пред журналисти на гара Пшемишъл, цитира БТА. Живеещ днес в изгнание, Саакашвили се готви за завръщане в Украйна, където ще се опита да си върне украинското гражданство, отнето от президента Петро Порошенко. Той пътува заедно с жена си и своя 11-годишен син, пояснява Франс прес. Четирийсет и деветгодишният Саакашвили се очакваше да пристигне на полско-украинската граница с кола. Тбилиси обаче е изпратил до Киев искане за екстрадиция на грузинския политик. Той получи подкрепа от бившата украинска премиерка Юлия Тимошенко, пристигнала да го посрещне в Жешув, Югоизточна Полша. Тя заяви, че го придружава, \"защото е бил третиран несправедливо с отнемането на украинското му гражданство\". \"Тук защитаваме и Украйна от криминалната диктатура\", добави тя. \"Ще браним Михаил, но ще браним и Украйна\", увери Тимошенко, като сравни днешната ситуация в Украйна с времената на проруския президент Виктор Янукович. Саакашвили заяви днес, че \"стотици бабаити са мобилизирани от украинското правителство\", за да възпират \"хилядите\" негови симпатизанти, дошли да го посрещнат на границата. Това доказва, че правителството в Киев \"е в паника\", добави Саакашвили; после изтъкна, че \"не иска да свали президента Порошенко\", а само да защити правата си. Ден преди Саакашвили да пристигне на ГКПП \"Краковец\", негови привърженици разпънаха там палатков лагер - над 1000 души с 300 палатки, с украински и грузински знамена в ръце. Там има негови партийни съратници, обществени дейци и хора от други политически сили в двете страни. Заради акцията в подкрепа на Саакашвили на границата се образува опашка от около 200 автомобила. Не се мина и без инциденти. Неколцина въоръжени с камуфлажно облекло се опитаха да възпрепятстват симпатизантите му, но полицията им попречи. Полицаи прекратиха и акцията на активистка от движението \"Фемен\", появила се сред множеството с портрети на Саакашвили и Порошенко. Бившият одески губернатор все още се кани да представи на границата украинския си паспорт, но властите в тази страна може да не го признаят за валиден, прогнозира АФП. Той припомни пред журналисти, че е прекарал в Украйна 14 години и е участвал в два проевропейски протеста на Майдана, после в борбата с корупцията като губернатор на Одеса от 2015 г. През същата година той получи и украинско гражданство, заради което изгуби грузинското, тъй като Тбилиси не признава двойното гражданство. Според него служители от Върховния комисариат на ООН за бежанците са му потвърдили, че е \"лице без гражданство\" в Украйна, съответно има право да се намира в тази страна, за да обжалва решението за отнемане на гражданството й, взето от Порошенко през юли, докато Саакашвили е бил в САЩ. Киев обясни това решение с \"неточните данни в молбата за предоставяне на гражданство\". Отношенията на Саакашвили с украинските власти се влошиха, след като през ноември той подаде оставка от губернаторския пост с мотива, че среща трудности в борбата с корупцията. Харизматичен реформатор, дошъл на власт в Грузия след \"революцията на розите\" от 2008 г., Саакашвили управлява тази страна близо десетилетие. Критикуван заради авторитарния си стил и най-вече заради безславната война с Русия през 2008 г., той е издирван днес от грузинското правосъдие за \"злоупотреба с власт\", но твърди, че това обвинение е политически мотивирано. Саакашвили заявява, че е решен да се върне в Украйна, да участва в избори и да продължи борбата за реформи. Той изтъкна във Варшава, че Украйна \"дава заден ход\" в реформите, като \"потиска действията, насочени срещу корупцията\", напомня АФП.", "date": "2017.09.10", "title": "Михаил Саакашвили смята да се завърне в Украйна, да участва в избори и да се бори с корупцията"}
{"url": "https://www.24chasa.bg/novini/article/6438706", "text": "Ураганът „Ирма”, който отново нарасна на четвърта степен, удари Южна Флорида, предадоха световните агенции. Скоростта на ветровете е около 210 км/ч с пориви до 250 км/ч, цитира  .                                                                                                                                                                                                                                                                                                                       ", "date": "2017.09.10", "title": "Ураганът Ирма удари Южна Флорида (На живо, снимки)"}
{"url": "https://www.24chasa.bg/novini/article/6438749", "text": "Турският президент Реджеп Тайип Ердоган потвърди днес готовността на Турция да участва активно в реализацията на проект за автомагистрала, свързваща Сараево и Белград, предаде агенция Фена, цитирана от БТА. Ердоган разговаря днес с члена на колективното босненско председателство (президентство) Бакир Изетбегович в рамките на срещата на върха за наука и технологии на Организацията за ислямско сътрудничество (ОИС) в Астана. Двамата обсъдиха конкретно строителството на автомагистралата и Ердоган каза, че Турция ще се включи в проекта, \"след като бъде уточнено трасето на магистралата\". Турският президент изрази подкрепата си за европейската интеграция на Босна и Херцеговина и прие поканата на Изетбегович да посети Сараево. Изетбегович и Ердоган разговаряха за ситуацията в Босна и Херцеговина и в региона, както и в ислямския свят, като коментираха и съдбата на мюсюлманското малцинство рохинги в Мианма.", "date": "2017.09.10", "title": "Турция готова да участва в проект за автомагистрала Сараево-Белград"}
{"url": "https://www.24chasa.bg/novini/article/6438776", "text": "Висшият съдебен съвет избира утре нов председател на Върховния административен съд, съобщи БТА. Кандидатите са двама - Георги Чолаков и Соня Янкулова - и двамата съдии във ВАС. Чолаков е номиниран от 79 съдии. Той има над 25 години общ юридически стаж, от които над 10 години като съдия. Постъпва в съдебната система през 1992 г. като стажант-съдия в окръжния съд в Сливен, а от 20 юли 92-ра е съдия в Районен съд - Котел, който оглавява по-късно. В периода 1993 г. - 1995 г. е председател на районния съд Сливен, след което работи като адвокат. От 2007 г. е съдия, а впоследствие става заместник-председател на административния съд в града. След това за три години е нотариус. От 1 юли 2013 г. е председател на Второ отделение във ВАС. Кандидатурата на Соня е предложена от трима членове на Съдийската колегия на Висшия съдебен съвет. Тя има над 32 години юридически стаж, от които над 21 години като съдия. В периода 1982-1983 г. е стажант-съдия в Софийския градски съд, след което работи като юрисконсулт и инспектор до 1988 г., когато става районен съдия в Трети районен съд в столицата. После е заместник-председател на Софийския градски съд, където става ръководител на първото в страната самостоятелно обособено административно отделение. От 1998 г. е съдия във ВАС, а в периода 2001-2008 г. е заместник-министър на отбраната, след което става заместник-министър на вътрешните работи. От 2009 г. и до настоящия момент е съдия във Върховен административен съд. За да има избран кандидат са нужни 17 гласа от всички членове на ВСС.", "date": "2017.09.10", "title": "Висшият съдебен съвет избира председател на ВАС утре"}
{"url": "https://www.24chasa.bg/novini/article/6438783", "text": "Кола се заби в бензиностанция в София, съобщи  . Инцидентът е станал на ъгъла на ул. \"Резбарска\" и ул. \"Първа Българска армия\". Лекият автомобил е ударил газозамерно табло. Няма пострадали, но се усеща миризма на газ. Районът е отцепен.                                                                                                                                                                                                                                                                                                                       ", "date": "2017.09.10", "title": "Кола се заби в бензиностанция в София, в района се носи мирис на газ"}
{"url": "https://www.24chasa.bg/novini/article/6438805", "text": "Лека кола помете пешеходец на изхода на София на АМ \"Тракия\", съобщи   Мъжът е пострадал тежко и е откаран в болница \"Св. Анна\" с опасност за живота. Инцидентът се е случил в 14 часа, съобщиха от МВР. Автомобилът е с австрийска регистрация. На място са пристигнали екипи на КАТ.                                                                                                                                                                                                                                                                                                                       ", "date": "2017.09.10", "title": "Кола помете пешеходец на изхода на София на магистрала \"Тракия\""}
{"url": "https://www.24chasa.bg/novini/article/6438326", "text": "Промените в закона за местните данъци и такси може да доведат до по-големи разходи за домакинствата, което ще увеличи данъчната тежест като цяло, алармират от КНСБ в становище, изпратено до НСТС и парламента, с копие до медиите. Според синдиката справедливостта на облагане с екоданъци в ЕС е нарушена. Причината е, че в заможните страни са готови да плащат повече в името на околната среда, докато в по-бедните, като България например, трябва да се отчита по-ниската покупателна способност. В същото време обаче трябва да плащаме все по-скъпо заради хармонизацията на екозаконодателството, предаде БТА. Целта на всяка данъчната политика трябва да бъде справедливо разпределение на тежестта между богати и бедни, между бизнеса и труда, смята конфедерацията. В тази връзка КНСБ припомня и своите аргументи и предложения по повод цялостната данъчно-осигурителната тежест за следващата година, отправяни неколкократно към българското правителство. На първо място това е двустепенната система на прогресивно облагане. Максималният осигурителен доход (МОД) постепенно и на стъпки да нарасне до 10 пъти минималната работна заплата, установена за страната; Въвеждане на данък върху финансовите транзакции (0,1 на сто); Повишаване на данъка върху приходите от дивиденти от 5 на 10 на сто с оглед следване на еднаква логика с тази на корпоративното облагане. По този начин би се постигнало едно по-ефективно преразпределяне на средства във финансовия сектор, предвид огромните печалби и липсата на реинвестиции от страна на инвеститорите. От сидниката предлагат още допълнителни данъчни стимули за повишаване квалификацията, както и прилагане на т.нар. зелени данъци, способстващи за намаляване енергоемкостта на производствата. Отсъствието на елементарна справедливост и солидарност на равнище общество вече не е само в съзнанието на гражданите, но и в гнева, предизвикал техните протести. Затова искаме промени, възстановяване на справедливостта и атакуване на бедността, посочват от КНСБ. Постепенното обръщане на съотношението преки/косвени данъци, чрез повишаване дела на преките налози и намаляване този на косвените, доближавайки се до средните нива в страните от ЕС, е важна стъпка в тази посока, смятат синдикалистите. Те настояват, че сегашното данъчно облагане е неприемливо, имайки предвид, че говорим за най-бедната страна в ЕС-28, при тенденция за постоянен растеж на линията на бедност, отрицателен демографски прираст и все по-голяма група хора, попадащи в категорията \"работещи бедни\".", "date": "2017.09.10", "title": "КНСБ: Промените в закона за местните данъци могат да повишат разходите за домакинствата"}
{"url": "https://www.24chasa.bg/novini/article/6438370", "text": "“Отива му на днешния ден да пожелая светло бъдеще на екипа. Но всъщност ще им кажа, че всички ни чака много работа”, каза генералният директор на БНТ Константин Каменаров от Варна. Той е там, тъй като на 9 септември преди 45 години е създаден телевизионният център в морската ни столица. Освен за празника Каменаров събира във Варна и всички шефове на тв центровете на БНТ. За срещата с него са пристигнали още директорите от Пловдив, Благоевград и Русе. “Още по време на конкурса казах, че това ще бъде една от първите ми задачи - да разговарям с тв центровете, за да разбера от какво имат нужда”, каза Каменаров. Регионалният тв център на БНТ във Варна започва да излъчва програма през септември 1972 година. Два месеца по-късно стартира и първата самостоятелна продукция в национален ефир - предаването “Черноморски спектър”.", "date": "2017.09.10", "title": "Константин Каменаров събра тв шефове във Варна"}
{"url": "https://www.24chasa.bg/novini/article/6438350", "text": "2-ма съдии от Върховния административен съд (ВАС) ще се борят утре пред Висшия съдебен съвет (ВСС) да оглавят съда и да заемат мястото на Георги Колев.  е издигнат за поста от 79 съдии от пленума на ВАС. Зад номинацията на колежката му   стоят трима членове на ВСС. За да има победител, е необходимо един от тях да получи 17 от гласовете на 25-членния ВСС. Предварителните сондажи на „24 часа“ сочат, че най-голяма подкрепа ще събере Чолаков, но не е безспорно ясно, че за него ще дадат вота си поне 17 съдебни кадровици. Не е малка вероятността избор да няма. Едно е сигурно, че Чолаков ще получи гласа на Георги Колев, чиито мандат изтича през ноември. Неотдавна в , че се надява наследникът му да е номинация на пленума на ВАС. Чолаков ще бъде предпочетен най-вече и от повечето членове на прокурорската колегия, които са общо 10-има, разказаха запознати. Неизвестен е обаче вотът на главния прокурор Сотир Цацаров. Изненади се очакват при съдиите във ВСС. Янкулова ще бъде припозната за шеф на ВАС от трите вносителки на кандидатурата й – Соня Найденова, Галина Карагьозова и Юлия Ковачева, към тях най-вероятно ще се присъедини и Калин Калпакчиев. Шефът на Върховния касационен съд (ВКС) Лозан Панов засега не е разкривал кой ще спечели гласа му. По-голяма мистерия е обаче кого ще подкрепи представляващият ВСС Димитър Узунов, тъй като той също имаше апетит за поста шеф на ВАС, но номинацията му пропадна изненадващо в 12 без 5. Не е изключено да избере опцията „Не подкрепям никого“. Покрай него това могат да сторят и най-близките му в съдийската колегия Милка Итова и Даниела Костова. Решаващ се очертава да е вотът на Камен Иванов, Светла Петкова, Галя Георгиева, Мария Кузманова и Каролина Неделчева. Ако няма избор, нова процедура ще открие следващия ВСС. Мандатът на настоящите съдебни кадровици приключва на 3 октомври. Те вече направиха други 2 знакови избора - на главен прокурор и на председател на ВКС. Изслушването на Георги Чолаков и Соня Янкулова ще стартира в 10 ч и ще се предава пряко по БНТ 2 и на сайта на ВСС.  има над 25 г. юридически стаж, от които над 10 г. като съдия. Постъпва в системата през 1992 г. като стажант-съдия в окръжния съд в Сливен. После правораздава в Котел, за няколко месеца е и шеф на съда. През 1993 г. оглавява Сливенския районен съд, 2 г. по-късно се напуска от системата и работи като адвокат. Печели конкурс през 2007 г. и става съдия в административния съд в Сливен. От 2009 до 2012 г. пак сваля черната тога, за да е нотариус. Завръща се в съда през 2012 г. като съдия във ВАС, където е и председател на второ отделение. Кандидатурата на   е предложена от трима членове на ВСС – Соня Найденова, Галина Карагьозова и Юлия Ковачева. Тя има над 32 г. юридически стаж, от които над 21 г. като съдия. Започва през 1982 г. като стажант-съдия в Софийския градски съд, след което работи като юрисконсулт и инспектор до 1988 г. Постепенно става районен съдия в София и зам.шеф на Софийския градски съд. От 1998 г. е съдия във ВАС. От 2001 до 2008 г. е заместник-министър на отбраната и на МВР в правителствата на Симеон Сакскобургготски и Сергей Станишев. През 2009 г. се връща във ВАС.", "date": "2017.09.10", "title": "Избират шеф на ВАС утре, 2-ма се борят за стола на Георги Колев"}
{"url": "https://www.24chasa.bg/novini/article/6438392", "text": "Уж асфалт не се яде, ама всички само за пътища питате. Това коментира пред журналисти в Русе премиерът Бойко Борисов, който бе на откриването на възстановения храм „Всех Святих“, предаде „Фокус“. „Искам да поздравя хората в Русе, че вече имат възстановената, напълно разрушена стара църква. Някъде май-юни ще бъде готова и новата църква в Бяла. В сряда - 140 000 лв. за дострояването на габровската църква. От 18 век там не е строена църква. Ще стане и на много други места, просто така разбирам аз и моите колеги помощта и към образованието, и към религията. Ремонтираме и джамии, но строежът на нови църкви, възстановяване на тези, които са били разрушени, виждате – показваме ги“, заяви Борисов. По думите му днешният ден би могъл да стане и прекрасен повод за разединение. „Имали сме много пъти, но аз мога да поема ангажимент, че и пантеонът също ще бъде отремонтиран, така че да могат и тези, на които им е било мъчно, че е съборен един православен храм и тези, които пък тогава са го строили, всички да бъдат доволни“, подчерта премиерът. На въпрос дали ще бъдат осигурени средства и за изписването на храма, той отговори: „Всичко, което поиска патриархът и владиците, се случва“. Попитан за пътя Русе-Бяла, той обясни, че се проектира. „На 2 и 3 октомври имаме съвместно заседание с румънското правителство. Работим активно по изграждане на още един мост в Русе. С въвеждане на ТОЛ системата той ще може да се самофинансира изцяло, така че би могло спокойно и концесия да се даде за направянето и да не се вадят пари от бюджета“, допълни Борисов. „Другото важно нещо е, че освен, понеже уж асфалт не се яде, ама всички само за пътища питате, много пари и като приоритет сме извели инфраструктурата в образование. В сряда най-късно, а вече има и избрани изпълнители за около 15 млн. лв. ще стартираме основно обновяване, рехабилитация, енергийна ефективност, плюс дворовете с всичките тези съоръжения, игрища и т.н. на двете големи училищата – математическата гимназия и „Христо Ботев“, плюс три детски градини и още едно училище. Това хората в Русе ще го усетят, а догодина май-юни – църквата в Бяла“, коментира министър-председателят. „Тези няколко неща плюс мащабните ремонти, които след няколко дена ще започнат в Русе. Половината град ще го затворим, много улици ще ги правим. Ще извиняват хората, ама няма как да ги нарисуваме с боички. Доста неща мисля, че свършихме, плюс „Хемус“ с Русе - Бяла – Велико Търново е приоритет на приоритетите“, каза още Борисов, като уточни, че за пътя Велико-Търново – Русе вече вървят и отчуждителните процедури. „Просто бавно става, защото са сложни инженерни съоръжения. България ни е прекрасна, но за строителство е много трудно - мостове, тунели, виадукти, отчуждителни процедури“, отбеляза премиерът. На въпрос за това как въррви подготовката за Председателството на Съвета на ЕС и има ли забавяне, той отговори: „Върви. НДК е една сграда, която наемаме за Председателството. Ако 20 -30 години пред това бяха по една плочка сменяли, въобще нямаше да се ремонтира, ще платим наем и ще отидем да го проведем. Тези, които не са го пипнали, а продаваха гащи и сутиени, не помните ли какво беше НДК, сега намират опорни точки“.", "date": "2017.09.10", "title": "Борисов: Уж асфалт не се яде, ама всички само за пътища питате (Обновена, видео)"}
{"url": "https://www.24chasa.bg/novini/article/6438298", "text": "Днес е последният ден за публично обсъждане на новата наредба за приобщаващото образование. След като старата работи една година - стана ясно, че тя по-скоро затруднява административно учители и директори и не може да контролира агресията в училище. Затова министерството подготви нов проект, който връща част от старите правила в училище, предаде  .", "date": "2017.09.10", "title": "По-малко административна тежест за учителите през новата учебна година"}
{"url": "https://www.24chasa.bg/novini/article/6438307", "text": "Ураганът Ирма отнесе покриви на къщи и предизвика наводнения по протежение на стотици километри от северното крaйбрежие на Куба, предаде Асошиейтед прес. След като достигна чак до Хавана, късно снощи Ирма направи завой на север към Флорида, съпътстван от ветрове, достигащи 195 км/ч. Сега властите в Куба вече правят оценка на щетите на острова, където бяха засегнати най-луксозните кубински курорти и няколко големи града, както и земеделски земи в централните части на страната, цитира БТА. Засега няма данни за загинали хора. Куба се слави с отличната си организация и подготовка за посрещане на природни бедствия, като ударението се поставя върху предотвратяването на човешки жертви. Властите сега полагат големи усилия да възстановят електроподаването, да почистят и отворят пътищата. Въпреки преместването на Ирма жителите на столицата Хавана бяха предупредени засега да избягват да излизат от домовете си, защото високото ниво на водата в морето може да се задържи до понеделник. Главният крайбрежен булевард \"Малекон\" на столицата остава затворен поради мощните вълни, които продължават да го заливат. На места са залети части от града, намиращи се на 600 м от морето. Още с навлизането на урагана кубински военни бяха изпратени в крайбрежните градове, за да евакуират хората - в много случаи принудително, да ги настаняват в сигурни убежища в държавни сгради и училища, та дори и в пещери. Видеорепортажи от северните и източните райони на Куба показват съборени електрически стълбове и пътни знаци, изкоренени дървета и отнесени или силно повредени покриви на сгради и домове. Очевидци твърдят, че един провинциален музей, оказал се в \"окото\" на бурята, е напълно разрушен. Властите в град Санта Клара казаха, че там са рухнали 39 сгради. Над 5000 туристи са били евакуирани от северните крайбрежни райони и острови, където през последните години бяха построени редица нови курорти. Силно пострадали са земеделски райони и земи в източната част на островната страна. Сред най-засегнатите е малкият крайбрежен град Кайбариен, на около 320 км източно от Хавана, където ветровете са съборили много стълбове от далекопроводи, а няколко квартала са под вода.", "date": "2017.09.10", "title": "Куба оценява пораженията от урагана Ирма"}
{"url": "https://www.24chasa.bg/novini/article/6438318", "text": "Саудитското посолство в САЩ е финансирало през 1999 г. репетиция за атентатите от 11 септември 2001 г. Това е обвинение от колективен иск, внесен във федералния съд на нюйоркския район Манхатън от името на близо 1400 жертви на трагедията, съобщи днес в. \"Ню Йорк пост\", цитиран от ТАСС. Подателите твърдят, че според документи на ФБР през ноември 1999 г. двама саудитски поданици - Мохамед ал Кудхаейн и Хамдан ал Шалауи, са летели със самолет на компанията \"Америка уест\" от Финикс, Аризона, до Вашингтон и по време на полета няколко пъти са се опитали да влязат в пилотската кабина. Задачата им е била скрито да проверят режима за сигурност, прилаган на вътрешните полети в САЩ, цитира БТА. Според ищците двамата саудитци, пребивавали в САЩ като студенти, всъщност \"са били съставна част от агентурната мрежа на кралството\". Тренирани в нелегални лагери на Ал Каида в Афганистан заедно с редица бъдещи изпълнители на атентатите от 11 септември, те са контактували след това с един от тях в Аризона, както и с доверено лице на ликвидирания впоследствие лидер на Ал Каида Осама бин Ладен, намиращо се днес в специален затвор в базата на САЩ в Гуантанамо. \"Отдавна настоявахме, че Ал Каида и религиозни елементи от правителството на Саудитска Арабия са поддържали продължителни и тесни отношения. Представихме допълнителни доказателства в подкрепа на този извод\", цитира вестникът Шон Картър, водещия адвокат на ищците. Юристите им са убедени, че репетицията за атентатите е финансирана от саудитски дипломати във Вашингтон. Миналия септември Конгресът на САЩ преодоля ветото на тогавашния президент Барак Обама и подкрепи законопроект, който разрешава на семействата на жертвите от терористичните атентати на 11 септември 2001 г. да подават искове срещу Саудитска Арабия. В САЩ неведнъж са изказвани предположения, че властите на кралството са си затваряли очите за дейността на Ал Каида, дори може да са контактували с групировката и затова носят част от отговорността за атентатите отпреди 16 години, при които загинаха 2977 души. Рияд отрича да е замесен и заявява, че ще разпродаде активите си в САЩ на стойност стотици милиарди долари, за да не бъдат запорирани със съдебни решения след искове на американски граждани.", "date": "2017.09.10", "title": "САЩ: Саудитски дипломати са финансирали репетиция за атентатите от 11 септември"}
{"url": "https://www.24chasa.bg/novini/article/6438324", "text": "Турският президент Реджеп Тайип Ердоган заяви днес, че страната му е готова да подпомага бежанци от Мианма, предаде ТАСС. \"Мюсюлманските ни братя са третирани много жестоко в Мианма, карат ги да напускат домовете си. Ние трябва да положим всички усилия, за да се избегне това несправедливо отношение към тях. Също като правителствата на Мианма и на Бангладеш искаме да работим заедно, за да се избегне тази човешка драма\", каза Ердоган, цитиран от БТА. Турският президент изтъкна, че мюсюлманите, търсещи убежище в Бангладеш, също имат нужда от помощ. \"Съобщихме на властите в Бангладеш, че искаме да помогнем в това отношение. Всички ислямски народи трябва да полагат общи усилия за предотвратяване на това насилие\", подчерта Ердоган. Мюсюлманските бунтовници рохинги обявиха едномесечно примирие, за да може в мианмарския щат Ракхайн да влезе хуманитарна помощ, съобщи по-рано днес Асошиейтед прес. При сблъсъци между армията и бунтовниците там загинаха стотици. Броят на рохингите, избягали от Мианма в Бангладеш от 25 август насам, е достигнал 290 000 души, информира вчера Върховният комисариат на ООН за бежанците.", "date": "2017.09.10", "title": "Ердоган: Турция е готова да подпомага \nбежанци от Мианма"}
{"url": "https://www.24chasa.bg/novini/article/6438435", "text": "Микробус с експлозиви е бил взривен тази сутрин на разсъмване пред окръжното управление на жандармерията в град Лидже, окръг Диарбекир, предаде БТА. Един войник е ранен, но без опасност за живота. От взрива са се изпочупили прозорци на сградата, образувал се е дълбок ров, поради което пътят бил затворен за движение, съобщиха турските медии. Експлозивите били възпламенени от атентатор самоубиец, който се намирал в микробуса на около 150 метра разстояние от сградата. Тялото на терориста било разкъсано от бомбата. Екипи на жандармерията съвместно с полицията са започнали съвместна операция, за да разкрият собственика на микробуса. Разследва се самоличността на самовзривилия се терорист. Предполага се, че нападението е осъществено от Кюрдската работническа партия /ПКК/, обявена извън закона.", "date": "2017.09.10", "title": "Самоубийствен атентат с кола бомба в Диарбекир, ранен е войник"}
{"url": "https://www.24chasa.bg/novini/article/6438461", "text": "Около 21.20 часа на 9 септември на тел. 112 е получен сигнал за пътен инцидент със загинал в района на главен път 2-17. Това съобщиха от пресцентъра на МВР. При огледа на местопроизшествието е установено, че лек автомобил „Мерцедес“ е самокатастрофирал, преобърнал се е по таван в крайпътно дере, след което се е самозапалил. На място е починал 25-годишен мъж. Други четирима от пътуващите в колата са настанени за лечение с различни травми и наранявания, без опасност за живота. Шофьорът е тестван за употреба на алкохол, при което дрегерът е отчел 2.21 промила в издишания от него въздух. Допълнително е установено и че 28-годишният мъж от Исперих е и неправоспособен водач. Той е задържан за срок до 24 часа. По случая в ОДМВР-София е образувано досъдебно производство.", "date": "2017.09.10", "title": "25-годишен загина, след като пиян шофьор преобърна колата си по таван и тя се самозапали"}
{"url": "https://www.24chasa.bg/novini/article/6438470", "text": "Турски гражданин със статут на постоянно пребиваващ в страната ни чужденец рани с нож трима мъже в старозагорското село Загоре след скандал на кръщене, няма опасност за живота на пострадалите. От полицията в Стара Загора съобщиха днес, че скандалът избухнал в събота към 22,45 часа. В помещение, което се отдава под наем за различни тържества, голяма компания празнувала кръщенето на осиновено от възрастна двойка момченце. Турчинът О.М., на 35 години, бил сред гостите на празника. Той живеел с българската си съпруга в селото от 2 години в къща, която купили преди време. Бил известен с прозвището Мустафата и работел по оризищата наоколо. По неясни засега причини, вероятно заради спор каква да бъде музиката в заведението и след солидна алкохолна почерпка, турчинът се скарал с 47-годишния управител. За да предотвратят разрастването на скандала, в помещението влезли трима млади мъже от Загоре, които в този момент били отвън. Това разярило Мустафата и той развъртял нож. Откъде се е сдобил с хладното оръжие нападателят, полицията ще разследва тепърва, но в Загоре разказват, че това бил истински касапски нож с острие 18 сантиметра. В резултат на атаката му 31-годишният Петко М. бил прободен в корема. С рана в корема и пробито тънко черво той е настанен в интензивната клиника на старозагорската Университетска болница. Там е и вторият пострадал - Светослав К., на 30 години, който получил удар с ножа в гърба. С порезна рана в гърдите се отървал Иван С., на 28 години, който бил обслужен амбулаторно от медици в Спешния център и освободен за домашна лечение. От полицията съобщават още, че по случая е образувано досъдебно производство в старозагорското първо Районно управление. Чужденецът с ножа е задържан, засега за 24 часа. Вероятно той ще бъде разпитван с помощта на преводач. В Загоре разказват, че той обявил, че не разбира какво му говорят пристигналите на мястото на инцидента полицаи, макар че според местните Мустафата говорел добре български език.", "date": "2017.09.10", "title": "Турчин наръга 3-ма в Старозагорско, скарали се на кръщене (Обновена)"}
{"url": "https://www.24chasa.bg/novini/article/6438451", "text": "Президентът на САЩ Доналд Тръмп заяви снощи, че ще поиска от контролирания от републиканците Конгрес да ускори усилията си по реформиране на американския данъчен кодекс. Като причина Тръмп изтъкна последиците от урагана Ирма, предаде Ройтерс. \"Мисля, че сега, предвид случилото се с урагана, ще поискам ускоряване. Аз го исках и без това, но вече се нуждаем от него още повече\", каза президентът на заседание на правителството в \"Кемп Дейвид\". Белият дом разпространи видео с неговото изказване, цитира БТА. Според администрацията на Тръмп понижаването на данъчните ставки за физическите лица и бизнеса ще доведе до милиони нови работни места и ще стимулира допълнително икономическия растеж. В петък в послание в Туитър държавният глава на САЩ прикани Конгреса да не чака до края на септември за данъчното законодателство. Малко след пристигането си в резиденцията \"Кемп Дейвид\" за уикенда Тръмп подписа законопроект за вдигане на тавана на дълга и осигуряване на финансиране на правителството до 8 декември, както и за отпускане на помощ от 15,3 милиарда долара за справяне с последиците от урагана Харви.", "date": "2017.09.10", "title": "Тръмп призова за ускоряване на данъчната реформа предвид урагана Ирма"}
{"url": "https://www.24chasa.bg/novini/article/6438455", "text": "Генералният секретар на НАТО Йенс Столтенберг осъди \"безразсъдното поведение\" на Северна Корея, като го нарече Глобална заплаха\", която \"изисква глобален отговор\", включително и по линия на НАТО, предаде Ройтерс. Миналата седмица Пхенян извърши шестия си и най-мощен досега ядрен опит. Параметрите му говорят, че този път става дума за водородна бомба. НАТО не е пряк участник в международната криза, предизвикана от поредицата от ядрени и ракетни изпитания на Северна Корея, но многократно е призовавал Пхенян да се откаже от своята ракетно-ядрена програма, цитира БТА. В изявление по британската телевизия Би Би Си днес шефът на алианса не каза дали американската островна територия Гуам в Тихия океан попада в сферата на действие на член 5 от договора, с който бе създаден НАТО преди близо 70 г. Според този член нападение срещу една страна членка се смята за нападение срещу всички, което активира задължението за колективна отбрана. \"Ние сега сме изцяло фокусирани върху това как да допринесем за мирно разрешаване на конфликта\", посочи Столтенберг. В изявление също за Би Би Си и британският министър на отбраната Майкъл Фалън подчерта, че военен конфликт трябва да бъде избегнат на всяка цена.", "date": "2017.09.10", "title": "Столтенберг: Безразсъдното поведение на Северна Корея изисква глобален отговор"}
{"url": "https://www.24chasa.bg/novini/article/6438444", "text": "Германският канцлер Ангела Меркел предупреди, че страните, които не участват в схемата за квотно разпределение на мигранти в Европа могат да получат отказ, ако поискат помощ в други сфери, предаде AFP. „Ако няма солидарност по миграцията, няма да има такава и в други сфери и това ще се отрази зле на европейската кохезия“, заяви Меркел. Коментарите на канцлера могат да се разтълкуват като предупреждение към източноевропейските държави, които получават милиарди евро от членството си в ЕС за разлика от страните нетни донори като Германия, цитира \"Фокус\". Меркел посочи, че разпределянето на бежанците сред страните от ЕС ще стане по просто, след като миграционната политика на Съюза получи по-здрава основа. „Може би ще бъде по-лесно да се постигне подобен механизъм за разпределение в Европа, ако всички други елементи от бежанската и миграционната политика станат по-стабилни“, добави тя. „Ако успешно се справим с причините за миграцията, ефективно защитаваме своите граници, имаме партньорство с Африка и спрем трафика на хора, тогава недоверието към управляемата легална миграция ще се разсея“, смята Меркел.", "date": "2017.09.10", "title": "Меркел: Ако няма солидарност по миграцията, няма да има такава и в други сфери"}
{"url": "https://www.24chasa.bg/novini/article/6438477", "text": "Американски учени обучиха изкуствен интелект да разпознава сексуалната ориентация на човека по снимка, като постигнаха 91 процента точност, съобщава в. \"Дейли мейл\". Компютърът правел измервания на различни съотношения на лицето от фотографията. Той запомнял кои данни са с по-голяма вероятност да принадлежат на хетеро- и хомосексуални индивиди. За целта били свалени от американски сайтове за запознанства на 36 630 лица на мъже и 38 593 на жени. Всички потребители били обявили в профилите си своята сексуална ориентация, цитира БТА. Сканирайки дигитално контурите на лицето, скулите, носа, брадичката, компютрите извършили множество измервания и съставили съответните съотношения. След това запаметили тези данни, които по-скоро биха принадлежали на хомо-, а не на хетеросексуални субекти. Когато алгоритъмът, асоцииран с гей-представителите бил изготвен, на системата били показвани нарочно подбрани портрети на двойка мъже с различаваща се сексуална ориентация. Системата я отгатвала в 91 процента от случаите. При дамите изкуственият интелект изпитал по-големи затруднения. Точността спаднала до 83 процента от случаите. Разработката е дело на екипа на Майкъл Косински от Станфордския университет. Той обясни как действа софтуерът - в майчината утроба хормони от рода на тестостерона влияят на развитието на костната система на зародиша. От друга страна същите хормони играят важна роля в определянето на сексуалността на човека. Изкуственият интелект може да обработва, анализира и интерпретира тези сигнали.", "date": "2017.09.10", "title": "Изкуствен интелект разпознава по снимка дали човек е гей"}
{"url": "https://www.24chasa.bg/novini/article/6438504", "text": "Земетресение с магнитуд 5,7 бе регистрирано днес край северното крайбрежие на главния японския остров Хоншу, предаде ТАСС, цитирайки японската метеорологична агенция. Не е обявявана тревога за цунами, цитира БТА. Епицентърът се е намирал в Тихия океан недалече от град Уракава, на дълбочина около 50 км под океанското дъно. Не е постъпвала информация за пострадали и разрушения. Трусът е бил усетен от жителите на няколко северни префектури на острова.", "date": "2017.09.10", "title": "Трус от 5,7 разтресе главния японски остров Хоншу"}
{"url": "https://www.24chasa.bg/novini/article/6438272", "text": "Седмица след нелепия инцидент, при който 12-годишно момче беше затиснато и убито от метална футболна врата в тетевенското село Градежница, игрището все още не е обезопасено, предаде Би Ти Ви. „Общината е взела отношение, изготвила е и документация и тези дни с общи усилия съоръженията ще бъдат изнесени от там”, пояснява Чернин. По думите му той е заварил стадиона в още по-окаяно състояние, а сега били създадени „по-нормални условия”.", "date": "2017.09.10", "title": "Още не е обезопасено мястото, където футболна врата падна и уби дете в Градежница"}
{"url": "https://www.24chasa.bg/novini/article/6438270", "text": "Ураганът Ирма се е засилил до четвърта категория, приближавайки се до американския щат Флорида, предаде AFP. Ураганът се е приближил на 115 км. от разположените наблизо острови Флорида Кийс, а в щата скоростта на вятъра доближава до 200 км. ч. Очаква се окото на бурята да достигне до архипелага до часове, преди да достигне до бреговете на щата, където се очаква по крайбрежието вълните да достигнат до 5 метра, цитира \"Фокус\".", "date": "2017.09.10", "title": "Ураганът Ирма отново се усили до 4 степен"}
{"url": "https://www.24chasa.bg/novini/article/6438281", "text": "\"Решихме да не се евакуираме. Сградата ни е стабилна, от бетон, намираме се на втория етаж, който е висок, затова решихме да останем вкъщи. Всички официални лица насърчаваха абсолютно всички жители на Югозападна Флорида да се евакуират. В последния момент реших, че може би ще се справим. Преди няколко дни се създаде паника, бензинът свърши и имаше задръствания по магистралите\", разказа българката Елена Мелников, която се намира в град Нейпълс, Флорида пред   по повод ситуацията с урагана Ирма. \"Сега е много по-спокойно, защото почти 5,5 - 6 млн. души се изнесоха от Флорида. Останалите 16 млн. са в убежища, където се гружат за тях много добре\", обясни тя. \"Ние сме много близко до океана. Домът ми се намира на 3 км от него. Казват, че огромната вълна ще бъде между 1 и 2 м висока\", добави още българката. Ирма ще бъде животозастращаваща, защото ще има наводнения. Има много крокодили, змии и други велчуги и това затруднява движението на хората във водата\", завърши българката.", "date": "2017.09.10", "title": "Българка в САЩ: Решихме да не се евакуираме заради Ирма"}
{"url": "https://www.24chasa.bg/novini/article/6438205", "text": "Доверявам се изцяло на финансовия министър Владислав Горанов, че няма данни за престъпление по отношение на обвиненията към Калин Митрев. Това каза пред   бившият външен министър и шеф на Атлантическия клуб Соломон Паси. Преди дни представителят на България в ЕБВР Калин Митрев попадна в скандална публикация. Там се цитира разследване за т.нар. азербайджанска пералня, направено от “Гардиън” съвместно с Проекта за разследване на корупция и организирана престъпност и други партньорски медии. То разкрива, че между 2012 и 2014 г. е имало над 16 000 плащания за близо 2,9 млрд. долара от Азербайджан към известни европейци, купувани са луксозни стоки, като са използвани почти непрозрачни британски компании. Част от сумите са отишли за политици и журналисти за международна лобистка кампания, която да представя страната в положителна светлина и да отклонява критиките от властта. От “Гардиън” посочват, че не всички получатели са знаели откъде идват средствата. Данните показват, че пари са били изпращани през британски компании на Калин Митрев, който е получил най-малко 425 хил. евро за консултации, които извършвал за азербайджанската компания “Авуар Ко”. Аз не мога да разбера как една супер богата страна има нужда да пере пари, като може да си печата дори пари. А че Азербайджан плаща пари да си лъска имиджа, е повече от нормално, смята Соломон Паси. Той разказа своя история от отношенията си с президента на Азербайджан Илхам Алиев. Като шеф в ОССЕ Паси поискал от Алиев да освободи негов приятел политически затворник. В замяна на това той предложил навсякъде, където пътува, да разказва какво добро дело е направил президентът.  Илхам Алиев освободил политическите затворници до няколко часа, а Паси изпълнявал своята част от сделката до ден днешен.", "date": "2017.09.10", "title": "Соломон Паси за Калин Митрев: Вярвам, че няма престъпление"}
{"url": "https://www.24chasa.bg/novini/article/6437615", "text": "За втора поредна година Силистра бе домакин на конкурс за елегантност на класически и ретро автомобили “Дръстър”. Жители и гости на града имаха възможност да се насладят на невероятната красота, елегантност и стил на показаните автомобили. Участваха 35 автомобила, от които 3 от Румъния. Оттам е и доайенът - Oldsmobile curved dash 6C (1904 г.). Най-младият участник в конкурса бе Fiat X 1/9 Bertone (1982 г.) на Антон Кръстев. Преобладаваше участието на автомобили с марка Mercedes и BMW - различни модели и години на производство. Надпреварата бе в отделни класове, сред които довоенни открити и закрити автомобили с награди “Вятър в косите” и “Динозаври на пътя”, следвоенни кабриолети, лимузини и купета, както и следвоенни източно европейски автомобили. Именно такъв автомобил грабна и голямата награда The best of the show - ГАЗ-12 ЗИМ от 1959 г. със собственик Иван Чобанов. Била е на близо 150 хил. км, когато става негово притежание. Познавачи твърдят, че именно луксозният седан ЗИМ е първата в света шестместна лимузина. Автомобилът е с дължина 5,5 м и разполага с изключително солидна и представителна външност. Това е и първият представителен съветски автомобил, пуснат в продажба и за обикновените руски граждани. И тази година конкурсът бе организиран от спортния клуб “Българска автомобилна слава” с председател Кристиян Желев, който е и директор на организационния комитет, както и на БАК Ретро със съдействието на община Силистра. Подобни конкурси се превръщат в място, на което хора от всякакви професии и браншове, обединени около една идея се събират и обменят информация и опит, заяви един от участниците, познат повече от синия екран шеф Виктор Ангелов. Пред журналисти той призна, че тази година е тук с автомобила на свой приятел - PORSCHE 911 CARRERA 3.0 TARGA от 1976 година, но догодина ще участва с някоя от своите ретро коли. Не скри,че притежава 7-8 автомобила и от соц-епохата и по-западни марки. На тема коли се е запалил покрай баща си, карайки в скута му, без да може да опира педалите Ц само въртейки волана. Да събираш автомобили и да купуваш отделни детайли за тях , за да стават все по-автентични Ц това е мания, призна шеф Ангелов.  Колкото повече се популяризира едно такова движение толкова по-лесно става намирането на резервни части. Не са непременно скъпи, но изискват много любов и поддръжка. Кулинарията и страстта към старите коли много си приличат, заяви Виктор Ангелов. И в двата случая човек трябва да има отношение към суровината и да търси символика. В България се провеждат много паради, но конкурс като този е единствения, заяви организаторът Кристиян Желев. Идеята е до няколко години той да стане един от най-бляскавите и най-добре провеждани конкурси в Европа, не само в България. Според него в България има колекционери с много добри колекции, на които биха завидели мнозина. Да си собственик на ретроавтомобил е не просто хоби, а начин на живот, начин на мислене. То е определен стил, категоричен е Кристиян Желев. След конкурса ретро автомобилите бяха разположени сред естествената зеленина и очарование на Дунавската градина, което още повече подчерта техния чар и вечна класика.", "date": "2017.09.10", "title": "Следвоенен модел ГАЗ спечели конкурса за ретроколи в Силистра (Обзор)"}
{"url": "https://www.24chasa.bg/novini/article/6438072", "text": "Севернокорейският лидер Ким Чен Ун разпореди да бъде увеличен потенциалът на КНДР за ядрено възпиране. Това съобщи агенция КЦТА, цитирана от ТАСС. Ким е казал това на дадения от него прием за учените, участвали в разработката на водородната бомба, изпитана на 3 септември. \"Трябва да постигаме напредък и за в бъдеще в научните разработки, за да увеличим потенциала си за ядрено възпиране, необходим за самозащита\", е казал Ким. По думите му шестото ядрено изпитание е доказателство, че КНДР е ядрена държава, притежаваща междуконтинентална балистична ракета с водороден заряд, цитира БТА. Иран може да е оказал тайна помощ на Пхенян при създаването на ядрено оръжие, пише вестник \"Сънди телеграф\". Високопоставени източници на изданието заявяват, че британското правителство не смята за достоверно севернокорейските учени самостоятелно да са осигурили напредъка на страната си в ядрените технологии. Във връзка с това британското министерство на външните работи разследвало коя от сегашните или бивши ядрени държави е предоставила на КНДР такива технологии и консултации. \"Иран е начело в списъка със страни, заподозрени, че може под една или друга форма да са оказали съдействие, Русия също се е оказала в центъра на вниманието\", се посочва в статията. В материала се казва също, че британските власти се надяват, че установяването на възможния доставчик на ядрени технологии за Пхенян, \"ще отвори нови дипломатически възможности за оказване на натиск на режима, който отказва да смени курса въпреки икономическите санкции\". Японското министерство на отбраната смята, че КНДР разполага с достатъчен потенциал, за да бъде призната за ядрена държава. Това според него се е показало от последните й ядрени изпитания. Севернокорейският лидер Ким Чен Ун устрои голямо празненство в чест на своите ядрени учени и специалисти, участвали в шестия и най-голям ядрен опит на Пхенян преди седмица, съобщи официалната агенция на КНДР КЦТА, цитирана от Ройтерс. За да изрази признателността си към ядрените учени и други представители на военния и партиен връх, допринесли за опита с атомна бомба миналата неделя, Ким даде банкет, включващ художествено представление и фотосесия със самия него. КЦТА не уточнява кога се е състояло празненството, но според анализатори това най-вероятно е станало вчера. На разпространените днес от севернокорейската агенция снимки Ким позира широко усмихнат в сградата на Народния театър в Пхенян заедно с двама видни ядрени учени: Ни Хон-соп, ръководител на севернокорейския Институт за ядрени оръжия, и Хон Сун-му, заместник-завеждащ отдела на Корейската трудова партия за военната индустрия. Ни и Хон изиграха ключова роля в севернокорейската ядрена програма, като по време на полеви инспекции и изпитания на оръжия стояха близо до Ким, включително на последния ядрен опит. Ни е бивш директор на Центъра за ядрени изследвания в Йонбьон, най-важния ядрен обект на Пхенян, а Хон също е работил там, като главен инженер. На банкета Ким е заявил по адрес на двамата специалисти, че те са \"поели водещата роля в постигането на главната цел - да се доизградят държавните ядрени сили\" в съответствие с политиката му на паралелно ядрено и икономическо развитие. \"Последното изпитание на водородната бомба е голяма победа, спечелена от корейския народ с цената на кръвта му, докато затягаше коланите в трудните времена\", е казал севернокорейският лидер. Ни и Хон са включени в черни списъци на ООН, САЩ и Южна Корея. Вчера се навършиха 69 години от създаването на КНДР.", "date": "2017.09.10", "title": "Ким Чен Ун: Да се увеличи потенциалът на КНДР за ядрено възпиране"}
{"url": "https://www.24chasa.bg/novini/article/6438075", "text": "На големия християнски празник Рождество на Пресвета Богородица, фондация „Младен Младенов за развитие на Северозападна България 2015“ връчи за първи път новоучредената си награда – званието „Народен духовен крепител на Северозападна България” на арх. Антим, протосингел на Видинската епархия. Това стана в най-стария храм в Берковица „Рождество на Пресвета Богородица”, когато бе честван и празника на града. Високото отличие му се дава за изключително активната му родолюбива обществена, културна и религиозна дейност за развитието на Българския Северозапад – каза при връчването на наградата председателят на фондацията Петър Младенов. Негово Високопреподобие архимандрит Антим е роден на 12 януари 1983 г. в Благоевград. Приема монашески постриг през Коледния пост на 1999 г., ръкоположен за йеродякон на 27 юли 2000 г., ръкоположен за йеромонах на 27 юли 2001 г., възведен в архимандритско достойнство на 29 април 2007 г. От 1 март 2008 г. е протосингел на Видинската света митрополия. „Поздравявам първия носител на почетното звание „Народен духовен крепител на Северозападна България” . Това е напълно заслужено признание за извършваната от него народополезна дейност на клирик и деец за духовното развитие на Северозапада, каза председателят на „Будители“ Юлий Йорданов.", "date": "2017.09.10", "title": "Удостоиха архимандрит Антим със званието „Народен духовен крепител на Северозападна България”"}
{"url": "https://www.24chasa.bg/novini/article/6438083", "text": "Ураганът Ирма е на 175 км от Кий Уест, Флорида, а южната част на щата е обхваната от силни бури с торнада, съобщи американският Национален център за ураганите, цитиран от Ройтерс. Максималната скорост на ветровете на бурята е 195 км/ч. През следващите няколко часа епицентърът на Ирма ще продължи да се движи покрай северните брегове на Куба и в сутрешните часове по местно време се очаква да е близо до Кий Уест, цитира БТА. Американската Агенция за опазване на околната среда предприе действия за гарантиране безопасността на едни от най-опасните обекти в САЩ за складиране на отровни отпадъци, разположени на територията на Флорида, предаде Асошиейтед прес. Десетки нейни служители бяха разположени на тези обекти, които в щата са общо 54. Тяхната задача е била да евакуират служителите им, да гарантират безопасността на оборудването и да обезопасят материалите, представляващи риск. В един окръг и шест града във Флорида е въведен полицейски час заради приближаването на урагана Ирма, съобщи телевизия Си Ен Ен, цитирана от ТАСС. Окръгът е Броуърд, а градовете са Коръл Спрингс, Форт Лодърдейл, Диърфилд Бийч, Хилсбъро Бийч, Маями Бийч и Маями. Кубинската столица Хавана беше залята от високи приливни вълни, предизвикани от урагана Ирма, предаде ТАСС. Кубинската телевизия разпространи кадри, на които се вижда как 8-километровата крайбрежна улица \"Малекон\" и прилежащите улици са затворени за движение и напълно празни. Епицентърът на бурята не доближи Хавана на повече от 200 км, но в двумилионния град имаше силен вятър и се изсипа голямо количество дъжд. Много крайбрежни райони се оказаха под вода. На много места е спряно електрозахранването, има и прекъсвания в телефонните връзки. Хиляда и шестстотин туристи са евакуирани от остров Сен Мартен, 1200 остават, предаде Асошиейтед прес. Премиерът на холандската задгранична територия Уилям Марлин заяви, че са предприети действия и оставащите 1200 да бъдат евакуирани. По думите му много страни и народи са предложили помощ, но метеорологичните условия ще са определящи за това как ще се координират действията. Властите все още установяват размера на щетите по острова. Премиерът каза още, че в Сен Мартен остава в сила полицейският час, а последвалите непосредствено след бурята мародерски набези са намалели. Сен Мартен беше връхлетян както от Ирма, така и от урагана Хосе. Над 170 000 домове и стопански обекти във Флорида са останали без електричество в резултат на приближаването на урагана Ирма, намиращ се на около 150 км югоизточно от бреговете на щата, предаде Асошиейтед прес. Щатският електроенергиен оператор съобщи на сайта си, че над половината от случаите на прекъснато електроподаване са в района Маями-Дейд, където на около 600 000 души беше наредено да се евакуират. Компанията заяви, че очаква милиони да останат без електричество. Според нея на някои места прекъсването на електроснабдяването ще е продължително. Електроенергийният оператор посочва също, че във връзка с бурята е организирал най-големия брой аварийни екипи в американската история, като над 16 000 души са готови да реагират на повиквания.", "date": "2017.09.10", "title": "Силни бури с торнада от Ирма връхлетяха Южна Флорида, над 170 000 домове без електричество (Видео)"}
{"url": "https://www.24chasa.bg/novini/article/6438139", "text": "Най-малко 65 души са загинали при мощното земтресение край бреговете на Мексико в нощта на 7 срещу 8 септември. Това съобщи мексиканският президент Енрике Пеня Нието, цитиран от ТАСС. \"За съжалние в резултат на земетресението са загинали 65 души\", написа Пеня Нието в профила си в Туитър, цитира БТА. Преди това се знаеше за 61 загинали. В Мексико е обявен тридневен траур.", "date": "2017.09.10", "title": "Жертвите на земетресението в Мексико вече са 65"}
{"url": "https://www.24chasa.bg/novini/article/6438152", "text": "На българо-турската граница, на ГКПП \"Капитан Андреево\" има 1 км колона от товарни автомобили на изход. Това сочат данни към 06.00 часа, публикувани в сайта на ГД \"Гранична полиция\". Нормален е трафикът на всички български контролно-пропускателни пунктове на границите със Сърбия, Македония, Гърция и Румъния. Фериботът Оряхово-Бекет работи само през деня поради ниското ниво на р. Дунав.", "date": "2017.09.10", "title": "1 км колона от тирове на \"Капитан Андреево\""}
{"url": "https://www.24chasa.bg/novini/article/6438157", "text": "Епицентърът на урагана Хосе ще се отдалечи от островите Лийуард в Карибско море тази нощ и през новия ден постепенно ще започне да отслабва, заяви американският Национален център по ураганите, цитиран от Ройтерс. За последно Хосе е бил на 135 км посока север-северозапад от островите Лийуард, като максималната скорост на ветровете му е достигала 230 км/ч. По данни на центъра през нощта не се очакват особени промени в интензитета на бурята, цитира БТА.", "date": "2017.09.10", "title": "Ураганът Хосе ще се отдалечи от островите Лийуард и постепенно ще отслабне"}
{"url": "https://www.24chasa.bg/novini/article/6438166", "text": "Земетресение с магнитуд 5,7 по скалата на Рихтер е регистрирано от Геологическата служба на САЩ край бреговете на Мексико в залива Теуантепек, предаде РИА Новости. Трусовете са регистрирани в 22:07 часа местно време (6:07 сутринта българско). Епицентърът се намира на 80 км. югозападно от град Паредон на дълбочина от 53 км, цитира \"Фокус\". Няма данни за жертви и земетресение.", "date": "2017.09.10", "title": "Ново земетресение край Мексико с магнитуд 5,7 по Рихтер"}
{"url": "https://www.24chasa.bg/novini/article/6438169", "text": "Властите в американския щат Флорида призоваха още 700 хиляди души да се евакуират преди идването на урагана Ирма. Така общият брой на призованите да сторят това доближи 7 милиона души, предаде Асошиейтед прес.  Броят обаче нарасна, тъй като прогнозираната траектория на Ирма се смени в западна посока, цитира БТА. Размерите и посоката на бурята накараха властите да наредят евакуации и по двете крайбрежия на Флорида, включително в някои от най-големите населени места в щата. Флорида е третият по население американски щат с 21 млн. жители. Над 50 000 души потърсиха убежище в училища, общински сгради и църкви. Федералните власти на САЩ също са разкрили убежища - който няма къде да отиде, отива натам, а други са по хотели или при роднини. Координаторът на убежищата на Червения кръст Стив Байър заяви, че повечето хора в настанителните центрове са благодарни и доволни. В източната част на щата Джорджия бяха призовани да се евакуират 540 000 души. В Южна Каролина беше издадена заповед за задължителна евакуация за осем острова. Най-голям от тях по население е Хилтън Хед с около 40 000 жители.", "date": "2017.09.10", "title": "Призованите за евакуация заради урагана Ирма вече са почти 7 милиона"}
{"url": "https://www.24chasa.bg/novini/article/6438175", "text": "Посолството на България в САЩ е призовало българските граждани да се евакуират от щата Флорида, както и да изпълняват разпорежданията на властите. Това заяви зам.-ръководителя на мисията ни Любомир Грънчаров. Той се включи по телефона в предаването \"Тази неделя\" на  . Дипломатът бе категоричен, че хората не трябва да предприемат евакуация, ако са в район, където бурята вече е започнала. Тогава властите няма да се намесят при нужда от спасяване, подчерта Грънчаров. Той потвърди, че на много места вече няма храна, вода и безнин. Засега няма данни в посолството за наши сънародници, които са в беда. Имало обаче много обаждания от роднини в България. Доста от тях нямат връзка с близките си, защото са на места, където бурята е преминала и са нарушени комуникациите, обясни заместник посланикът. Той подчерта, че това е нормално при такъв ураган и призова роднините на сънародниците ни във Флорида да запазят спокойствие. Очаква се Ирма да достигне Флорида с пълната си сила след няколко часа, каза Любомир Грънчаров. Ето и телефона на денонщния кризисен щаб - +1 (202)387 5770", "date": "2017.09.10", "title": "Няма данни за пострадали българи от Ирма, ето телефони за връзка (Видео)"}
{"url": "https://www.24chasa.bg/novini/article/6438178", "text": "Американският Национален център за ураганите заяви, че прогнозната траектория на урагана Ирма продължава да се измества на запад. Изменението е само от няколко километра, но въпреки това е от съществено значение. Така епицентърът на урагана ще остане близо до бреговете на Флорида, насочвайки се да удари Сейнт Питърсбърг, а не Маями или Тампа, предаде Асошиейтед прес. Ако бурята продължи да се носи над топлите води на Мексиканския залив, тя може да се усили, преди отново да връхлети суша. Подобно на Тампа, Сейнт Питърсбърг от близо век не е бил удрян пряко от голям ураган. При такава траектория следващото населено място подред след този град ще е Клиъруотър, а после бурята ще се насочи окончателно на северозапад, към Окала. Към момента силата на вятъра на бурята достига 193 км/ч и тя се придвижва на север със скорост от 10 км/ч. Над 190 000 жилища във Флорида са без електричество в резултат на урагана Ирма, заяви на страницата си в интернет щатският електроенергиен оператор ФПЛ, цитиран от ДПА. На близкия архипелаг Флорида Кийс 29 000 негови потребители също са без ток, се казва в друго съобщение на компанията, в Туитър. Според някои експерти над един милион жители на Флорида може да останат без електричество, докато бурята премине през щата. Спиранията на електроснабдяването започнаха малко след като станцията на Националната метеорологична служба на САЩ в Кий Уест, Флорида, отчете първите ураганни ветрове, свързани с Ирма, оценявайки скоростта им на 119,1 км/ч.", "date": "2017.09.10", "title": "Епицентърът на Ирма се измести в западна посока към Сейнт Питърсбърг, вместо Тампа"}
{"url": "https://www.24chasa.bg/novini/article/6438181", "text": "Над половината от бензиностанциите в Южна Флорида останаха без гориво. Причината е увеличението в продажбите на бензин и дизел, нужни за евакуацията на около една трета от населението на щата заради урагана \"Ирма\", съобщи телевизия Си Ен Ен, цитирана от ТАСС. Телевизионният канал се позовава на данни в реално време на интернет платформата \"Газ бъди\" (Gas Buddy). Около 65 процента от бензиностанциите в района на градовете Маями и Форт Лодърдейл са продали всичкото си гориво. Аналогична е ситуацията в над половината от бензиностанциите в градовете Уест Палм Бийч, Форт Пиърс и Форт Майърс. Гориво нямат и 43,5 процента от бензиностанциите в района на Тампа и Сейнт Питърсбърг, цитира БТА. По данни на Националния център по ураганите в САЩ ураганът \"Ирма\" е отслабнал до трета степен. Според прогнозите той ще достигне Южна Флорида в първата половина на днешния ден. Във Флорида към момента над 75 000 души са настанени в убежища зараду урагана, предаде Асошиейтед прес. Властите в щата заявиха, че са разкрити над 400 такива настанителни центрове, предимно в училища, църкви и общински сгради. На остров Хаити около 10 000 души не могат да се приберат по домовете си поради наводненията, предизвикани от \"Ирма\", съобщи агенция ЕФЕ, цитирана от ТАСС. Кубинската столица Хавана се готви за наводнения заради преминаването на урагана през Куба, където изкорени дървета и откъсна покриви на сгради, предаде Ройтерс. В много региони на Куба има проблеми с електрозахранването и връзките на мобилните оператори. Боливийският президент Ево Моралес заяви, че икономическият модел на капитализма е причината за ураганите в карибския регион и южните щати на САЩ, предаде ДПА. \"Разрушенията от ураганите са резултат от замърсяването на въздуха, предизвикано от капитализма\", написа той в Туитър. В съобщението си казва още, че е спешно необходимо връщане към Парижкото споразумение за климата, критикувайки изтеглянето на САЩ от документа.", "date": "2017.09.10", "title": "65% от бензиностанциите в Южна Флорида \nостанаха без гориво"}
{"url": "https://www.24chasa.bg/novini/article/6438192", "text": "Германският канцлер Ангела Меркел предлага Берлин да участва в потенциални международни преговори за слагане край на севернокорейската ядрена и ракетна програма според нейно интервю за днешния брой на вестник \"Франкфуртер алгемайне зонтагсцайтунг\", предаде ДПА. \"Ако е необходимо нашето участие в преговори, веднага ще кажа Да\", казва Меркел пред вестника. Тя споменава преговорите в многостранен формат, които доведоха до споразумението за иранската ядрена програма. Тогава те бяха водени от САЩ, Русия, Китай, Великобритания, Франция и Германия, цитира БТА. Меркел окачествява тези преговори като \"дълъг, но важен период на дипломация\", завършил \"по добър начин\". Тя казва още, че смята за възможни преговори в подобен формат и за конфликта около севернокорейската ядрена програма. По думите й Европа и особено Германия трябва да са готови да вземат дейно участие. Според вестника през последните дни Меркел е разговаряла по телефона с френския президент Еманюел Макрон, американския Доналд Тръмп, китайския Си Цзинпин, южнокорейския Мун Дже-ин и японския премиер Шиндзо Абе. Както се твърди, тя се е обявила за засилване на натиска върху Северна Корея чрез затягане на санкциите с цел Пхенян да бъде накаран да седне на масата за преговори. \"Франкфуртер алгемайне зонтагсцайтунг\" посочва, че утре Меркел възнамерява да разговаря по телефона с руския президент Владимир Путин. Той е против подлагането на Северна Корея на по-голям натиск в този момент.", "date": "2017.09.10", "title": "Меркел: Бихме участвали в преговори за севернокорейската ядрена програма"}
{"url": "https://www.24chasa.bg/novini/article/6438198", "text": "Ураганът Ирма е толкова силен, че е изсмукал водата край плажовете на Бахамите, пишат световните агенции. Снимки и видеоклипове, на които се вижда оголеното океанско дъно, бяха споделени в социалните мрежи. Това е изключително рядък природен феномен, който се наблюдава само при много силни бури, предаде  .  Причината за отдръпването на водата толкова навътре е много ниското атмосферно налягане в окото на бурята, което предизвиква „засмукващ” ефект.", "date": "2017.09.10", "title": "Ирма изсмука водата край плажовете на Бахамите (Снимки и видео)"}
{"url": "https://www.24chasa.bg/novini/article/6438222", "text": "Броят на жертвите от мощното земетресение в Мексико преди три дни вече е най-малко 90, предаде Ройтерс. Службите за справяне с извънредни ситуации в южния мексикански щат Оаксака съобщиха снощи, че само там до момента е потвърдена смъртта на 71 души. Най-малко 15 са загиналите в съседния щат Чиапас според местните власти, а в намиращия се малко по на север щат Табаско има потвърдени 4 смъртни случая, предаде БТА. Трусът с магнитуд 8,1 бе регистриран в Тихия океан край бреговете на Чиапас в четвъртък. Той бе по-силен от опустошителното земетресение през 1985 г., което разруши цели квартали в столицата Мексико и взе около 10 000 жертви. Този път обаче броят на загиналите е далече по-малък, защото южната част на страната е по-слабо населена. Спасителните работи след труса в четвъртък продължават. Повечето хора от засегнатите райони все още лагеруват на открито и се страхуват да се завърнат по домовете си, защото се опасяват, че техните конструкции са отслабени и те могат да рухнат от продължаващите вторични трусове.", "date": "2017.09.10", "title": "Жертвите от труса в Мексико достигнаха 90"}
{"url": "https://www.24chasa.bg/novini/article/6438221", "text": "Обвиненият, че е изнудвал бизнесмен да му даде 4 тона суджук Живко Мартинов обяви, че хората, дали показания срещу него, са аутсайдери.  \"Всичките са нереализирани личности. Едните се опитаха да направят нещо чрез ГЕРБ, но не успяха, а другите са близки до човека, създал това обвинение по съвети на юристите си\", коментира бившият депутат от ГЕРБ Живко Мартинов пред  . Един от свидетелите обвинява Мартинов, че е предпазил двама тарикати, които са изфабрикували схема, чрез която са взели апартамента на свидетеля. \"Аз не съм му виновен, защото се е опитал да го продаде три пъти\", заяви Мартинов. Той твърди, че човекът, подал сигнала, му дължи пари за наеми от 2009 до 2012 г. „Аз направих постъпления, за да си искам сумата, но се оказа, че трите фирми, които имаха договори с мен, са продадени на хора в неравностойно положение”, заяви Мартинов. \"Този човек от дълги години работи с юристи, които вероятно са му направили плана със суджука, който да реализират - чрез медии, чрез прокуратура. Няма как той да произведе такова нещо - няма нито капацитета, нито възможностите да го направи. Няма фирма в Добрич, която да може да произведе 4 тона суджук. Ако искаш да получиш нещо, ще отидеш при компания, която може да го направи, няма да отидеш при някакъв неудачник\", добави обвиненият за 6 престъпления. \"Аз съм чел делото, нов папките няма нито една експертиза. За да произведеш един тон суджук 30% трябва да е еленско месо, къзе в България можеш да купиш 300 килограма еленско\", запита адвокатът на Мартинов Христо Ботев. \"Не съм шейх, ако бях такъв нямаше да бъда в България, а в Арабските емирства\", каза Живко Мартинов по повод реплика на Яне Янев още преди години, че Мартинов е един от Добричките шейхове. \"Не съм си купил депутатското място. На знам изобщо как се плаща, аз съм далече, в Добрич. А и аз съм бизнесмен, за какво ми е да плащам да съм депутат? Не говоря в Народното събрание, защото съм човек от бизнеса и не владея толкова много политическата риторика. Ако ме питат за бизнес, има какво да кажа\", заяви още Живко Мартинов. \"Как ще ползвам името на премиера и партията, пълни глупости. Съжалявам, че всички се вързаха на тази въдица\", каза още той. \"След случая не съм се чувал с премиера Бойко Борисов. Единствено съм контактувал с писмена форма - написах, че не искам да се злоупотребява с името му и се оттеглям\", добави Мартинов. ", "date": "2017.09.10", "title": "Живко Мартинов: Не съм шейх. Не съм си купил депутатското място"}
{"url": "https://www.24chasa.bg/novini/article/6438234", "text": "Пожарникари, горски и дороволци цяла нощ обикаляли дърво по дърво край Сухиндол, за да не тръгне отново горски пожар в близост над градчето. Сигналът за пламнали сухи треви бил получен около 17 ч. в петък. Заради силния вятър обаче той бързо се прехвърлил в горски масив. Докато огнеборците пристигнат на място, вече горели върхово 6 дка борове. Огънят се разпрострял на общо 46 дка сухи треви и лесонепригодни площи. В гасенето на големия пожар се включили 4 специализирани автомобила от Павликени и Велико Търново с общо 17 огнеборци. Участвали също петима горски служители и доброволци от Сухиндол. На мястото на стихията бил и шефът на Областната дирекция на пожарната комисар Красимир Кръстев. Още в нощта срещу събота пожарът бил ликвидиран, но изгорелите борове били нападали върху незасегнали дървета. Огнеборците проверявали дърво по дърво за остатъчно тлеене, от което стихията можело да лумне отново, разказаха участвали в акцията. През целия съботен ден на мястото дежурил екип. Причината за пожара над ромската махала в Сухиндол е небрежност при боравене с открит огън, казаха експертите.", "date": "2017.09.10", "title": "Огнеборци, горски и доброволци гасиха \nцяла нощ голям пожар край Сухиндол"}
{"url": "https://www.24chasa.bg/novini/article/6438260", "text": "Българският евродепутат Ангел Джамбански обяви, че холандската евродепутатка Кати Пири не познава географията и прехвърля вътрешно холандски проблеми с генерализиращото обвинение, че българските граничари умишлено правят опашки от прибиращи се турси граждани, които живеят и работят в Холандия, Белгия и Германия, за да им искат подкупи. \"Да обобщиш, че българските граничари и българските гранични полицаи нарочно правят опашки по границата с Турция показва две неща – непознаване на географията на континента и политическата ситуация и прехвърляне на вътрешно холандските проблеми на българска територия, което не се случва за първи път. Непознаването на географията означава следното - Турция граничи с две държави - България и Гърция. А заради политиката на отворени врати в държави като Германия, Австрия, Швейцария, Холандия, Франция, там работят стотици хиляди турци. Те се прибират в Турция за религиозни празници, когато имат отпуска. И всяка година през лятото на българо-турската, на българо-сръбската, на сръбско-унгарската, на унгарско-австрийската, на сърбо-хърватската граница има големи опашки. Защото тези хора, които пътуват нагоре-надолу, и не са европейски граждани, трябва да бъдат проверени. Както се казва - това го знае всяко хлапе”, коментира Джамбазки пред  . Кати Пири заяви: „Една от схемите е да се поставят 5 евро в паспортите, за да преминеш по-бързо границата. Освен това получихме оплаквания за големи глоби, ако автомобилите не бъдат дезинфекцирани или ако радарите засекат превишена скорост. Граничарите казвали, че глобата е 300 евро и тогава започвали да се пазарят. Ако платиш 50 евро кеш, можеш да продължиш безпроблемно, но няма да получиш документ за какво те глобяват.” Думите й разгневиха евродепутата и заместник-председател на ВМРО Ангел Джамбазки. „Наказателната отговорност винаги е лична. Ако има митничар или граничар, който е изнудвал някого, това трябва да бъде доказано и този човек трябва да бъде осъден и наказан”, коментира Джамбазки.", "date": "2017.09.10", "title": "Джамбазки за холандски евродепутат: Не познава географията и прехвърля вътрешни проблеми (Видео)"}
{"url": "https://www.24chasa.bg/novini/article/6438256", "text": "Министерството на извънредните ситуации на Азербайджан сочи, че в 6:32 часа местно време (7:32 българско време) на 20 км. западно от град Ленкоран, разположен на Каспийско море край границата с Иран е регистрирано земетресение с магнитуд 3,6, предаде АПА. Дълбочината на земетресението е 16 км. Местните са усетили труса слабо. Няма данни за жертви и разрушения, цитира \"Фокус\".", "date": "2017.09.10", "title": "Земетресение с магнитуд 3,6 разлюля Азербайджан"}
{"url": "https://www.24chasa.bg/novini/article/6438259", "text": "35-годишен пешеходец е с опасност за живота, след като е бил блъснат от джип в кв. „Модерно предградие“. Това съобщиха от пресцентъра на МВР, цитира \"Фокус\". Сигналът за инцидента е подаден снощи, към 22.30 часа. Пътното произшествие е станало на ул. „Връх Манчо“, в близост до бул. „Сливница“. Лекият автомобил е с марка „Фолксваген Туарег“. Водачът му е тестван за алкохол, като пробата е отрицателна. Пострадалият мъж е настанен в болнично заведение за лечение. По случая е образувано досъдебно производство. Причините, довели до инцидента, се разследват.", "date": "2017.09.10", "title": "35-годишен с опасност за живота, джип го блъснал в София"}
