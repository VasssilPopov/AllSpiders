{"url": "https://www.24chasa.bg/novini/article/7600339", "text": "Руската полиция е задържала при опозиционните протести днес 245 души, 146 от които в Москва, предаде Ройтерс, като се позова на независим монитор. Министерството на вътрешните работи съобщи за 136 арестувани за участие в неразрешени акции, които опозиционери провели в центъра на столицата след съгласувания митинг-концерт в подкрепа на нерегистрирани кандидати за участие в изборите за местен парламент. Те са били задържани за различни правонарушения, каза пресслужбата на руското МВР, цитирана от ТАСС и БТА. Близо 50 000 човека се включиха в Москва в най-голямата демонстрация на руската опозиция след връщането на Владимир Путин в Кремъл през 2012 г., отбелязва Франс прес. Те поискаха свободни местни избори в Москва, след като властите отказаха да регистрират опозиционни и независими кандидати. За разлика от предишни подобни протести днешният бе разрешен. Над 500 демонстранти, много от които младежи, обаче се насочиха към сградата на президентската администрация в Москва. Те скандираха \"Путин е крадец\", предаде Ройтерс, като се позова на очевидци. Най-малко 20 от тези демонстранти бяха задържани от полицията, която отцепи сградата.", "date": "2019.08.10", "title": "Руската полиция задържа при протести 245 души, 146 от които в Москва (Снимки)"}
{"url": "https://www.24chasa.bg/novini/article/7600346", "text": "Съдът остави в ареста петимата задържани, за които се смята, че са част от организирана престъпна група за разпространение на наркотици. Причината е да не повлияят на разпитите на свидетели, предаде  За единия от арестантите има доказателства, че отглежда марихуана в 10 стаи със специални инсталации. В други от обвиняемите са намерени наркотици. Според прокуратурата наркотиците са били разпределяни по райони. Всеки район си е имал склад и отговорник, който е зареждал дилърите. Събраните доказателствата до момента сочели, че в групата участват 30 души с трима ръководители. Единият от тях се смята, че е Радмил Ранов, по прякор \"Ланеца\". Той се и издирва.", "date": "2019.08.10", "title": "Оставиха в ареста петимата задържани при акцията срещу наркотиците"}
{"url": "https://www.24chasa.bg/novini/article/7600350", "text": "Наводненията, предизвикани от мусоните в Индия, са отнели живота най-малко на 100 души, а стотици хиляди бяха спешно евакуирани, предаде Франс прес, като се позова на властите. В щата Керала, в южната част на страната, където дъждовете се очаква да се усилят през идните дни, правителството разпореди на армията да изпрати части в помощ на населението и за снабдяването на селата по въздух. Най-малко 48 души са загинали от четвъртък при наводненията в Керала - туристически район, чиито плажове и хотелски комплекси са посещавани активно от чужденци, информира БТА. В съседния щат Карнатака жертвите на наводненията са най-малко 24, а девет души се водят за безследно изчезнали. В Западна Индия, щатите Махаращра и Гуджарат също са сериозно засегнати от проливните дъждове. В Махаращра са загинали най-малко 27 души, а много важни пътища са прекъснати, съобщиха местни медии. В Гуджарат осем човека са станали жертва на инциденти, предизвикани от бурите в големите градове Ахмедабад и Надиад. В Керала близо 120 000 души са били спешно евакуирани. ", "date": "2019.08.10", "title": "Наводнения в Индия отнеха живота на близо 100 души (Снимки)"}
{"url": "https://www.24chasa.bg/novini/article/7600103", "text": "Жена на 31 години е в неизвестност, след като влязла в Дунав в Южна Германия, за да търси изгубения си мобилен телефон, съобщи днес полицията, цитирана от ДПА и БТА. Очевидци твърдят, че телефонът паднал в реката през нощта, а жената скочила в реката близо до железопътния мост в град Ной-Улм, за да го търси под водата, съобщи полицията. Тя била около основите на моста преди изведнъж да изчезне. След това съквартирантката й повикала спешните служби. Речният поток в района на границата между федералните провинции Бавария и Баден-Вюртемберг е много силен. Жената все още не е открита, допълни ДПА. Полицията разследва и показания на местен човек, според когото тя може да е излязла от водата. През нощта пожарната и водната спасителна служба са претърсили района на реката с водолази, полицейски хеликоптер и сонарен кораб. Все още не е ясно дали жената се е удавила или е успяла да се върне на сушата, заяви говорител на местната полицейска служба. ", "date": "2019.08.10", "title": "Жена изчезна в Дунав, опитала се да открие мобилния си телефон в реката"}
{"url": "https://www.24chasa.bg/novini/article/7600107", "text": "Торнадо рани снощи 19 души в Люксембург, предаде Асошиейтед прес, цитирана от БТА. Над 100 жилища пострадаха от торнадото в Люксембург до степен, че са негодни за живеене. По пътя на стихията има разпилени отломки, повредени коли и електропроводи. \"Архитекти ще дойдат да оценят щетите. Междувременно ние се координираме да покрием покривите\", каза пред местни жители Пол Шрьодер, генерален директор на люксембургската служба за спасителни операции и борба с пожари. Торнадата са много рядко природно явление в Европа, отбеляза АП.", "date": "2019.08.10", "title": "19 души са вече ранените при торнадото в Люксембург (Снимки)"}
{"url": "https://www.24chasa.bg/novini/article/7600111", "text": "Президентът на Турция Реджеп Тайип Ердоган потвърди решителността си да се бори срещу всякакви заплахи, насочени срещу развитието на Турция, предава Anadolu Agency, цитирана от  „Ще продължим да разочароваме онези, които използват много методи, от терористични атаки до икономически капани, за да пречат на Турция в предстоящия период“, каза Ердоган във видео съобщение, насочено към започването на мюсюлманския религиозен фестивал по случай Курбан байрам. Президентът каза, че Турция е постинала положителни резултати по много въпроси в изминалата година и добави, че страната черпи сили от обединението, солидарността и братството. Ердоган наблегна на факта, че Турция е постигала много исторически победи през месец август и изрази надежда, че Анкара ще може да се похвали с още подобни постижения и след края на месеца.", "date": "2019.08.10", "title": "Ердоган се зарече да се бори с атаките срещу Турция"}
{"url": "https://www.24chasa.bg/novini/article/7600119", "text": "Южна Германия бе засегната снощи от мощна гръмотевична буря. Мълния удари футболен терен в провинция Баден-Вюртемберг, на който тренираха 15 играчи. Те са само леко ранени, но бяха откарани в болница като предпазна мярка, информира БТА. В Бавария полицията накара хиляди фенове, отишли на концерт на открито, да се разотидат заради лошото време. Ветрове събориха шатрата на цирк в същата провинция. Наложи се един кон да бъде евтаназиран, а още 15 коня и камили избягаха и полицията трябваше да се намеси в издирването им.", "date": "2019.08.10", "title": "Мълния удари 15 футболисти в Германия"}
{"url": "https://www.24chasa.bg/novini/article/7600128", "text": " е намерен мъртъв в килията си. Тялото му е открито около 07:30 ч. тази сутрин в затвора в Ню Йорк, съобщава Би Би Си. Според ABC News милиардерът се е самоубил. Преди 2 седмици  Той беше обвинен за трафик на непълнолетни момичета с цел сексуална експлоатация, но пледираше невинен. Неотдавна на Епстайн му бе отказано да излезе от затвора под гаранция, като адвокатите му планираха да обжалват този отказ. Епстайн бе богат мениджър на хедж фондове, който някога е бил приятел с бившия президент на САЩ Бил Клинтън, британския принц Андрю и сегашния президент на САЩ Доналд Тръмп. На 6 юли финансистът беше арестуван след нов преглед на някога пазеното в тайна споразумение, което финансистът сключи с прокуратурата. През 2008 г. той се е признал за виновен пред съда във Флорида по обвинения, че е подтиквал и доставял с цел проституция лица на възраст под 18 години. Споразумението тогава е сложило край на разследване, което можеше да доведе до доживотен затвор за Епстайн, информира БТА. Вместо това той беше осъден на 13 месеца затвор и трябваше да плати обезщетения на десетки от някогашните си жертви.", "date": "2019.08.10", "title": "Американският финансов магнат Джефри Епстайн се е самоубил в килията си"}
{"url": "https://www.24chasa.bg/novini/article/7600152", "text": "Президентът на САЩ Доналд Тръмп съобщи в Туитър днес, че лидерът на Северна Корея Ким Чен Ун му писал, че ракетните изпитания ще спрат, когато приключат съвместни учения на САЩ и Южна Корея, предаде Ройтерс, цитирана от БТА. Ким се оплакал в писмото от \"нелепите и скъпи\" учения и изразил желание да се срещне с Тръмп, за да започнат преговори веднага след приключването на съвместните учения, уточни Ройтерс. \"С нетърпения очаквам срещата с Ким Чен Ун в близко бъдеще!\", потвърдил отново държавният глава на САЩ и подчертал, че отказът на Пхенян от ядрено оръжие ще превърне Северна Корея в една от най-успешните страни в света, допълва ТАСС.", "date": "2019.08.10", "title": "Ким към Тръмп: Ракетните изпитания спират заедно с военните учения между САЩ и Южна Корея"}
{"url": "https://www.24chasa.bg/novini/article/7600184", "text": "Двама младежи се преобърнаха с джип на стръмен участък край Чепеларе. На място е загинал 26-годишният Славчо Сотиров. Прителят му Стивън Каров е в тежко състояние със счупен вратен прешлен и е транспортиран за лечение в университетската болница \"Св. Георги\" в Пловдив с опасност за живота. Младежите се качвали по черен път с джип \"Сузуки Витара\" в посока параклиса \"Св.Петка\" край града. Било е между 1 и 3 часа през нощта. В един момент джипът тръгнал назад. Търкалял се е над 150 метра по склона. Случайно грохотът от търкалянето на джипа е бил чут от чепеларец, който се обадил в полицията. Полицаите помогнали за пренасянето на тежко ранения до линейката на \"Бърза помощ\". На място се извършват огледи. Тепърва ще се изясняват причините, довели до трагедията. Обарзувано е досъдебно производство.", "date": "2019.08.10", "title": "Двама младежи се преобърнаха в гората с джип край Чепеларе, единият загинал"}
{"url": "https://www.24chasa.bg/novini/article/7600169", "text": "Двама души загинаха и една жена е тежко ранена, когато два плавателни съда се сблъскаха снощи близо до известния курорт Порто Хели, в южен Пелопонес, съобщава агенция Франс прес, цитирана от БТА. До катастрофата се стигнало, когато гумена лодка, дълга десет метра, в която имало десетина чужденци, се блъснала в малко дървено корабче, в което имало трима гърци. Корабчето потънало и двамата мъже в него загинали, а третият пътник - жена, е тежко пострадала. Група от десет френски туристи е задържана днес в Гърция във връзка с инцидента. Групата, съставена от двама мъже, три жени и пет малолетни лица, се намирала на борда на лодката, която се блъснала в корабчето. Французите са отведени в Порто Хели за разпит и в понеделник ще бъдат изправени пред прокурор, който ще вземе решение дали да им предяви обвинение. Малолетните лица не са третирани като заподозрени, но заедно с родителите се намират в офисите на граничната полиция в Порто Хели.", "date": "2019.08.10", "title": "Тежка катастрофа с лодка в Гърция, има загинали"}
{"url": "https://www.24chasa.bg/novini/article/7600206", "text": "Рядък и защитен вид морски костенурки, наречени „Карета Карета”, бяха ранени от лодки, нарушаващи забранителните разпоредби на Йонийиския остров Закинтос, съобщи БГНЕС. В района е разположен националният парк „Закитнос”, който е създаден преди 20 години за защита на костенурките. През периода май-октомври 2018 г. на шестте плажа на залива Лаганас са регистрирани общо 1464 гнезда. Въпреки това членовете на Архелоновото общество за защита на морските костенурки ежедневно докладват за нарушители в защитената зона, включително лодки, които се движат в зона А, където не се допускат плавателни съдове и лодки, които нарушават ограничението на скоростта от 6 мили в час в зони В и С. Природозащитните групи в Гърция призоваха властите стриктно да прилагат разпоредбите. Те също така помолиха туристите да представят всякакви кадри от нараняването на морски костенурка през юли 2019 г. в залива Лаганас.", "date": "2019.08.10", "title": "Безотговорни туристи раниха защитен вид морски костенурки в Гърция"}
{"url": "https://www.24chasa.bg/novini/article/7600217", "text": "Заместник-главният прокурор Иван Гешев коментира във Варна оповестената информация срещу \"ТАД Груп\", както и напрежението и протестите срещу неговата кандидатура за главен прокурор. \"Информация се дава само с разрешение на наблюдаващия прокурор, както е постъпено в този случай. С цел – само и единствено – да не се използва това за инсинуации, въпреки че то се използва. Тази информация е давана, след като е представена в съда и след като съдът я е обсъдел и произнесъл. Така че процесуален проблем няма. А това, че на някой не му харесва истината – това не е проблем на прокуратурата. Но прокуратурата няма защо да мълчи, при положение че не е виновна. За какво сме виновни? За това, че арестувахме най-голямата група за телефонни измами и за един месец почти нямаше телефонни измами в страната? За това, че прибрахме половината мутри или хора, които не са пипани в целия преход? За това ли трябва да се срамуваме?\". \"Българските граждани имат право да знаят и да бъдат информирани. Не може да говори само тайната страна, говоря за защитата, подсъдимите, обвиняемите, както и да се твърдят неща, които са дълбоко неверни. Аз ползвам термина \"лъжа\". Време е, когато съзнателно се манипулира обществото, българската прокуратура да застане на мястото си и да излъчи факти и обстоятелства\", отговори той, след като беше запитан защо прокуратурата през последните дни разпространява данни на текущо разследване в случая \"ТАД Груп\". \"Това, че една малка извънпарламентарна партия не ме харесва, е видимо. За мен е важно оценката на обикновените български граждани и на хората, за които работи прокуратурата. За мен е важно прокуратурата да работи активно и да повишава общественото доверие в себе си. Време е нещо да се свърши в тази държава. Време е да спре да се краде и е време нещо да се промени\", заяви Гешев. Заместник главният прокурор Иван Гешев, каза, че прокуратурата има стратегия за борба с битовата престъпност. \"Няма чадър над никого и мисля, че го виждате през последните три години. Резултатът от тези определения и нещата, които се случват, е точно това. Прокуратурата работи активно и няма чадър над никого. Засегнаха се много интересни и това е естествена реакция. Вие очаквате да са доволни тези хора, които вместо да си качват парите, ги свалят\", допълни Гешев.", "date": "2019.08.10", "title": "Гешев: Това, че на някой не му харесва истината – не е проблем на прокуратурата"}
{"url": "https://www.24chasa.bg/novini/article/7600211", "text": "Десетки хиляди хора се събраха в центъра на Москва за трети пореден уикенд, за да протестират срещу изключването на опозиционни и независими кандидати от предстоящите местни избори в столицата, предаде Асошиейтед прес, цитирана от БТА. Днешният протест изглежда най-многолюдната демонстрация от последните седмици. По данни на полицията броят на демонстрантите е 20 000, а според неправителствена организация те са 40 000. За разлика от предишните два протеста, при които бяха арестувани общо хиляди хора, а полицията използва репресивни тактики, днешният бе разрешен от градските власти.", "date": "2019.08.10", "title": "Пореден опозиционен митинг в Москва (Снимки)"}
{"url": "https://www.24chasa.bg/novini/article/7600216", "text": "Спирането на електроснабдяването, засегнало вчера милион души и причинило транспортен хаос във Великобритания, не е резултат на кибератака, съобщи днес операторът на британската електрическа мрежа, цитиран от Асошиейтед прес и БТА. Директорът по операциите на \"Нешънъл грид\" Дънкан Бърт заяви, че прекъсването на електрозахранването е било причинено от почти едновременното спиране на две електроцентрали. Това е наложило преустановяване на електроподаването до някои части от страната, за да бъде запазено към останалите. Компанията е убедена, че няма злонамерени действия или кибератака, допълни той. \"Нешънъл грид\" съобщи още вчера, че е отстранила неизправностите.", "date": "2019.08.10", "title": "Спирането на тока, засегнало 1 млн. души във Великобритания, не е заради кибератака"}
{"url": "https://www.24chasa.bg/novini/article/7600228", "text": "Италианският вестник \"Ла Верита\" публикува днес нов запис във връзка със случая \"Рекет\" в Северна Македония, в който отново се чува гласът на ръководителката на Специалната прокуратура в Скопие Катица Янева, съобщават македонските медии, цитирани от БТА. Македонският шоумен Боян Йовановски, наричан Боки 13, е обвинен в изнудване за милион и половина евро от бизнесмена Йордан Камчев в замяна за освобождаването му от арест, решение за което трябва да подпише Янева. В най-новия запис, публикуван на сайта на \"Ла Верита\", се чува, че Янева няколко пъти разговаряла с Камчев, споменава се и името на премиера Зоран Заев, съобщава Прес24. \"Аз съм прекалено ангажирана, затова не я държа редовно под контрол, но тя не може да направи нищо без мене\", се чува да казва Янева, говорейки най-вероятно за прокурор Лиле Стефанова, която бе спомената и във второто видео. В друг аудиозапис на разговор между Камчев и Боки 13, последният казва, че на следващия ден ще се срещне със Заев. Премиерът Заев написа вчера във Фейсбук, че разследването по случая \"Рекет\" трябва да открие всички детайли и всеки трябва да отговаря за постъпките си. Катица Янева обясни, че като специален прокурор е трябвало да разговаря с обвинените, а Лиле Стефанова обвини Янева, че без нейно знание е върнала паспорта на Камчев. Стефанова направи вчера писмвено изявление и съобщи, че на заседание на няколко прокурори от Специалната прокуратура в средата на април тази година Янева поискала в срок от три седмици да бъдат приключени делата \"Империя\" и \"Пощенска банка\", а заподозрените да бъдат освободени от наказателна отговорност и \"да не отидат в затвора\". Главният прокурор Любомир Йовески заяви, че и Янева, и Стефанова ще бъдат повикани за разпит в държавната прокуратура.", "date": "2019.08.10", "title": "Публикуваха нов запис във връзка със случая \"Рекет\" в Северна Македония"}
{"url": "https://www.24chasa.bg/novini/article/7600038", "text": "Петиция до президента на Украйна Володимир Зеленски, в която се настоява доларът да стане национална валута, се появи на сайта на държавния глава, предаде ТАСС. \"Във връзка с нестабилността на националната валута на Украйна ви молив да направите парична реформа, заменяйки гривнята с по-стабилния щатски долар\", се посочва в текста. Наред с тава се иска да се преизчислят в долари цените, тарифите, заплатите, стипендиите, пенсиите, средствата по сметка на предприятията, учрежденията и организациите, а също и влоговете на гражданите, информира БТА. Украинската гривня от няколко години е сред световните лидери по обезценяване. Според данни на Националната банка на Украйна при усреднен курс само в края на 2014 година девалвацията на гривнята е била 93 на сто. Това, според експерти, се дължи на политическата криза в страната. Преди кризата в Украйна един щатски долар се разменяше за 8 гривни, а в момента, според данни на централната банка, курсът е 25,2 гривни за долар. Финансисти посочват, че по-нататъшната съдба на курса на гривнята пряко зависи от политическата ситуация в страната.", "date": "2019.08.10", "title": "Петиция до Зеленски - украинци искат доларът да стане национална валута"}
{"url": "https://www.24chasa.bg/novini/article/7600046", "text": "Протестиращи преминаха днес през два квартала на Хонконг въпреки забраната на полицията, която неколкократно влезе в сблъсъци с критици на правителството, предаде Асошиейтед прес. Това е деветата седмица на протести в Хонконг, които започнаха заради недоволството срещу законопроект за екстрадиции в континентален Китай, но след това се разраснаха и демонстрантите започнаха да искат повече демократични свободи, информира БТА. Протестиращите настояват за оставката на главната администраторка на Хонконг Кари Лам и за разследване на жалбите за полицейско насилие. Силите на реда използваха днес сълзотворен газ срещу антиправителствените демонстранти след края на мирното шествие, предаде ДПА. Протестиращите издигнаха барикади и опитаха да попречат на полицаите да влязат в търговски център, за да разпръснат демонстрантите, които бяха там.", "date": "2019.08.10", "title": "Нов протест в Хонконг въпреки полицейската забрана (Снимки)"}
{"url": "https://www.24chasa.bg/novini/article/7600081", "text": "Украйна и Турция създадоха съвместно предприятие за производство на високоточно оръжие и аерокосмически технологии, предаде ТАСС, като се позовава на Съвета за национална сигурност и отбрана (СНСО) на Украйна. Държавната компания Укрспецекспорт и турската компания за отбрана Байкар (Baykar), която е един от водещите производители на безпилотни самолети, създадоха съвместно предприятие за производство на високоточно оръжие и аерокосмически технологии, се казва в съобщение, публикувано на сайта на Съвета за национална сигурност и отбрана на Украйна, предава БТА. В текста е посочено, че основна цел на предприятието е обединението на усилията за серийно производство на съвременно въоръжение. По данни на СНСО един от първите проекти на съвместното предприятие ще бъде разработването на безпилотен летателен апарат от ново поколение. Тази седмица украинският президент Володимир Зеленски бе на двудневно посещение в Турция.", "date": "2019.08.10", "title": "Украйна и Турция създадоха фирма за производство на високоточно оръжие"}
{"url": "https://www.24chasa.bg/novini/article/7600089", "text": "Голям пожар бушува на гръцкия остров Елафонисос, съобщават местните медии. Борбата с огъня е започнала в събота сутрин с 15 противопожарни коли и 45 пожарникари. Ангажирана е и авиацията, информира  Заради огнената стихия се е наложила евакуация на хотели и къмпинги в района. Жена, попаднала в капана на пламъците, е била спасена от огнеборците, посочва още местната преса. За почивните дни метеоролозите предупредиха за жеги и опасност от пожари в обширни райони на съседна Гърция. В събота следобед температурите на юг ще достигнат до 40 градуса.", "date": "2019.08.10", "title": "Голям пожар на гръцкия остров Елафонисос, евакуират хора от хотели и къмпинги (Видео)"}
{"url": "https://www.24chasa.bg/novini/article/7600202", "text": "Министър-председателят Бойко Борисов пристигна в Туркменистан, където водената от него делегация ще бъде тридневно посещение, съобщиха от правителствената информационна служба. Българският премиер ще участва в Първия каспийски икономически форум, който ще се проведе в националната туристическа зона \"Аваза\" в близост до град Туркменбаши. Форумът ще събере държавните и правителствените ръководители на каспийските държави, лидери на заинтересовани страни, близки до Каспийския регион, както и представители на международни икономически, финансови, транспортни, екологични и други организации.  В рамките на форума премиерът Борисов ще се срещне с руския си колега Дмитрий Медведив и двамата ще обсъждат енергийни проекти, сред което е разклонението на газопровода \"Турски поток\" през България, както и изграждането на АЕЦ \"Белене\". В \"Аваза\" министър-председателят Бойко Борисов ще проведе двустранна среща с президента на Туркменистан Гурбангули Бердимухамедов, както и разширена среща с участието на официалните делегации от двете страни. Ще бъдат подписани двустранни документи, подготвени от Междуправителствената българо-туркменистанска комисия за икономическо сътрудничество, която също ще заседава в \"Аваза\". В делегацията, водена от премиера Бойко Борисов в Туркменистан, са министърът на регионалното развитие и благоустройството Петя Аврамова, министърът на транспорта, информационните технологии и съобщенията Росен Желязков, министърът на икономиката Емил Караниколов и министърът на енергетиката Теменужка Петкова.", "date": "2019.08.10", "title": "Борисов пристигна в Туркменистан на тридневно посещение (Снимки+видео)"}
{"url": "https://www.24chasa.bg/novini/article/7600232", "text": "През месец август ще прибавим още една нова халка към нашите победи, заяви турският президент Реджеп Тайип Ердоган в поздравлението, което отправи към турската нация по случай започването на свещения мюсюлмански празник Курбан Байрам. В изпълненото с характерни за мюсюлманите символи послание Ердоган заяви: \"В нашата история август е месец на победите. Битката при Малазгирт/1071/, националният празник на победата, връх във войната за независимост на нашия народ, който отбелязваме на 30 август, и други са крайъгълните камъни в този славен летопис. Пак през август започнахме военната операция Щитът на Ефрат, която бе първият удар, който нанесохме върху коридора на терора, който се опитваха да създадат край нашите граници със Сирия. Дай Боже, през този месец август ще прибавим още една нова халка към победите в нашата история\", каза президентът. На фона на процеса за създаване на зона за сигурност в Сирия, по който Анкара работи заедно с Вашингтон, посланието на Ердоган се коментира като сигнал за предстояща възможна операция на турската армия в Сирия. В празничното си послание Ердоган акцентира и на терористичната опасност, която по думите му засяга и икономиката на страната. \"Терористичните организации с всякакви средства, включително икономически, се опитват да попречат на възхода на Турция, но няма да успеят и ще останат разочаровани\", каза той. Ердоган акцентира още, че Турция ще продължи да расте и да укрепва в атмосфера на братство и единство. \"С постиженията ни в сферите на демокрацията, икономиката, отбраната ние отваряме още повече вратите към нашето бъдеще, приближаваме се още повече към поставените цели. Сравнявайки миналогодишния Курбан байрам със сегашния виждаме, че сме постигнали положителни успехи във всяка сфера\", оцени той. Държавният глава пожела празникът да донесе мир по света, спокойствие в страната и вяра и обич в сърцата.", "date": "2019.08.10", "title": "Празнично послание на турския президент Ердоган по случай Курбан байрам"}
{"url": "https://www.24chasa.bg/novini/article/7600238", "text": "Индонезийското министерство на търговията заплаши да наложи по-високи мита на млечните продукти, внасяни от ЕС, в отговор на предложената от блока мярка за налагане на мита върху биодизела, произведен от палмово масло, предаде Франс прес, цитирана от БТА. Предупреждението може да изостри търговския спор между ЕС и Индонезия, която е най-големият в света производител на палмово масло. Евросъюзът планира да намали използването на биогорива на основата на палмово масло до 2030 година. Палмовото масло е най-използваното в света растително масло и основна съставка на редица продукти – от храни до козметика.", "date": "2019.08.10", "title": "Индонезия заплаши да наложи по-високи мита на млечните продукти от ЕС"}
{"url": "https://www.24chasa.bg/novini/article/7600277", "text": "Един човек бе ранен при стрелба в джамия в предградие на норвежката столица Осло днес. Нападателят е бил задържан, предадоха световните агенции, като се позоваха на местни медии. Стрелбата станала в ислямския център Ан Нур в предградието на Осло Берум. Нападателят бе описан от полицията като \"млад бял мъж\", съобщава БТА. Той бил въоръжен с две приличащи на пушки огнестрелни оръжия и пистолет и носел каска, униформа и бронежилетка, каза директорът на джамията. Нападателят бил обезвреден от богомолци преди идването на полицията. Простреляният е на 75 години. Полицията засега не знае подробности за състоянието му. Няма информация за други нападатели.                                                                                                                                                                                                                                                                                                                       ", "date": "2019.08.10", "title": "Стрелба в джамия край Осло, един човек е ранен"}
{"url": "https://www.24chasa.bg/novini/article/7600284", "text": "Природни бедствия и в южната част на Азия. Наводнения и свлачища, причинени от мусонни дъждове отнеха живота на над 130 души в Индия и Мианмар. Наводненията, причинени от мусонни дъждове, са причинили смъртта на поне 100 души в Индия, съобщи АФП, цитирана от   Други стотици хиляди в различни части на страната са били принудени да напуснат домовете си. Най-силно засегнат е южният щат Керала, в който към 120 000 души живеят в лагери, съобщиха властите. Правителството е наредило да се формират военни екипи, които да спускат храна от въздуха в отдалечени селища на индийския щат. Очаква се дъждовете да се усилят в идващите дни. Около 500 души загинаха миналата година в Керала при най-лошите наводнения от близо век. Броят на загиналите от свлачище в източен Мианмар достигна 34-ма, съобщиха властите, цитирани от АФП. Спасителни екипи продължават да търсят изчезналите при бедствието, причинено от силни мусонни дъждове в азиатската държава. Правителствени служители допускат, че повече от 80 души може да са изчезнали.", "date": "2019.08.10", "title": "Природни бедствия и в южната част на Азия (Снимки)"}
{"url": "https://www.24chasa.bg/novini/article/7600305", "text": "ФБР започна разследване на самоубийството на американския финансов магнат Джефри Епстайн, който днес бе открит мъртъв в килията си във федерален затвор в Манхатън, съобщи федералната администрация на затворите в страната, цитирана от световните агенции и БТА. Епстайн, на 66 години, бе обвинен в организирането на проституция и сексуална експлоатация на непълнолетни, се е самоубил в килията си. Това съобщи днес телевизионният канал Ей Би Си, позовавайки се на източници от силите на реда в Ню Йорк. Времето и обстоятелствата на случилото се засега не се уточняват. Ей Би Си припомня, че на 23 юли Епстайн е направил опит да се обеси в килията си и е бил намерен да лежи в почти без съзнание на пода. Епстайн бе богат мениджър на хедж фондове, който някога е бил приятел с бившия президент на САЩ Бил Клинтън, британския принц Андрю и сегашния президент на САЩ Доналд Тръмп. На 6 юли финансистът беше арестуван след нов преглед на някога пазеното в тайна споразумение, което финансистът сключи с прокуратурата. През 2008 г. той се е признал за виновен пред съда във Флорида по обвинения, че е подтиквал и доставял с цел проституция лица на възраст под 18 години. Споразумението тогава е сложило край на разследване, което можеше да доведе до доживотен затвор за Епстайн. Вместо това той беше осъден на 13 месеца затвор и трябваше да плати обезщетения на десетки от някогашните си жертви.", "date": "2019.08.10", "title": "ФБР започна разследване на самоубийството на Джефри Епстайн"}
{"url": "https://www.24chasa.bg/novini/article/7600316", "text": "Премиерът на Северна Македония Зоран Заев най-остро и категорично отхвърля каквито и да са връзки със заподозрения в случая \"Рекет\" Боян Йовановски, предаде агенция МИА. \"Резултатът от разследването трябва да доведе до поемане на отговорност изключително в съответствие с доказателствата и съгласно правото. Отговорност трябва да понесат и тези, които са го замислили, и всички онези, които правят всичко, за да се спасят и при това се представят за жертви\", написа премиерът Заев във Фейсбук, информира БТА. В най-новия публикуван разговор някои от заподозрените злоупотребяват с името ми, написа той. \"При това се изговарят лъжи и безсмислици с цел единият събеседник да засили позицията си на мощ и авторитет пред другия събеседник. Най-остро, категорично и отговорно отхвърлям каквато и да е връзка, сътрудничество или комуникация със заподозрения Боян Йовановски във връзка със случая \"Рекет\" и каквито и да са друти въпроси, които са предмет на разследването на този случай\", твърди премиерът. Той допълва, че е разговарял с Боян Йовановски само за хуманитарните дейности на неговия Международен съюз, след което нито той, нито правителството не са имали никакво по-нататъшно сътрудничество с него, нито официално, нито неофициално. Премиерът още веднъж призова всички разследващи органи изцяло да разследват случая.", "date": "2019.08.10", "title": "Заев отрича да е сътрудничил с Боян Йовановски, заподозрян по случая \"Рекет\""}
{"url": "https://www.24chasa.bg/novini/article/7600336", "text": "Чували с разложени животински останки близо до сливенското село Гавраилово. Според местните хора това са отпадъци oт масовото клане на прасета заради мерките на държавата срещу африканската чума. В гората над сливеснкото село Гарваилово няма как да се стигне случайно, защото е на около два км след знак за затворен път. Оттам надолу по склона има десетки чували с животински отпадъци. Заради високите температури миризмата е непоносима. Пътят между сливенските села Гавраилово и Бяла е затворен от години и рядко минават коли, съобщава  Оказва се, че в Гавраилово знаят за опасното сметище. „Оттам едно момче се върна и каза - нямате представа каква смрад е нагоре. Чумата по прасетата я няма, но чумата ще дойде оттам. Как няма да е опасно, дано не слиза в селото”, коментира Здравка Костова, жител на село Гавраилово. Жената разказва, че там са изхвърлени отпадъците от закланите прасета след заповедта за доброволно клане на домашни животни. \"След като запичнаха да колят, преди това винаги е било чисто нагоре. Колят и хвърлят с торбите вътрешности, да\", добави Здравка. \"Мирише. Днес минавам от Сливен за Гавраилово и миришеше,точно там някъде\", сподели Марин Маринов, жител на Гавраилово. Тепърва предстоят огледи на място и районът ще бъде отцепен.", "date": "2019.08.10", "title": "Откриха части от трупове на прасета в дере край село Гавраилово"}
{"url": "https://www.24chasa.bg/novini/article/7599899", "text": "Партия от управляваната от Индия част на Кашмир обжалва във Върховния съд решението на правителството да отмени специалния статут на щата, предават ДПА и БТА. Петицията, внесена от \"Национална конференция\" излага мотива, че специалният статут е даден на щата от държавата съгласно конституцията и че президентският указ за отмяната му е противоконституционен, тъй като законодателното събрание на щата не е дало съгласие. \"Национална конференция\" е една от двете основни регионални партии и е смятана за голям политически фактор. Върховният съд трябва да реши дали да приеме за разглеждане петицията.", "date": "2019.08.10", "title": "Партия обжалва решението за отнемането на специалния статут на Кашмир"}
{"url": "https://www.24chasa.bg/novini/article/7599908", "text": "Популациите на живеещите в сладководни водоеми видове едри животни драстично са намалели през последните 40 години, се казва в доклад на учени от института \"Лайбниц\" в Берлин, предаде ДПА. Популациите на видовете с тегло над 30 кг в сладководните водоеми са намалели с 88 процента между 1970 г. и 2012 г. Сред тези видове са речните делфини, бобрите, крокодилите, гигантските костенурки и есетрите. Намаляването на популациите на живеещите в сладководни водоеми животни е 2 пъти по-голямо в сравнение с това на гръбначните на сушата и в морето, предава БТА. \"Резултатите са тревожни и потвърждават страховете на учените, които са се заели с изследването и опазването на биоразнообразието в сладководните водоеми\", заяви ръководителката на изследването Соня Яхниг. Много видове риби, като есетрата, пъстървата и гигантския сом, са особено застрашени - популациите им са намалели с 94 процента, а тези на влечугите - със 72 процента, се отбелязва в доклада. Мегафауната в сладководните водоеми често е взимана за мишена заради месото, кожата и яйцата си. Специалистите критикуват също проектите за построяване на 3700 бента в света, за 800 от които се предполага, че ще бъдат изградени в райони с голямо биоразнообразие, например в реките Амазонка, Конго, Меконг и Ганг. Резултатите от изследването са публикувани в Global Change Biology.", "date": "2019.08.10", "title": "Популациите на животните в сладководните водоеми са намалели с 80% за 40 години"}
{"url": "https://www.24chasa.bg/novini/article/7599363", "text": "Който яде месо, руши планетата. Това става ясно от последните доклади, изготвени независимо един от друг от учени от Световния климатичен съвет, от Германия и от Великобритания. Един от най-големите замърсители с въглероден двуокис в света е производството на месо за храна. Най-опасно за околната среда е говеждото, но и свинското, и пилешкото замърсяват десетки пъти повече природата, отколкото зърнените храни и плодовете и зеленчуците. Според специалистите, ако искаме да спрем глобалното затопляне, няма да е достатъчно само да се откажем от употребата на бензинови и дизелови автомобили и да намалим полетите, а трябва основно да преосмислим и начина си на хранене - крайно необходимо е да намалим драстично консумацията на месо. 14 грама червено месо дневно е максимумът, който би трябвало да изяжда един човек, за да не нарушава баланса в природата. За сравнение едно кюфте тежи 80 грама. Това означава, че трябва да ограничим консумацията на месо до едно кюфте седмично. Германия вече реагира на последните данни с дискусия дали да не промени ДДС върху месото, продавано в страната, като го вдигне от 7 на 19%. Парите от по-високия данък пък според предложението на Германския съюз за защита на животните ще отиват за подобряване на условията на отглеждане на кравите, прасетата и кокошките. Най-големият враг на климата е производството на говеждо. Това се дължи не само на популярния факт, че кравите изпускат огромни количества вредни газове, но предимно най-вече на производството на фураж, нужен за отглеждането им. За да има достатъчно земя, която да се засява с фураж за животни, се изсичат огромни територии гори. Развъждането на добитък е една от основните причини за обезлесяването и според Организацията за прехрана и земеделие (FAO) към ООН. От 1990 г. насам около 90% от горите, които се изсичат в Амазония, са предназначени за пасища или за отглеждане на фураж. В Австралия пасища Прекомерното използване за пасища на плодородна земя пък я превръща в пустиня. Над 50% от ерозията на почвите в световен мащаб се причинява от добитъка, а това довежда до превръщането на земите в пустиня. Годишно около 75 милиарда тона плодороден хумусен пласт ерозира заради лошото стопанисване, промените в климата и прекомерната паша на добитъка. Само в САЩ около 54% от пасищата се изтощават от прекомерна паша, което води до загуба на 100 тона хумус на хектар земя годишно. През 2010 година много страни, сред които Ирак, Китай, Чад, Австралия и Монголия, съобщиха за сериозна суша, като свръхпашата на добитъка влоши още повече условията. Животновъдството и неговите вторични продукти са отговорни за най-малко 51% от общия обем парникови газове. За производството на 1 килограм говеждо се харчи еквивалентът на 12 кг СО2. на 4 кг СО2, пилешкото също замърсява с толкова. За сравнение - един килограм картофи е виновник за само 0,4 кг емисии СО2. Българинът се храни много по-екологично от германеца например. Докато един германец поглъща средно по 60,15 кг годишно, от които 16% са говеждо, българинът изяжда наполовина по-малко месо – 34 кг годишно, като само 1 кг от него е телешко или говеждо месо. Един килограм говеждо се равнява на шофиране 250 км и горене на 100-ватова крушка 20 дни без прекъсване. Емисиите от основания на месо начин на хранене се равняват на тези от шофиране на кола 4758 км - това е 17 пъти повече от емисиите от органично веганско хранене, които се равняват само на 281 км. С други думи, органичното веганско хранене произвежда 94% по-малко емисии от храненето, основано на месо.  Според учените, ако се откажем изцяло от месото и млякото и преминем на веганско хранене, ще имаме нужда само от една четвърт от земята, която в момента използваме за производство на храна и въпреки това човечеството няма да гладува. Изследване на университета в Оксфорд пък смята, че отказът от месо и мляко ще ограничи аграрните площи с цели 75% - тоест ще спасим територия, равна на САЩ, Китай, ЕС и Австралия заедно. Месото и млякото дават само 37% от нужните калории на човека, но за производството на протеини използваме най-много площи – 83 на сто от земеделските земи. Не само земята страда от свръхпроизводството на месо за храна. От всички сектори месната индустрия е най-големият източник на замърсяване на водата. Прекомерни и нерегулирани животински отпадъци, химически торове, пестициди, антибиотици и други, свързани с добитъка замърсители, затлачват водните пътища. основано на месо, което е 15 пъти повече от водата, която би използвал един веган. Нужни са до 200 000 л вода, за да се произведе 1 кг говеждо, но само 2000 л, за да се произведе 1 кг соя, 900 л за 1 кг жито и 650 л за 1 кг царевица. Веганското хранене – тоест хранене без животински продукти като месо, мляко, яйца, има по-благотворно влияние на околната среда, отколкото покупката на електроавтомобил. Разбира се, да се очаква, че човечеството ще премине изцяло на веганско хранене, е утопия. Но учените не поставят чак толкова високи изисквания. Достатъчно е според тях да се замени само 50% от продукцията на месо и мляко с растителна и това ще предизвика две трети от ефекта, който бихме имали, ако всички станем вегани. Те съветват хората не да стават вегани за една нощ, а поне да променят малко начина си на хранене, като намалят възможно най-много консумацията на месо. Дори това усилие според тях ще окаже забележим благотворен ефект върху климата. - Над 65% от инфекциозните болести по хората се предават от животни. Мръсните и нехуманни условия във фермите за животни стават развъдник на смъртоносни бактерии и вируси като тези, причиняващи птичи и свински грип. - Животновъдният сектор е най-големият източник на замърсяване, което причинява цъфтеж на токсични водорасли и изчерпване на кислорода, водещо до океански “мъртви зони”, които не могат да поддържат никакъв воден живот. - Една ферма за животни произвежда повече отпадъци и замърсяване от целия град Хюстън, Тексас, САЩ. - За един месоядец са нужни 2 хектара земя, за да го поддържат. Но същите 2 хектара могат да поддържат здравословния начин на живот на 80 вегани. - В момента 80% от гладуващите деца живеят в страни, които изнасят хранителни култури основно за храна на фермерски животни. - Ако цялата обработваема земя се превърне в органична растителна земеделска земя, не само, че хората ще бъдат изцяло нахранени, но и ще се абсорбират 40% от всички парникови газове в атмосферата. Климатичните промени и прекомерният риболов повишават нивата на токсичния живак в сьомгата, рибите треска и тон, сочи изследване на Харвардския университет, цитирано от сп. “Нейчър”. Това може да доведе до неврологични смущения при деца и бебета, чиито майки са консумирали рибни продукти през бременността. За приблизително три десетилетия концентрацията на метилживак - органично съединение, способно да причини сериозни поражения върху мозъка и нервната система, се е повишила с 27% при треската и с 23% при рибата тон, обитаващи залива на Мейн в Атлантическия океан, съобщават авторите на изследването. “Метилживакът е особено вреден по време на третото тримесечие от бременността, когато мозъкът се развива най-бързо, както и за малките деца”, казва Елис Съндърланд от изследователския екип на Харвардския университет. заради повишените нива на живак. Треската обаче е сред рибите, които здравните власти на САЩ препоръчват като източник на хранителни вещества и протеини, подпомагащи развитието на децата.  “Проучването ни не цели да накара всеки, запознал се с него, да спре да консумира морски продукти, които по принцип са здравословна и питателна храна. Искахме да покажем на хората, че климатичните промени могат да оказват пряко въздействие върху храната и съответно върху здравето ни”, отбелязва Съндърланд. Затоплените морета повишават енергийните нужди на дребните риби, в резултат на което те поглъщат повече плячка, съдържаща метилживак. На свой ред те биват поглъщани от рибата тон и по този начин увеличават съдържанието на органичното съединение в нея. По данни на Организацията по прехрана и земеделие на ООН (ФАО) глобалната консумация на риба почти се е удвоила от 60-те години на миналия век. И все пак новите открития не означават, че трябва да спрем да ядем риба, а че “Вместо да изберем да спрем да ядем риба, трябва да намерим начини да спрем океаните да се затоплят”, твърдят учени. Според тях това проучване ни е още едно напомняне за сложните връзки между различни видове, с които си взаимодействаме пряко и косвено. “Промените в климата ще изострят човешкото излагане на живак чрез морски дарове, така че за да защитим екосистемите и човешкото здраве, трябва да регулираме както живачните емисии, така и парниковите газове”, казва Елис Съндърланд, ", "date": "2019.08.10", "title": "14 грама червено месо дневно, за да спасим планетата"}
{"url": "https://www.24chasa.bg/novini/article/7599914", "text": "Лидерите на парламентарните групи в Камарата на депутатите в Италия планират да се срещнат във вторник в опит да намерят изход от кризата в италианското правителство, предаде ДПА. Председателят на долната камара Роберто Фико насрочи срещата за 12 часа местно време, предава БТА. В понеделник е планирана среща между лидерите на парламентарните групи в Сената, горната камара. Тези срещи са важни за определянето на следващите стъпки към евентуални предсрочни парламентарни избори. Крайнодясната партия \"Лига\" на министъра на вътрешните работи Матео Салвини обяви, че планира да внесе искане за вот на недоверие към правителството на независимия министър-председател Джузепе Конте. За да има такова гласуване, депутатите първо трябва да прекъснат лятната си ваканция. Салвини хвърли в хаос управляващата коалиция между неговата формация и популисткото Движение \"Пет звезди\" в четвъртък, когато обяви плановете си за предсрочни избори.", "date": "2019.08.10", "title": "Партиите в Италия ще имат среща в понеделник - търсят изход от кризата в страната"}
{"url": "https://www.24chasa.bg/novini/article/7599305", "text": "Най-северният север на Българското Черноморие често е подценяван. Вероятно заради това, че е най-далеч от София. Но като запазена природа и уникални изживявания това е може би най-девствената част на българското море. Ако отидете там, ще имате възможност да общувате с природата по уникален и незабравим начин, Да започнем от Дуранкулак. Това е първото село след румънската граница. Край него има прекрасен плаж пред бившия къмпинг “Космос”. Това се пада северно от прочутото Дуранкулашко блато. То представлява слабосолен лиман, пълен със сладководна риба, която според познавачите е най-вкусната в България заради постоянната връзка с морето. В езерото гнездят много водоплаващи птици и без да сте голям бърдуотчър, От южния плаж на Дуранкулак започва най-големият плаж изобщо в България. Той завършва в съседното село Крапец. Освен че е дълъг, този плаж е широк повече от километър на места и дюните му дават усещане за истинска пустиня. Най-добрият достъп до него е през бившия къмпинг “Карвуна”, но може да се спи в самото село Крапец, където има добри малки хотели, и да се ходи с велосипед или тротинетка до този велик плаж. Толкова е уникално, че може дори да се прави сърфинг по дюните като в Дубай. Освен това плажът на Крапец е любимо място за кайтсърф Но дори и да нямате подготовка за този екстремен спорт, там е най-доброто място за пускането на обикновени хвърчила. Там е и най-доброто място в България да се ядат речни раци, които се ловят от блатото и се предлагат в околните ресторанти. Заради вятъра там е може би и най-доброто място да се кара колело за удоволствие. Благодарение на него велосипедистът се охлажда и наслаждава на чистия въздух и отрицателната йонизация. А както е известно, поглъщането на отрицателно заредени йони от въздуха е най-безспорният фактор за столетен живот. Освен това е хладно. В крайна сметка човек ходи на море, за Отрицателните йони във въздуха имат магическо действие. Човек изведнъж се събужда от лятната унилост и придобива нова енергия. Доказателство за това е, че хора, които веднъж са отишли там, повтарят, потретват и така до 7 пъти заради уникалното въздействие на въздуха, който е много чист и незапрашен. Неслучайно през 60-те години там са изградени няколко санаториума за алкохолици. Специфичният въздух много е помагал на хората със зависимости. След Крапец следва плажът Езерец, който е посъщество същият, но се прекъсва от високия бряг на самото село Крапец. Обикновено хората, които почиват в село Крапец, ходят ту на единия, ту на другия плаж. След Езерец следва Шабленското езеро и неговата тузла. Тузла е дума, която идва от турската дума за сол - туз. Това са много солени лимани, в които има лечебна кал. До самата тузла се намира плажът на бившия къмпинг “Добруджа”, който е в същия стил - широко открито море и много пясък. След него е самият град Шабла. Името Шабла идва от легендарната някога Айше абла (леля Айше от турски) - тя имала имение, но при една чумна епидемия било преместено на изток и топонимът останал по името на тази леля. Там е и фарът на нос Шабла, край който има горещи минерални извори (има и нефтени кладенци, но те не са подходящи за къпане и мазане). Мястото край носа е много живописно - има рибарско селище, където се намира легендарната кръчма на Бай Пешо Господа - едно от най-автентичните места по нашето море, прочуто с рибената си чорба и специалния сос към нея - саламурика. Придвижвайки се на юг, се стига до хипарската столица на България - Камен бряг, Тюленово, Яйлата и изобщо скалите преди нос Калиакра. Старото име на Тюленово е Калъч кьой  но в скалните пещери е бил наблюдаван т. нар. тюлен монах Monachus monachus. Последните достоверни сведения за него са от 1938 година, но по време на социализма народната власт много държеше да се знае, че се грижи за видовото разнообразие на българската фауна, и се съчини цяла митология за този тюлен. Непрекъсното се появяваха “очевидци”, но сериозните зоолози отдавна не вярват, че още го има в България. Най-близкото място, където с много късмет може да бъде видян, е турският остров Гьокчеада в Егейско море. Но така или иначе пещерите и каменният клифов бряг е гледка, която наистина си заслужава. Няма друго такова място в България. В археологическия резерват Яйлата има останки от стари укрепления. Следващото място, вървейки на юг, е заливът Тауклиман, където е курортът Русалка. Тук ландшафтът е много различен от това, което виждате край Шабла - малки заливчета и разпръснати в морето скали. След Русалка идва заливът Болата, който всяка година попада в разни класации на най-красивите плажове на света. Той е наистина уникален - абсолютен кръг - езеро в морето. Следващата спирка е нос Калиакра. Неговата история е сравнително известна, но също е единствен, вероятно за целия Балкански полуостров. Висок и каменист нос с пещери, силно вдаден в морето. Няма друга такава гледка. Малко по̀ на юг са мидената ферма “Дълбока” и плажът Зеленка, след които следва град Каварна, бившата рок столица на България, над която се извисява хълмът Чиракмана. Историци смятат, че това са останки от нос, подобен на Калиакра, върху който се е намирало древното селище Бизоне, потънало катастрофично в морето. На юг от Каварна в землището на село Топола има няколко първокласни голфигрища и прилежащите им луксозни хотели. Там е и ресторантът с най-хубава гледка “Балконът на света”. “Място, което трябва да имам. Цял живот съм мечтала за такова място, представяйки си, че то може да бъде открито само в Италия, а ето го тук, в Балчик”. Това пише румънската кралица Мария, след като вижда гористите склонове над морето. Днес на това място се намира един от най-красивите архитектурни обекти на България - Дворецът в Балчик. Строителството му започва през 1924 г. По това време градът е в най-южните части на Румъния. Кралицата нарича мястото с турското име Tenha Yuvah, което се превежда като “Тихото гнездо”. Строителството приключва през 1936 г. Кралица Мария не успява да се нарадва на резиденцията си, защото умира едва две години по-късно. След още две години, през 1940 г., Южна Добруджа е върната обратно в пределите на България, а с нея и Балчик. Не са малко тези, които искат да сключат брак на красивото място. През 2017 г. са се бракосъчетали 73 двойки, а през 2018 г. броят на влюбените, казали си заветното “да”, е нараснал на 82. Церемониите се правят в параклиса “Стела Марис”. Той е копие на малка църква на име “Св. Джеймс” от XV век, която може да се види и днес в Северен Кипър, на 20 км от Фамагуста. Кралица Мария толкова харесала църквата, че изпратила специален каменоделец, който да вземе размерите ѝ и да изгради нейното копие в Двореца в Балчик. Културният център “Дворецът” има богата програма през цялата година с изложби и театрални постановки. През август ще бъдат представени четири художествени изложби, едно литературно четене, танцов спектакъл с Алфредо Торес, мюзикълът “Чикаго”, който е на 18 август, както и Седмица на италианската култура от 16 до 29 август. Въпреки че Балчик вече не е под румънско владение, Дворецът се посещава най-вече от северните ни съседи. През миналата година са разгледали над 260 хил. души. Сред най-верните туристи са германците и руснаците, а тази година се отчита повишение на поляци, чехи и французи, които искат да разгледат културния паметник. Ако Дворецът е перлата на Балчик, мидената черупка е красивата ботаническа градина, която го обгражда. Тя е към Софийския университет “Св. Климент Охридски” и е с площ от близо 200 дка. Разполага с над 4900 растителни вида от всички краища на света. Цветята са отделени по семейства в различни декорирани кътове. Сред най-големите забележителности на градината е постоянната експозиция от кактуси. Големите бодливи растителни видове са на открито, а сред другите атракции са бонбоненото и каучуковото дърво, каменният дъб, едроцветната вечнозелена магнолия и голяма и стара метасеквоя, която освен тук може да се види само в Кралската ботаническа градина в Лондон. Ботаническата градина е обособена на три части - парк, изграден още по времето на кралица Мария, разсадник, който е пригоден за посещение на хора с увреждания, и защитена местност, в която специалисти могат да изучават екосистемата на региона. Университетската ботаническа градина е място, което често се посещава от студенти биолози и еколози за практически упражнения.  Ако застанете на плажната ивица на Тузлата и погледнете на североизток, пред вас ще се открие прекрасната гледка към нос Калиакра. Няколко километра зад него се крие друг залив, известен с приказния си плаж и кристално чистата си вода - Болата. Обграден от двете си страни със скални масиви с издълбани в тях пещери, заливът се намира до бивша военна зона и има малко пристанище. През Болата протича къса рекичка, подхранена от съседните извори, която се влива в морето, образувайки устие на лагуна. Това е и единственият пясъчен плаж в района на Калиакра. Също и единственият резерват в България, който в своите предели включва и акватория (водна площ). Над приказния залив минава един от основните пътища за миграция на прелетните птици - Виа Понтика. Там любителите могат да отидат в края на лятото (септември), за да се полюбуват на отлитането на птиците към топлите страни, а пък пролетта (март) - да се върнат за долитането им. Към върха на заобикалящите залива скали води стръмна пътечка, откъдето се разкрива прекрасен изглед към цялата клисура. Само оттук може да се види изцяло нос Калиакра, а ако се продължи на север, може да се стигне до прочутата местност Тауклиман. Скалните пещери под пътечката пък крият хиляди години история. В тях са открити останки от антично селище и свидетелства за живот от 400 г. пр. Хр., както и Малтийски кръст, свидетелстващ за търговията на Второто българско царство с Генуа и Венеция. Болата несъмнено е един от най-красивите диви плажове в България, перфектен за любителите на гмуркането, малки, големи и всички, които желаят да се откъснат за миг от градската шумотевица и да останат насаме с красивото ни море.  Само на няколко километра източно от Балчик, зад морския плаж на Северното Черноморие, по една кратка пътека, заобградена от най-различни растения, се разкриват две езера едва на няколко стъпки от морето. Местността е известна на всички като Балчишката Тузла, а името произлиза от турската дума за сол - tuz, и означава много солено място. Тузлата е популярна не само заради красотата си, но и заради лечебната лиманна кал, която се утаява по дъното на езерата. Още през 1883 г. руският лекар Игнатов използва кал от местността с медицински цели. Оттогава много хора започват да посещават езерата, за да се мажат с лечебната тиня. Водните басейни в Тузлата са се образували на мястото на голямо свлачище и се делят на плитко и дълбоко. Интересно е, че само калта в плиткото езеро е с доказани лечебни свойства. По тази причина то е оградено и в него са оформени два сектора - мъжки и женски. Хората посещават Тузлата, за да лекуват най-различни неща - от ставни заболявания до такива на гръбначния мозък. Калолечението се случва по тъй наречения египетски метод - тялото се намазва с калта и изсъхва така на слънцето. След известно време хората влизат обратно, за да отмият калта от себе си, (по този начин запасите в езерото не се губят), след което продължават със слънчева баня. Освен езерата и калните хора, които обикалят, местността е изпълнена с богат биологичен живот. Тук-таме може да усетите аромата на мащерка, да наберете жълт кантарион или метличина. Високо над тревите прелитат най-различни птици, а по земята пълзят гущери и смокове, а тук-таме прескачат зайци. Постройките в околността са малко - уютни бунгалца и някое “капанче” за цвят. Единствената по-мащабна сграда е болницата за рехабилитация, построена в средата на миналия век. Тя привлича все повече и повече хора да купуват имоти в близост до региона и да ползват услугите ѝ. От брега на залива се вижда и нос Калиакра, за който се носи легендата за 40-те девици, завързали косите си една за друга и скочили в морето, за да не бъдат пленени от османските поробители. ", "date": "2019.08.10", "title": "На море в България: Перлите на най-северния север"}
{"url": "https://www.24chasa.bg/novini/article/7599726", "text": "Хиляди руснаци се очаква да излязат на демонстрация днес в Москва с искане за свободни избори, предаде Ройтерс. Това ще бъде четвъртата седмица подред, когато голям брой хора излизат по улиците на руската столица с искане кандидати от опозицията да получат разрешение да участват в изборите за градската Дума на Москва идния месец, информира БТА. Днешният протест ще бъде проведен с разрешението на властите, но за подобна проява миналата седмица нямаше разрешение и полицията арестува повече от хиляда души. Властите започнаха разследване срещу десетина души за гражданско неподчинение (престъпление, аз което се предвижда сериозен престой в затвора) във връзка с предишни демонстрации. Разследване бе започнато и срещу опозиционера Алексей Навални по подозрения в пране на пари. Някои прокремълски настроени политици и служители заявиха, че Западът е помогнал за организирането на демонстрациите. Навални и поне седем от съюзниците му са към настоящия момент в затвора заради нарушения на законодателството за протестните прояви, отбелязва Ройтерс.", "date": "2019.08.10", "title": "Хиляди руснаци готвят протест в Москва с искане за свободни избори"}
{"url": "https://www.24chasa.bg/novini/article/7599728", "text": "С изстрелването на снаряди Северна Корея цели да демонстрира сила, заявиха южнокорейските власти, цитирани от Ройтерс. Твърде вероятно е изстрелването на още снаряди, прогнозира Генералният щаб на южнокорейската армия. Южнокорейските военни уточняват в изявление, че Северна Корея провежда летни учения на въоръжените си сили, информира БТА. Според южнокорейската армия Северна Корея е изстреляла днес два снаряда, като изглежда, че това са ракети с малък обсег, каквито Пхенян е изстрелвал и преди. Днешните снаряди бяха изстреляни от района на севернокорейския град Хамхън, където се смята, че има обект за производство на ракетни двигатели с твърдо гориво. Снарядите прелетяха разстояние от около 480 км на височина от 48 км, съобщи южнокорейската армия. КНДР изстреля ракетите малко след изявлението на американския президент Доналд Тръмп, че е получил \"много хубаво писмо\" от севернокорейския лидер Ким Чен-ун. Тръмп заяви, че в писмото си Ким е изразил недоволство от решението на Съединените щати и Южна Корея този месец да проведат съвместно военни учения. Северна Корея възприема подобни учения като репетиция за война, имаща за цел сваляне на севернокорейското ръководство, отбелязва Ройтерс. Предполага се, че с изстрелването на снарядите КНДР иска да изрази недоволството си от провеждането на ученията.", "date": "2019.08.10", "title": "Южна Корея: КНДР иска да демонстрира сила с изстрелването на снарядите"}
{"url": "https://www.24chasa.bg/novini/article/7599741", "text": "Панамски съд оневини бившия президент на Панама Рикардо Мартинели по обвинение, че е шпионирал поне 150 души, предаде Асошиейтед прес. Въпреки това на Мартинели продължава да му е забранено да напуска Панама, предава БТА. Съдебен състав от трима съдии постанови, че бившият президент е невинен по обвинение, че е шпионирал кореспонденциите на поне 150 души и че неправомерно е използвал правителствени средства, за да закупи техника, с която да извършва шпионажа по време на мандата си през 2009-2014 г. Прокуратурата пледираше за вкарване в затвора за 21 години. Мартинели отхвърли обвиненията срещу себе си. 67-годишният Мартинели бе екстрадиран от Маями миналата година, за да бъде съден в Панама. Първоначално той бе вкаран в затвора Ел Ренансер, докато трае съдебният процес, но през юни му бе наложен домашен арест, припомня Асошиейтед прес.", "date": "2019.08.10", "title": "Оневиниха бившия панамски президент Рикардо Мартинели по дело за шпионаж"}
{"url": "https://www.24chasa.bg/novini/article/7599748", "text": "В редакционна статия от днес германският вестник \"Хановерише алгемайне цайтунг\" изразява мнение, че Европа е обзета от хаос, предават ДПА и БТА \"Завой надясно на едно място и излизане от Европейския съюз на друго място. Става дума за умишлено причинени кризи, които се ръководят от двама политици, които притежават качества, каквито не трябва да се срещат в политиците. Добрите политици се борят с кризите - (италианският вътрешен министър Матео) Салвини и (британският премиер Борис) Джонсън ги създават. Добрите политици сплотяват хората - тези двамата искат да създават разделения. Добрите политици искат преговори, базирани на правила - тези двамата искат хаос\", изтъква \"Хановерише алгемайне цайтунг\".", "date": "2019.08.10", "title": "Германски вестник: Добрите политици се борят с кризи, Джонсън и Салвини ги създават"}
{"url": "https://www.24chasa.bg/novini/article/7599751", "text": "Американският президент Доналд Тръмп похвали Колумбия и разкритикува Мексико във връзка с борбата срещу наркотиците, предават ДПА и БТА. И двете държави остават в списъка на Съединените щати със страни, през които преминават важни артерии на трафика с наркотици и които са основни производители на дрога. Тръмп обаче се изказа по много различен начин по адрес на Колумбия и Мексико, отбелязва ДПА. Според Тръмп колумбийският президент Иван Дуке е постигнал голям напредък в борбата с отглеждането на кока и производството на кокаин в сравнение със своя предшественик на президентския пост. По данни на Белия дом общата площ, на която се отглежда кока в Колумбия, е намаляла през миналата година до 208 000 хектара в сравнение с 209 000 хектара през 2017 г. Колумбийските власти изпратиха войници да изкоренят 71 000 хектара с кока, откакто Дуке дойде на власт през август миналата година, заяви вчера колумбийският външен министър Карлос Олмес Трухильо. Тръмп похвали плановете на Колумбия с помощта на авиация да пръска насажденията с кока с глифозат. Според американския президент Мексико трябва да положи още усилия, за да спре потока на наркотици към Съединените щати. Правителството на мексиканския президент Андрес Мануел Лопес Обрадор отговори, че се бори с производството и трафика на наркотици \"често на висока човешка и материална цена\".", "date": "2019.08.10", "title": "Тръмп похвали Колумбия за борбата с наркотрафика, но критикува Мексико"}
{"url": "https://www.24chasa.bg/novini/article/7599753", "text": "Председателката на Камарата на представителите на американския Конгрес Нанси Пелоси разкритикува миграционната сделка между САЩ и Гватемала, предаде Франс прес. Пелоси направи това по време на визитата си в Салвадор. Според нея е съмнителна ефективността на статута на \"трета сигурна страна\", каквато се предвижда да стане Гватемала по силата на споразумението, сключено в края на миналия месец със Съединените щати, информира БТА. \"Аз лично не съм уверена в ефективността на статута на трета сигурна страна, не мисля, че това е решението\" на имиграционните проблеми на Съединените щати, заяви конгресменката от Демократическата партия, която е и един от най-сериозните опоненти на Доналд Тръмп в сферата на миграционната политика. Пелоси е начело на делегация на американския Конгрес от 14 души в Централна Америка. Споразумението между Съединените щати и Гватемала предвижда централноамериканската държава да се превърне в трета сигурна страна и там да търсят убежище хората, тръгнали за САЩ. Пелоси определи в четвъртък на пресконференция в Гватемала като скандална и нечовешка ситуацията с хилядите мигранти, намиращи се на границата между Мексико и Съединените щати. Подписването на миграционното споразумение доведе до отрицателен обществен резонанс в Гватемала. Противници на сделката и неправителствени организации са на мнение, че Гватемала, където 60 процента от хората живеят под прага на бедността, няма да може по подходящ начин да приеме мигрантите, отбелязва Франс прес.", "date": "2019.08.10", "title": "Нанси Пелоси: Не мисля, че миграционната сделка с Гватемала е правилно решение"}
{"url": "https://www.24chasa.bg/novini/article/7599671", "text": "Китайският супер тънък рубидиев атомен часовник бе пуснат в масово производство, съобщиха производителите. Часовникът бе разработен през 2018 г. от изследователския институт към Китайската корпорация за космически науки и технологии (CASIC). Той е от ключово значение за позиционирането и точността на времето на сателитите от навигационната система „Бейдоу\", информира Разработения през 2015 г. от китайските учени рубидиев часовник бе достатъчно малък, за да се побере в длан, но с дебелина почти 40 мм, докато новият е с дължина и ширина 76 мм, но дебелината му е само 17 мм. В сравнение с предишното поколение часовници, новият е по-малък на размер, но работи по-добре и е по-устойчив на високи температури. Той може да се използва в области като авиацията, космоса и телекомуникациите. Според разработчиците му, ултра точният часовник ще има по-широки пазарни перспективи в бъдеще. Атомните часовници са с най-точни стандарти за време и честоти. Те използват вибрациите на атомите, за да измерват времето. Поради малкия си размер, ниска цена и висока надеждност, рубидиевите часовници са най-често произвежданите в света.", "date": "2019.08.10", "title": "Китай започна масовото производство на своя свръх тънък атомен часовник"}
{"url": "https://www.24chasa.bg/novini/article/7599267", "text": "Кой не е мечтал да се превърне в Железния човек от комиксите или да кара летящ скейтборд като Марти Макфлай от филма “Завръщане в бъдещето”? Французинът Франки Запата е човекът, който най-много се доближава до тези герои. Той влезе в историята като първия човек, прекосил Ламанша с ховърборд (летящ скейтборд). 40-годишният мъж излетя от плажа Сангат до френския град Кале и кацна в Дувър, Великобритания, след 25-минутен полет. Той използва платформа за Летящият човек, както го наричат, се придържаше на около 15-20 метра над водната повърхност. Заради постижението си той си спечели прозвища като Човешкото торпедо и Делфинът. Франки Запата е роден през 1978 г. в Марсилия. От малък има само една мечта - да лети, но не в самолет, а като птица. Тъй като френският изобретател е далтонист, не му позволяват да се научи да управлява хеликоптер. Иновативно настроеният младеж бързо се ориентира към водните спортове и започва да участва в професионални състезания по джет ски още на 16 г. Французинът печели редица награди като професионалист във водния спорт и има над 20 медала. Завоюва първата си шампионска титла на Франция през 1996 г., първата си европейска титла през 1999 г. и първата си световна - през 2007 г. Това обаче не му доставя нужния адреналин и през 2011 г. той който изстрелва хората във въздуха, използвайки силна струя вода. Изобретателят не спира и през 2014 г. доразвива ховърборда. Въпреки че сега продуктите му се оценяват на над 200 млн. долара, Франки Запата започва от нулата. Разработката и проучванията на изобретенията му първоначално струват по-малко от 20 000 евро, които обаче той няма, а банките отказват да му отпуснат заем. Затова Запата снима клип на устройството си, който привлича инвеститори и така си набавя нужните средства. Видеоклиповете събират над 25 милиона гледания в рамките на една година, което увеличава продажбите по целия свят. Видеата стават ефективен маркетингов инструмент, който умножава бюджета на фирмата му 7 пъти. Франки Запата държи на френското и 99% от частите, които използва, са купувани от родината му. Огромна част от деня му преминава в офиса, където конструира нещо, а след това отделя по 3-4 часа за тестове във вода. Казва, че когато се захваща с водните спортове. В интервю, след като прелетя над Ламанша, Запата заяви, че за следващото си предизвикателство работи върху летящ автомобил и е сключил вече договори, но сега е уморен и иска първо да си почине. Техническите характеристики на мистериозния автомобил се пазят в тайна. Запата разказа, че е правил опити над завод в родния му град Марсилия с четири газови турбини. В колата той планира да използва цели 10, с които тя да носи по-тежък товар и едновременно да бъде по-бърза. По неговите изчисления С него Запата планира да измине около 110 километра. Дизайнът му е почти завършен и остава купето да се обработи и довърши в близките седмици. След като прекоси Ламанша, Летящият човек бе видимо развълнуван. “Направихме машината преди 3 години, а сега прекосихме Ламанша... луда работа. Мечтите ми се сбъднаха. Толкова много емоции. Беше трудно. Имаше много тревоги. Искам да благодаря на съпругата ми, децата, на семейството ми. Те бяха зад мен и ме подкрепяха. Съпругата ми през цялото време беше неотлъчно до мен. Аз поех много рискове и тя знаеше това, но също така знаеше, че мечтите ми са важни за мен, и ме последва”, каза Запата, след което се разплака. Изобретателят на парада за Деня на Бастилията с ховърборд, който може да достигне височина от близо 3 км - с потенциал да се изкачи много по-високо, и скорост от 87 км/ч.  “Проблемът с тази машина е, че ако не сте съсредоточени, може да си счупите врата. Трябва да си фокусиран, това не е скейтборд, а летяща машина”, казва Франки. И допълва, че ако искаш да изградиш летяща машина, трябва да имаш желание да летиш. “Не можеш да правиш всичко, за да гониш слава или пари. Трябва да имаш тази луда мечта, за да оправдаеш всички тези усилия и пари за нещо, в което само ти вярваш”, казва Запата. Според него а ръцете играят основна роля при насочването на летенето. През миналата година френското правителство предостави 1,3 млн. евро на Запата за разработването на ховърборд, след като чуждестранни инвеститори потърсиха изобретателя. Френският военен министър Флоранс Парли коментира, че машината може да бъде изпитана за различни цели, включително летяща логистична платформа или платформа за атака. Летящият човек се провали при първия си опит да преодолее Ламанша на 25 юли след проблеми при презареждането. Тогава той искаше да отбележи 110 г. от деня, в който пионерът авиатор Луи Блерио създава първия самолет, с който прелита над Ламанша.  Запата държи рекорда на “Гинес” за най-далечен полет с ховърборд с 2,2-километровото си пътешествие над Средиземно море през април 2016 г. Този път представител на Книгата на рекордите “Гинес” не е присъствал на прелитането над Ламанша. Въпреки това, ако начинанието му покрива изискванията, може да му бъде присъден нов рекорд. ", "date": "2019.08.10", "title": "Французинът, прекосил Ламанша с ховърборд, разработва летяща кола"}
{"url": "https://www.24chasa.bg/novini/article/7599779", "text": "Мъж е намерен обесен на ограда край река Марица в Пловдив. Полиция е отцепила район на булевард Марица-Юг, съобщи  По неофициална информация обесеният е на 48 години и е с психични отклонения. Той е бил обявен за издирване от близките му, след като изчезнал мистериозно. По първоначални данни, няма следи от насилие по тялото му. Мястото е оградено с полицейска лента, има и представители на съдебна медицина, както и линейка. В момента тече оглед на мястото на инцидента, сигналът е подаден в 8 часа тази сутрин.", "date": "2019.08.10", "title": "Откриха 48-годишен обесен край река Марица в Пловдив"}
{"url": "https://www.24chasa.bg/novini/article/7599783", "text": "Осемнадесет души загинаха в Китай при свлачище, предизвикано от силен тайфун, а 14 са в неизвестност, съобщи Китайската централна телевизия, цитирана от Ройтерс и БТА. Тайфунът Лекима достигна сушата рано тази сутрин в източната провинция Чжъцзян с максимална скорост на ветровете от 187 км/ч. Силата му намаля и той вече не влиза в категорията \"супертайфун\", посочи информационната агенция Синхуа. Хиляди полети са отменени в Източен Китай по информация на китайския регулатор на гражданското въздухоплаване, включително повечето полети на двете основни летища в Шанхай. Метеорологичната служба обяви оранжев код за опасно време. Вчера бе в сила най-високия червен код, когато бурята доведе до отмяна на полети и затваряне на търговски обекти в Тайван. Бурята се придвижва с 15 км/ч на север и постепенно отслабва. Силни ветрове и проливен дъжд имаше днес следобед в Шанхай. Близо 200 влака, преминаващи през град Цзинан в провинция Шандун, са спрени до понеделник. Над 250 000 жители на Шанхай и 800 000 в провинция Чжъцзян бяха евакуирани заради тайфуна. Общо 2,72 милиона домакинства в Чжъцзян са без ток, тъй като силният вятър и дъждът събориха електропроводи. Около 200 къщи в 6 града в провинцията са срутени, а 66 300 хектара земеделска земя са унищожени. Според прогнозите стихията ще достигне провинция Цзянсу утре рано сутринта, ще се отклони към Жълто море, след което ще продължи на север и отново ще влезе на сушата в провинция Шандун. Търговските предприятия, разположени край брега в Чжъцзян, са затворени. Министерствтото за управление при кризи предупреди за опасност от пожари, експлозии и изтичане на отровни газове в химическите заводи и петролните рафинерии.", "date": "2019.08.10", "title": "Тайфунът Лекима взе поне 18 жертви в Китай, хиляди полети са отменени (Снимки, видео)"}
{"url": "https://www.24chasa.bg/novini/article/7599792", "text": "\"От началото на годината до края на юни регистрираните ПТП-та са 2896 с 254 загинали и 3653 ранени. Статистиката не е приятна, въпреки че всяка година има спад в катастрофите. Летните месеци са изключително интензивни, трафикът е натоварен. Това са причините за произшествията и нарастване на бройката. Рискът е много голям. Наблюдава се умора от горещините, от това, че шофьорите тръгват в края на работната седмица към морето и се връщат обратно неотпочинали. Това води до неправилни маневри и преценки, които са фатални. Първокласните пътища и автомагистралите се оказват най-невралгичните точки през летните месеци”, коментира гл. инспектор Калоян Драганов от \"Пътна полиция\" в сутрешния блок на Нова телевизия. „Хората, които тръгват на почивка не се съобразяват с това, че не трябва да бързат. Важно е да стигнем до дестинацията си безопасно, а не с няколко минути по-бързо. Ако всеки спазва това условие, мисля че катастрофите ще намалеят значително”, каза Ивайло Славков от СБА. Славков коментира и дали високите санкции в Гърция биха довели до спад на инцидентите по пътищата. „Това е единият ключ към контрола. Там, всички българи стават най-добрите и кротки шофьори. Знаят, че който бъде хванат с превишена скорост или направи нарушение глобите са жестоки и това е една значителна спирачка за джигитите”, добави той.", "date": "2019.08.10", "title": "Инспектор от \"Пътна полиция\": Българите знаят жестоките глоби в Гърция и са кротки шофьори там"}
{"url": "https://www.24chasa.bg/novini/article/7599675", "text": "Неотдавна Министерството на финансите на САЩ включи Китай в списъка с държавите, които според тях са „валутни манипулатори\", което нарушава многостранните правила и подкопава глобалния консенсус. Този изключително безотговорен подход не само ще навреди на света, но и ще понесе неприятни последици, информира  В момента унилатерализмът и протекционизмът се увеличават. Като двете най-големи икономики в света и водещи стойностни вериги, Китай и САЩ съставляват 40% от световния БВП. Двустранната икономика и търговия са свързани с перспективите за глобалния икономически растеж. Нарушавайки собствените си критерии спрямо валутните курсове, обявени през 2016 г., и насилственото включване на Китай в списъка за „валутните манипулатори\" със сигурност ще повлияе на двустранните отношения, предизвика сътресения на глобалния финансов пазар и сериозно ще попречи на международната търговия и възстановяването на глобалната икономика. Освен това, безразборното окачествяване на други страни от Вашингтон, ще влоши средата за икономическо развитие и ще застраши стабилното функциониране на международната парична система.", "date": "2019.08.10", "title": "Използването на политиката за валутния курс от САЩ ще навреди на глобалните интереси"}
{"url": "https://www.24chasa.bg/novini/article/7599794", "text": "Линейка с пациент и джип се удариха на централно кръстовище в Ямбол, информира  Пострадали са лекарка и шофьорът  на колата на Спешна помощ. Без опасност за живота са. По информация на очевидци, шофьорът на джипа не се съобразил със сирената, а линейката минавала на червено.                                                                                                                                                                                                                                                                                                                       ", "date": "2019.08.10", "title": "Джип и линейка с пациенти се удариха на кръстовище в Ямбол, има ранени"}
{"url": "https://www.24chasa.bg/novini/article/7599806", "text": "Земетресение с магнитуд 3,6 по Рихтер бе регистрирано днес в окръг Одрин (Северозападна Турция), съобщи турската телевизия СиЕнЕн-Тюрк, като се позовава на правителствената Дирекция за управление при бедствия и извънредни ситуации (АФАД). Епицентърът на земетресението, регистрирано в 9.39 ч., е бил в района на град Лалапаша, близо до границата с България (бел. ред. - град Лалапаша се намира на около 30 км от граничния пункт \"Лесово\"). Земетресението е било на дълбочина 20,13 километра, информира БТА. Трусът е предизвикал паника сред населението. Няма информация за ранени и за разрушения при земетресението.", "date": "2019.08.10", "title": "Земетресение край Одрин, епицентърът е на около 30 км от границата с България"}
{"url": "https://www.24chasa.bg/novini/article/7599802", "text": "Израелски учени заключиха, че две планети, които кръжат около червено джудже, известно като звездата на Тийгардън, напомнят много повече Земята, отколкото другите известни екзопланети, съобщи Физ.орг. Звездата на Тийгардън е от спектрален клас А (червени звезди) и се намира на разстояние 12,5 светлинни години от Земята, информира БТА. В обитаемата зона, т.е. на подходящо за съществуването на вода в течно състояние разстояние от светилото, има две земеподобни планети - Тийгардън В и Тийгардън С. Те бяха открити през юни т.г. в рамките на проекта CARMENES за търсене на планети около червени джуджета. Екзопланетите са достатъчно близо до звездата, като са с период 4,9 и 11,4 дни. Въртенето им е синхронно, т.е. те винаги са обърнати с едната си страна към светилото. Специалистите засега на могат да определят състава на атмосферата на небесните тела, но на повърхността им е възможно да има вода в течно състояние. При това въздушната им обвивка е с между 3 пъти по-малка и 17 пъти по-голяма плътност в сравнение с тази на земната атмосфера. Размерите на двете планети са близки до тези на Земята. Учените констатирали, че е 60-процентна вероятността температурата на повърхността на Тийгардън В да е между 0 и 50 градуса Целзий. Тийгардън С най-вероятно е студена колкото Марс.", "date": "2019.08.10", "title": "Астрономи идентифицираха двете напомнящи най-много Земята екзопланети"}
{"url": "https://www.24chasa.bg/novini/article/7599635", "text": "  -         На финалната права ние стоим стабилно  в този процес и имаме големи шансове. И затова борбата продължава сериозно. Виждате, че ангажимента на правителството е още по-голям през последните дни. Немските медии също излизат с публикации, в които България не е загубила своето водещо място. „Фолксваген“ идва и със своите доставчици. Този проект и затова е важен за България, защото дава заявка за разкриване на 5000 работни места. Заедно с доставчиците – първо, второ ниво, някои от тях и непосредствено свързани, т.нар. Just-in-time производства.Тези доставчици ще бъдат разположени в цялата страна.  -         За всеки предприемач икономическата обстановка и инвестиционният климат са едни от най – важните предпоставки. Не по – маловажен през последните години е и човешкият капитал - наличието на специалисти, достъпността до тях и колко бързо те могат да бъдат обучени. Ние нямаме все още автомобилен производител. Но редица доставчици са представени в страната. Така че, това е една от основните притегателни сили и България стои сериозно на картата на автомобилната индустрия в Европа. Имаше много спекулации по темата за евтината работна ръка. В никакъв случай това не е определящо за инвеститорите. Те търсят хора, които имат желанието за работа, нужните познания. Освен това, България е на стратегическо място на картата на Европа. Разбира се, икономическата и политическата стабилност са ключов фактор за инвеститорите, тъй като подобно капиталовложение се прави за много години напред.   -         Това е много съществен проблем и е тема на дискусии още от началото на разговорите.  Вратата ще бъде отворена и за хора от други индустрии. В този проект те ще бъдат преквалифицирани. „Фолксваген“ планира обучителен център, който ще има важна роля и ще подготвя специалисти за производствените процеси и технологии.  -         Да, определено. Освен това, у нас се развива успешно и развойна дейност за проектиране и разработване на автомобилна електроника. Следващата логична стъпка е да имаме значим автомобилен производител. Имаше много спекулации за порочни практики в миналото, но има и доста успешни проекти. Как са се развили във времето това е друг въпрос. Но наистина са налице всички предпоставки, ние да заемем своето място като страна, която има и автомобилна промишленост. Смятам, че тя ни липсва в момента.  -         Принадлежността към европейското семейство дава сериозно предимство на България. Разбира се, цената на труда също е фактор. Но тук отварям скоба, не най-евтиното, а съотношението цена към производителност, и към наличен човешки капитал. Въпреки че,Турция иматрадиции в автоиндустрията, компаниите, представени у нас, много бързо набират скорост в тази посока. Има всички необходими условия голяма компания да развива бизнес именно тук. -         Надяваме се на скорошно решение. В най- лошия случай наесен.  -         Хакерски атаки се случват всеки ден в цял свят. Това по-скоро е сигнал за нас какви мерки трябва да се вземат, за да се гарантира опазването на информацията. Разбира се, това е неприятен случай. Нито един инвеститор не би се чувствал комфортно, ако данните биват разпространявани. Но пък в днешно време кибератаките са във всеки един момент. Пълна сигурност няма.                 ", "date": "2019.08.10", "title": "Иван Михайлов:  Логична стъпка е да имаме значим автомобилен производител"}
{"url": "https://www.24chasa.bg/novini/article/7599663", "text": "Китайският технологичен гигант Хуауей официално пусна своята операционна система „Hongmeng\" или „HarmonyOS\", заяви в петък изпълнителният директор Ричард Ю по време на годишната конференция на компанията за разработчиците в гр. Дунгуан, провинция Гуандун, предава  . Новата операционна система е с ниска латентност и висока степен на сигурност, за да отговори на нуждите на всички устройства, свързани с интернет на нещата. Като начало тя ще се използва в преносими устройства, смарт екрани, системи за автомобили и интелигентни високоговорители. Ричард Ю каза, че компанията изживява трудни времена поради санкциите на администрацията на Тръмп. „Но Хуауей все още е с ръст от над 24% на продажбите за първото тримесечие\", каза изпълнителният директор, добавяйки, че без санкциите вероятно те ще са най-големият доставчик на смартфони в света за този период.", "date": "2019.08.10", "title": "Хуауей пусна своя операционна система"}
{"url": "https://www.24chasa.bg/novini/article/7599679", "text": "През миналата година у нас са регистрирани около 35 хиляди нови автомобила при първа регистрация за около 15 милиона броя в страните на ЕС, което за страната ни е дял едва от 0,2 процента. Това показват данни от анализ на Евростат за автомобилния парк и регистрацията на нови коли сред 28-те страни-членки през 2018 г. Регистрираните нови коли у нас на възраст до 2 години за миналата година са били около 1,7 на сто от общия брой на автомобилите у нас, при показател за Люксембург от 25 на сто, информира БТА. Страната ни е в дъното на класацията и по възрастов дял на автопарка - до 5 години са около 5 на сто от автомобилите у нас /около 160 хиляди/, до 10 години - 10 на сто /около 400 хиляди коли/, между 10 и 20 години 60 на сто /близо 2,4 милиона броя/ и над 20 години - около 25 процента /близо 1 милион автомобила/. У нас има регистрирани между 3,5 млн. и 4 млн. броя автомобили, но тези цифри търпят корекции, тъй като всяка година в страната ни се внасят по около 100 хиляди коли втора употреба, както и се дерегистрират в КАТ няколко десетки хиляди автомобила. Само за първите 6 месеца на тази година в България са регистрирани 18 323 нови автомобила, докато за същия период в страните на ЕС са регистрирани 8,1 млн. броя нови автомобили, което като пазарен дял е също 0,2 процента от всички новорегистрирани коли в ЕС за половин година. Страната ни е на едно от последните места в ЕС и по регистрирани автомобили на 1000 жители - едва 393 коли, което е близо два пъти по-малко от лидера Люксембург - 670 коли на 1000 жители, сочи европейската статистика. Най-висок дял регистрирани нови автомобили на възраст до 2 години е отчетен в Люксембург - 25 на сто. Следват Дания - 24 на сто, Белгия - 22 на сто, Швеция - 20 на сто, Австрия - също 20 на сто и др. На другия полюс - най-висок процент стари автомобили на възраст над 20 години е регистриран в Полша - 40 на сто, Естония - 28 на сто, България - 25 на сто, Малта, Литва и Румъния - по 20 на сто и др. В категорията \"най-моторизирана нация\", тоест брой леки коли на 1000 жители, лидер отново е Люксембург - 670 автомобила на 1000 жители, следват Италия с 625 автомобила на 1000 жители, Финландия /617 автомобила/, Малта /613 автомобила/ и Кипър /609 автомобила на 1000 жители/. В другия край на скалата, с особено ниска \"степен на моторизация\", е позиционирана Румъния - 261 автомобила на 1000 жители, Унгария - 355, Латвия - 360, Хърватия - 390, България - 393 автомобила на 1000 жители. При съседите ни данните са следните: Гърция - 500 автомобила на 1000 жители, Северна Македония - 200, Турция - 150 на хиляда жители. Топ 5 на страните с най-висок брой регистрирани автомобили в ЕС за миналата година се оглавява от Германия - 3,4 млн. нови регистрации, Великобритания - 2,3 млн., Франция - 2,1 млн., Италия - 1,9 млн., Испания - 1,3 млн. Данните на регистрираните нови автомобили по вид гориво сочат рязък скок на колите на бензин - промяна от 50 на сто до 57 на сто в рамките на една година. Делът на колите на дизел е паднал драстично от 45 на сто до 35 на сто, отчита още Евростат. Като цяло по брой продадени автомобили през миналата година лидер на пазара в ЕС е групата VW /включваща марките VW, Шкода, Ауди, Сеат, Порше и др./ с общ брой продадени 3,6 милиона автомобила, от които 1,6 милиона с марката VW.", "date": "2019.08.10", "title": "Евростат: България e в дъното на класацията по възраст на автопарка"}
{"url": "https://www.24chasa.bg/novini/article/7599685", "text": "Досегашният вътрешен министър на Полша Елжбета Витек бе избрана днес за председател на Сейма - долната камара на полския парламент, предаде ДПА. Преди това президентът Анджей Дуда освободи Витек от министерския пост, информира БТА. Витек, която е член на управляващата в Полша партия \"Право и справедливост\", заменя на поста своя съпартиец Марек Кухчински. Той подаде оставка след критики за предполагаеми злоупотреби с държавен самолет за частни нужди. Според медийни публикации на официални пътувания в чужбина Кухчински е бил придружаван от свои роднини и съпартийци. Критиките включваха и това, че с действията си той е нарушавал правилата за безопасност на полетите. На пресконференция вчера Марек Кухчински заяви, че не е извършил нищо нередно, но ще се оттегли, защото се вслушва в общественото мнение. На 13 октомври в Полша ще има парламентарни избори, отбеляза ДПА.", "date": "2019.08.10", "title": "Елжбета Витек е новият председател на полския Сейм"}
{"url": "https://www.24chasa.bg/novini/article/7599687", "text": "Турция разкритикува замразяването на венецуелските авоари в Съединените щати, предаде Асошиейтед прес. Според турските власти това ще влоши още повече живота на обикновените венецуелци, които от години страдат заради икономическата криза в родината си. Американските власти обявиха тази седмица, че замразяват всички венецуелски авоари в Съединените щати. Вашингтон предупреди всички чуждестранни правителства и компании, че срещу тях ще бъдат предприети наказателни мерки, ако продължат да правят бизнес с венецуелския президент Николас Мадуро. В изявление от днес турското външно министерство разкритикува предприетите от Вашингтон мерки, които според него са били обявени, точно когато Норвегия е полагала усилия да посредничи между правителството на Мадуро и венецуелската опозиция. Турция, подобно на Русия и Китай, подкрепя правителството на Николас Мадуро, отбелязва Асошиейтед прес.", "date": "2019.08.10", "title": "Турция: Замразяването на авоари в САЩ още повече ще влоши живота на венецуелците"}
{"url": "https://www.24chasa.bg/novini/article/7599694", "text": "Северна Корея изстреля днес два неидентифицирани снаряда в посока Японско море, предаде Ройтерс, като се позова на южнокорейската армия. Снарядите са били изстреляни от района на град Хамхън в североизточната част на КНДР, съобщи в изявление Генералният щаб на южнокорейската армия, информира БТА. Снарядите бяха изстреляни малко след изявлението на американския президент Доналд Тръмп, че е получил \"много хубаво писмо\" от севернокорейския лидер Ким Чен Ун. Северна Корея е изстреляла поне един снаряд, който изглежда е ракета с малък обсег, заяви американски служител, цитиран от Ройтерс. Служителят говори при условие да остане анонимен. В отделно изявление високопоставен служител на американското правителство заяви, че Съединените щати са информирани за изстрелването на снаряди от Северна Корея и че отблизо следят ситуацията, като обменят информация с Япония и Южна Корея. Двата изстреляни днес от Северна Корея снаряда в посока Японско море не са достигнали изключителната икономическа зона на Япония, предаде ТАСС. ТАСС се позовава на японската информационна агенция Киодо, която цитира източник от японското правителство. \"Нямаме информация снарядите да са достигнали изключителната ни икономическа зона. Към настоящия момент можем да кажем, че няма никаква директна заплаха за страната ни\", заяви правителственият източник, според когото японските военни специалисти са на мнение, че КНДР е изстреляла балистични ракети с малък обсег.", "date": "2019.08.10", "title": "Северна Корея изстреля отново 2 ракети в Японско море"}
{"url": "https://www.24chasa.bg/novini/article/7599697", "text": "Петима служители на руската държавна корпорация \"Росатом\" са загинали и трима са били ранени при  , предаде ТАСС. Агенцията се позовава на отдела за връзки с обществеността на \"Росатом\". Руското министерство на отбраната съобщи по-рано, че при взрива на 8 август на полигона близо до Северодвинск са загинали двама души, предава БТА. Причината за експлозията на полигона е възпламеняване на експерименталния двигател, предаде ТАСС, като се позова на източник от министерството на отбраната. Според източника \"по стечение на обстоятелствата в момента на възпламеняването служителите на \"Росатом\" са извършвали проверка на изотопните източници на захранване, разработени за двигателя с течно гориво\". \"В резултат на произшествието на военния полигон в Архангелска област при тестването на реактивен двигател на течно гориво загинаха петима служители на държавната корпорация \"Росатом\". Още трима наши колеги са били тежко ранени и имат изгаряния от различна степен. Към настоящия момент всички ранени са в специализирано медицинско заведение, като им се оказва необходимата медицинска помощ\", се казва в изявление на \"Росатом\". \"От името на огромния колектив на \"Росатом\" изразяваме дълбоките си съболезнования на роднините и близките на загиналите. На семействата им ще бъде оказана помощ и подкрепа. Светлата памет на нашите другари завинаги ще остане в сърцата ни\", казаха още от \"Росатом\".", "date": "2019.08.10", "title": "Петима служители в \"Росатом\" са загинали при взрива в Архангелска област"}
{"url": "https://www.24chasa.bg/novini/article/7599705", "text": "Експлозия избухна край местен полицейски участък в Копенхаген - втори взрив за четири дни в датската столица, предадоха Ройтерс и ДПА. Полицията съобщи с туит, че никой не е пострадал при експлозията в квартал Ньоребро, предава БТА. Спешните служби са пристигнали на мястото. Във вторник един човек беше леко ранен при експлозия до датската данъчна служба. Полицията днес заяви, че е твърде рано да се каже дали двете експлозии са свързани. Според в. \"Екстра Бладет\" се издирва мъж, който избягал от мястото на взрива. Сериозни атаки или насилие са рядкост в малката северна страна с 5,7 милиона души население, която се гордее с репутацията си за безопасност и социална толерантност, отбелязва Ройтерс.", "date": "2019.08.10", "title": "Експлозия избухна до полицейски участък в Копенхаген - втори взрив за 4 дни в града"}
{"url": "https://www.24chasa.bg/novini/article/7599667", "text": "Китайският оператор„Чайна мобайл\" обяви, че си е поставил за цел да инсталира 50 000 5G базови станции в 50 града в страната до края на тази година. Компанията представи плана си, в който ще бъдат инвестирани 24 милиарда юана, на брифинг в Хонконг относно средносрочното ѝ представяне, предава  През първата половина на тази година оперативните приходи на „Чайна мобайл\" са били 389,4 милиарда юана, което е с 0,6% по-малко от миналата година, приходите от комуникационни услуги са били 351,4 милиарда юана или с 1,3% по-ниски, а печалбата на акционерите е намаляла с 14,6%. Обемът на свободните парични потоци на телекомуникационния оператор е достигнал 41 милиарда юана. Наред с пускането на 5G мрежата, „Чайна мобайл\" има планове да изгради и т.нар. 5G+ екосистема в сътрудничество с местните власти, индустрия, университети и изследователски институти. Цел на това партньорство е да се постигне напредък във вертикалната интеграция и иновациите в индустрии като интелигентното земеделие, транспорта и медицинското лечение.", "date": "2019.08.10", "title": "До края на годината Чайна мобайл ще инсталира 50 000 5G базови станции в Китай"}
{"url": "https://www.24chasa.bg/novini/article/7599711", "text": "Международният валутен фонд не разполага с достатъчно доказателства, че Китай е манипулирал валутата си, както твърди американското правителство, предаде Асошиейтед прес. МВФ отбелязва в годишния си доклад за китайската икономика, че юанът е като цяло стабилна валута в сравнение с други валути, което значи, че ако е имало намеса от страна на Китайската народна банка, то тя е била минимална, информира БТА. Занижената стойност би дала на китайските износители конкурентно преимущество от гледна точка на цените по отношение на техните чуждестранни съперници, отбелязва Асошиейтед прес. Американското финансово министерство определи Китай като манипулатор на валута за първи път от 1994 г. - решението последва падането на юана до най-ниската му стойност от 11 години насам.", "date": "2019.08.10", "title": "Международният валутен фонд: Китай не е манипулирал валутата си"}
{"url": "https://www.24chasa.bg/novini/article/7599716", "text": "Министър-председателят Бойко Борисов е на посещение в Туркменистан от днес, за да участва в Първия каспийски икономически форум, който ще се проведе в националната туристическа зона „Аваза“ в близост до град Туркменбаши, информират от правителствената пресслужба. Форумът ще събере държавните и правителствените ръководители на каспийските държави, лидери на заинтересовани страни, близки до Каспийския регион, както и представители на международни икономически, финансови, транспортни, екологични и други организации, съобщиха от МС. Фокус на дискусиите в „Аваза“ ще бъдат развитието на икономическото сътрудничество в Каспийския регион и създаването на условия за големи проекти. По време на дискусиите лидерите ще обсъдят още ролята на каспийската икономика в глобален контекст, инвестиционната привлекателност в петролната и газовата промишленост, в електроенергията, транспорта, търговията, агроиндустрията, туризма и други сфери от общ интерес за участниците. Датата на провеждането на събитието на високо ниво е символично избрана - 12 август, когато е Денят на Каспийско море. В „Аваза“ министър-председателят Бойко Борисов ще проведе двустранна среща с президента на Туркменистан Гурбангули Бердимухамедов, както и разширена среща с участието на официалните делегации от двете страни. Ще бъдат подписани двустранни документи, подготвени от Междуправителствената българо-туркменистанска комисия за икономическо сътрудничество, която също ще заседава в „Аваза“. В делегацията, водена от Борисов в Туркменистан, ще бъдат министърът на регионалното развитие и благоустройството Петя Аврамова, министърът на транспорта, информационните технологии и съобщенията Росен Желязков, министърът на икономиката Емил Караниколов и министърът на енергетиката Теменужка Петкова.", "date": "2019.08.10", "title": "Борисов заминава за Първия каспийски икономически форум днес"}
{"url": "https://www.24chasa.bg/novini/article/7599718", "text": "Британският външен министър Доминик Рааб призова вчера за независимо разследване на скорошните демонстрации в бившата британска колония Хонконг, предаде Ройтерс. В рамките на телефонен разговор с лидерката на Хонконг Кари Лам Рааб осъди насилието, но подчерта правото на жителите на Хонконг на мирни демонстрации, информира БТА. \"Външният министър наблегна на необходимостта от продължаване напред чрез съдържателен политически диалог и от напълно независимо разследване на скорошните събития като начин за изграждане на доверие. Той осъди всички актове на насилие по време на демонстрациите, но подчерта правото на мирни протести, като отбеляза, че стотици хиляди хонконгци са избрали именно този начин да изразят възгледите си. Министърът изтъкна, че насилието не бива да помрачава законните действия на мнозинството (от демонстрантите)\", заяви в изявление британското външно министерство.", "date": "2019.08.10", "title": "Лондон поиска независимо разследване на демонстрациите в Хонконг"}
{"url": "https://www.24chasa.bg/novini/article/7599842", "text": "Китайската компания \"ЛинкСпейс\" извърши трето тестване на ракета за многократна употреба в разстояние на 5 месеца, предаде Ройтерс. По този начин Китай ускори темпото в надпреварата за разработване на ключова технология за евтини изстрелвания в космоса, имайки предвид очаквания бум в извеждането на спътници в околоземна орбита, предава БТА. Ракетата RLV-T5 (Ар Ел Ви - Ти 5) на \"ЛинкСпейс\" бе изстреляна от пустиня в западната китайска провинция Цинхай и достигна височина 300 метра, преди 50 секунди по-късно да се върне на стартовата си площадка. \"ЛинкСпейс\" със седалище в Пекин си поставя за цел ракетата да достигне височина 1000 метра при тестването й\", заяви 26-годишният изпълнителен директор на компанията Ху Чжънюй. Същата ракета по-рано бе изстреляна на височина 20 и 40 метра над земната повърхност по време на тестове през март и април.", "date": "2019.08.10", "title": "Китайската компания \"ЛинкСпейс\" направи трети тест на ракета за многократна употреба"}
{"url": "https://www.24chasa.bg/novini/article/7599846", "text": "В Гърция се очакват екстремни метеорологични условия през уикенда - температурата на въздуха ще се повиши до над 40 градуса, поривите на вятъра ще достигнат до 17 метра в секунда. Заедно с продължителната суша и ниската влажност това увеличава риска от пожари. Властите обявиха пета категория на опасност в Атика, Централна Гърция, в някои райони на Пелопонес - в Коринт, Арголида, Аркадия и източна Лакония, предава  . Четвъртата категория на опасност важи за останалата част на Пелопонес, на островите в северната и южната част на Егейско море, в Западна Гърция и на Йонийските острови. Властите призовават населението да бъде бдително, да предприеме предпазни мерки за защита на собствеността, живота на всеки човек и околната среда, за да се избегнат всякакви действия, които биха могли да доведат до пожар. Пожарната и всички сили за гражданска защита са в готовност, съобщиха от Службата за гражданска защита. Вчера бяха проведени спешни срещи с участието на регионални лидери. Въпреки предупрежденията и превантивните мерки, в Гърция ежедневно горят десетки пожари. През юли миналата година в столичния регион Атика, град Мати изгоря, а в резултат на пожарите в Гърция са загинали над 100 души.", "date": "2019.08.10", "title": "Жеги над 40 градуса в Гърция, обявиха най-висока степен на опасност от пожари"}
{"url": "https://www.24chasa.bg/novini/article/7599848", "text": "Здравословното състояние на бившия съветски президент Михаил Горбачов е „много лошо”, съобщи журналистът Алексей Венедиктов. От шест месеца той се намира в болница, информира  . „С главата всичко е наред, но се движи тежко, натрупаха се много болести, все пак е на 88 години. Последните две години е много лошо: вече шест месеца той живее в болница”, каза Венедиктов. По думите му Горбачов следи за новините от смартфон или таблет. Той научил за сериала „Чернобил”, но бившият президент отказал да го гледа, защото „му е тежко”.", "date": "2019.08.10", "title": "Журналист: Горбачов е в много лошо здраве, отказа да гледа \"Чернобил\", защото му е тежко"}
{"url": "https://www.24chasa.bg/novini/article/7599850", "text": "В Полицейската академия в САЩ вероятно не са предвидени тренировки за подобни случаи. Патрулна полицейска кола бе смачкана от паднала върху нея мечка в Северна Калифорния миналия уикенд, предават Асошиейтед прес и БТА. Властите в окръг Хъмбоулт в Калифорния оповестиха, че след като получил сигнал за прием на свръхдоза в община Орлиънс, полицай шофирал патрулна кола по магистрала 96 на 3 август, когато мечка паднала или скочила върху автомобила вероятно от стръмен склон край пътя. Животното смачкало покрива и предното стъкло на автомобила. Патрулната кола се блъснала в насип, преобърнала се и избухнала в пламъци. Полицаят излязъл навреме от автомобила и се отървал без сериозни наранявания. Властите поясниха, че мечката също не е пострадала", "date": "2019.08.10", "title": "Мечка се стовари върху патрулка в Калифорния, разбила покрива и обърнала колата"}
{"url": "https://www.24chasa.bg/novini/article/7599895", "text": "Най-малко 62 души са загинали днес, когато в Източна Танзания, избухна цистерна с гориво, съобщиха местните власти. Цистерната се преобърнала при инцидент в град Морогоро, на около 180 километра западно от голямото търговско пристанище Дар ес Салам. Хората се опитвали да си наточат бензин от повредената цистерна, когато тя избухнала, посочиха очевидци, информира БТА. Регионална болница в Морогоро съобщи, че е приела за лечение 68 души, ранени при взрива, включително и едно дете. Президентът Джон Магуфули изказа съболезнования на семействата на жертвите. Според информация на очевидци на инцидента камионът се е преобърнал, докато шофьорът се опитвал да избегне удар с моторист.", "date": "2019.08.10", "title": "Цистерна избухна в Танзания, 62-ма загинаха (Обновена)"}
{"url": "https://www.24chasa.bg/novini/article/7599897", "text": "Въпреки разгорешения дебат за климатичните промени, членовете на германския парламент са пропътували много по-големи разстояния със самолет през 2018 г., отколкото през 2017 г., предават ДПА и БТА. В рамките на работата си, депутатите прелетели общо 14,6 млн км, съобщиха днес вестниците от медийната група Функе, цитирайки доклад на администрацията на Бундестага. През 2017 г. разстоянието е било 11,9 млн км. През 2018 г. се падат средно приблизително по 21 000 км на всеки от 709-те членове на Бундестага, което се равнява на полет до Сингапур и обратно. Според организацията Atmosfair в резултат са излъчени общо около 4000 тона вреден за климата въглероден диоксид. Прави се разлика между полетите с делегации и тези, които депутатите са предприели по собствена инициатива, уреждайки сметките впоследствие със счетоводния отдел на камарата. Според днешния в. \"Билд\" Зелените са предприели най-много индивидуални полети: от есента на 2017 г. техните 67 депутати са пътували със самолет 126 пъти или по 1,9 полета на човек. Средно за всички парламентарни групи се пада по 1,2 полета на депутат. Зелените заявиха за \"Билд\", че техните депутати са компенсирали въглеродните емисии за всички свои полети.", "date": "2019.08.10", "title": "Германските депутати пътували със самолет повече през 2018 г. , отколкото през 2017 г., въпреки дебата за климатичните промени"}
{"url": "https://www.24chasa.bg/novini/article/7599938", "text": "Двама мъже от Сопот на 45 и 46 г. са били засечени в запустяла местност край карловското село Каравелово, докато полагали грижи за канабисови растения, съобщиха от полицията. При вида на униформените те хукнали да бягат, но били заловени. Установено е, че в нивата е имало 200 стръка канабис, както и система за капково напояване. При претърсване на автомобила на по-възрастния са открити помпа, маркучи, електрогенератор и 300-литров бидон, а в дома му - 2 помещения за отглеждане на разсад канабис. Оттам са иззети 40 корена. В други две стаи на къщата са намерени 35 кг марихуана. По случая е образувано досъдебно производство.", "date": "2019.08.10", "title": "Разбиха наркостопанство край карловско село"}
{"url": "https://www.24chasa.bg/novini/article/7600034", "text": "Заместник-главният прокурор Иван Гешев дойде във Варна, за да съобщи че са разкрити в петък две брутални убийства. Той заяви, че прокуратурата ще продължава битката с битовата престъпност в цялата страна. Апелативният прокурор на Варна Владимир Чавдаров разкри подробности около двете тежки престъпления. При първото убийство 91-годишен старец убива десетина дни преди разкриването на престъплението преди седмица свой съсед. Жертвата е 56-годишен мъж, за който има данни, че е скитник. Стрелецът често нахлувал в дома му в местността Добрева чешма, крадял го и го биел. После го премазал в къщата си с железен винкел и закарал трупа с гола в гората между близките села Ген. Кантарджиево и Орешак. На стареца е повдигнато обвинени и го заплашва от 10 до 20 години затвор, но той не може да остане в ареста заради деменцията си и други заболявания. Около това убийство има мистерия, която Чавдаров отказа да поясни. 91-годишният убиец не е можел да кара кола и трупът е бил закаран в гората от друг човек. В петък вечерта в квартал \"Аспарухово\" мъж убил жената, с която живеел на съпружески начала, с юмруци. Двамата са между 30 и 40 години и убиецът дошъл наскоро да живее във Варна от Пазарджик. Двойката се запознала в сайт. Мъжът, за когото има данни за криминални прояви, е заплашен със затвор от 30 до 40 години, заради особено мъчителното за жена му убийство.", "date": "2019.08.10", "title": "Иван Гешев обяви разкриването на две брутални убийства във Варна"}
