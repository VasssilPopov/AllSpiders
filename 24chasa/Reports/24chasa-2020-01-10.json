{"url": "https://www.24chasa.bg/novini/article/8059424", "text": "Случаен гражданин е намерил колата на безследно изчезналата Калина Петрова от София и е подал сигнал в полицията. Шкодата е била до Драгалевския манастир, в подножието на Витоша, откъдето има пътека към връх Алеко. Издирват я полицаи. Приятелите организират планински отряди, за да я намерят по-бързо. 33-годишната Калина изчезна безследно на 31 декември и оттогава никой не я е виждал. Живеела с майка си и с малкото си дете. Оставила го вкъщи и потеглила с колата си. По думите на приятелите ѝ не взела със себе си нито пари, нито документи. Не казала на майка си и сестра си къде отива. Те я обявили за издирване в полицията, а приятели и колеги на Калина започнаха да търсят информация за нея във фейсбук. Жената е от Димитровград, но живее и работи в София. Една от колежките ѝ сподели, че Калина е била в депресия и не е имала подкрепа от близките си.  Оказва се, че колата на Калина е била паркирана в края на кв. “Драгалевци”, в подножието на планината още на 31 декември вечерта. Мъжът, който е подал сигнала в полицията преди 3 дни, е минавал покрай шкодата няколко пъти и му направило впечатление, че не е местена. Тогава се обадил на 112. Служители на МВР направили оглед. Вътре намерили раницата ѝ с лични вещи. Колата е била заключена. Откарана е с репатрак. Калина все още не е намерена. Предполага се, че е тръгнала в планината. Облечена е с вишнево-червено яке. ", "date": "2020.01.10", "title": "Колата на изчезналата Калина изоставена на Витоша още на 31 декември, търсят я в планината"}
{"url": "https://www.24chasa.bg/novini/article/8059127", "text": "САЩ мислят, че украинският самолет, който се разби след излитането си от Техеран, вероятно е бил свален от иранска ракета. Това заяви днес държавният секретар на САЩ Майк Помпейо, цитиран от световните агенции, предаде БТА. \"Ние смятаме, че този самолет вероятно е бил свален от иранска ракета\", каза Помпейо на съвместна пресконференция с американския министър на финансите Стивън Мнучин. Той допълни, че САЩ ще оставят разследването да се води, преди да направят окончателни изводи. Иранският генерал Касем Солеймани, убит при американски въздушен удар в Ирак, е планирал атаки срещу посолства на САЩ, заяви още Помпейо, цитиран от Франс прес и ТАСС. Той уточни, че Солеймани е планирал непосредствени нападения срещу американска инфраструктура, включително посолства, военни бази и други съоръжения в Близкия изток. САЩ въведоха днес нови санкции срещу Иран в отговор на иранските ракетни удари по бази в Ирак, в които е имало американски военнослужещи, предадоха световните агенции, като се позоваха на министъра на финансите Стивън Мнучин. Санкциите са насочени срещу осем високопоставени представители на режима в Техеран, които са работили за постигане на иранските цели за дестабилизация. Санкционирани са и големи стоманопроизводители, производители на алуминий, мед и желязо в Иран. Сред санкционираните 17 производители и компании, има и мрежа от три юридически лица, базирани в Китай и на Сейшелските острови, и един кораб, използван при покупката, продажбата и трансфера на ирански метали. Сред санкционираните са и компании, участващи в доставката на компоненти на ирански производители на метали. Съгласно указа на президента Доналд Тръмп за санкциите срещу Иран се позволява и въвеждането на санкции срещу лица, които владеят, експлоатират, водят търговия или оказват помощ на сектори от иранската икономика, включително промишлеността, строителството, текстилната промишленост и минното дело, каза Мнучин, цитиран от ТАСС.", "date": "2020.01.10", "title": "Вашингтон обяви днес нови санкции срещу Иран"}
{"url": "https://www.24chasa.bg/novini/article/8059122", "text": "Мъж от Струмица, който през 2013 г. продал дъщеря си за 6000 евро в Словения, бе осъден на 7 години затвор, съобщава в. \"Вечер\", като отбелязва, че на правосъдието са му били нужни цели 7 години за този случай. Историята за малката робиня навремето потресе и македонската, и словенската общественост. Полицията в словенския град Марибор разкри ужасяващи подробности от живота на малолетното момиче от Струмица, чийто баща го принудил на брак и го продал на мъж в Словения за 6000 евро. Когато момичето отказало да бъде продадено на човек, когото не е виждало дотогава, бащата й нанесъл побой и я принудил да се подчини. Момичето, тогава 17-годишно, било държано 10 месеца като под домашен арест, подлагано на физически и психически тормоз и третирано като робиня, докато накрая успяло да избяга и разказало за мъките си, разказва БТА. Съд в Марибор осъди през 2015 г. на затвор съпруга и неговите родители, които договорили брака. \"Вечер\" отбелязва, че това не е единствен случай на продажба на малолетни, които са особено характерни за ромски семейства, но е един от редките, завършващи с присъда.", "date": "2020.01.10", "title": "Мъж от Струмица, продал щерка си в Словения за €6000, осъден на 7 години затвор"}
{"url": "https://www.24chasa.bg/novini/article/8059167", "text": "Пробитата вагон-цистерна при инцидента в Хитрино не е била годна за експлоатация. Това се разбра от комплексната съдебно-техническа експертиза в областта на безопасността при превозване на товари. Тя бе представена на днешното съдебно заседание по делото за железопътното произшествие, възникнало в ранната сутрин на 10 декември 2016 г. в района на гара \"Хитрино\". В заключението на експертизата, предоставена на БТА от вещите лица, които са я изготвили - проф. Валери Стоилов и проф. Симеон Ананиев, е записано, че техническото състояние на пробитата вагон - цистерна не отговаря от техническа страна на изискванията на Международния правилник за опасни товари /RID/. Върху нея не е имало поставена маркировка, указваща датата и вида на извършеното върху нея изпитване, отразено в последния й сертификат от 2013 година. Липсвал и щемпел на експерта, провел изпитването. Освен това са измерили дебелина на цилиндричната част от корпуса й, която е по-малка от допустимата. \"Независимо от установените резултати от измерванията е издаден сертификат на 1.11.2013 г. със заключение, че резултатите са в съответствие с изискванията на RID и цистерната е одобрена за превоз на опасни товари\". В анализа на данните на експертите е записано също, че шест от измерените от тях 12 стойности на дъната на цистерната имат дебелина на стената по-голяма от дебелината на използвания материал - 9 мм. при изработването й през 1971 година; 11 от измерените 12 стойности на цилиндричната част на резервоара също имат дебелина на стената по-голяма от използвания материал при изработване на цистерната. Според тях данните показват, че от вътрешната стена на дъната има отлагания от превозваните товари по време на експлоатация, а подобни резултати са регистрирани и при издаването на сертификата на цистерната през 2013 г. и тя е трябвало да се бракува. Данните показват още, че \"ремонтът и оразмеряването на резервоара на цистерната са извършени неправилно и е издадено неправомерно сертификат на годност\", е записано още в заключението на експертизата. На съдебното заседание по делото днес първо инж. Марко Марков и инж. Ивко Иванов представиха съдебно пожаро-техническа експертиза, според която са установени деформационни повреди, вследствие на топлинни натоварвания на печка, намираща се в къща в Хитрино. По отоплителния уред обаче \"има редица и субективни и обективни въздействия\" и не може да се каже дали точно от него е тръгнал взрива, каза в съдебната зала Иванов. Според другия експерт епицентърът му е около къщата с печката, защото само около този имот той е установил разрушения в четири посоки. Третата допълнителна експертиза днес - в областта на електротехниката, високото напрежение и за състоянието на контактната мрежа в Хитрино представи проф. Иван Миленов. Според нея взривът в Хитрино може да е причинен и протичащ по мрежата електрически ток или от волтова дъга.", "date": "2020.01.10", "title": "Пробитата вагон-цистерна при инцидента в Хитрино не е била годна за експлоатация"}
{"url": "https://www.24chasa.bg/novini/article/8057108", "text": "“Да бездействам... в никакъв случай. Искам да работя, докато съм жива. До последния ден. Да измислям нещо”. Силва Зурлева не можеше да бездейства. И така забързана в утрото на първия ден от 2020 година по стръмните и хлъзгави стълби на нейния дом в Ковачевица едно фатално падане прекъсна мигновено живота й. Нещастният инцидент я сполетя два месеца преди да навърши 62 години и на прага на ново начало - рестарт за нея след цели две десетилетия като една от най-влиятелните личности в медийната среда у нас. Зурлева стои в началото (на старта) и е отговорна за трескавото развитие (апогея) на Нова телевизия. И след 20 години във висшия мениджмънт на медията през май 2019 година тя напусна “Нова броудкастинг груп”, оставайки в историята на телевизията като нейния най-дългогодишен и най-емоционален шеф. Още когато е дете, нейната баба я предупреждава, че ще й бъде трудно в живота, защото е много жалостива. За Зурлева никога не е било трудно да се разплаче и често го правела без да иска. В същото време през годините тя доказа, че чувствителността може да бъде и плюс в един безмилостен бизнес, когато налице са също  Присъщо за нея също така бе да преследва и отстоява идеите и намеренията си докрай с изключителна упоритост. Още в своята младост Зурлева показва, че нищо няма да я спре да сбъдне мечтите си. Завършва българска филология, новогръцки език и литература в СУ “Климент Охридски” със златен медал. Отличието й е връчено от самия Тодор Живков в Бояна, където са поканени отличниците от всички вузове в страната. Всъщност Зурлева не е приета в университета при първото си кандидатстване, а този провал за нея бил равнозначен на истинска катастрофа. Амбицира се,   и още на следващата година влиза в челната тройка. И завършва триумфално. По време на изпитните си сесии студентката учи до три часа през нощта и буквално се разхожда с мокра кърпа на главата, за да освежава мислите си. Винаги преди изпит става много рано и отива още в 5, 30 часа сутринта, за да бъде първа, когато отворят вратата на тунела в университета. Милиционерът на Орлов мост, озадачен, всеки път я питал защо ходи по това време. За нея било закон да влезе първа на изпит. Иначе полудявала от притеснение. Устремена към успеха, тя знаела, че без солиден гръб това ще стане само ако бъде добре образована. По онова време искала да прави научна кариера, но преценила, че е голям лукс за човек, който трябва да се издържа от заплатата си, да се занимава с наука. Така поема по друг път. За кратко работи като редактор в “София прес” и в БНТ, кореспондент е на гръцки вестници и списания. Превеждала е художествена литература и е писала рецензии за книги на балкански автори. Става преводач от гръцки на двама министър председатели - Димитър Попов и Филип Димитров, което и помага да създаде много контакти и добро име. В началото на 90-те е препоръчана в гръцка консултантска кантора и така започва да се занимава с инвестиции. Всъщност Зурлева стои зад култовия у нас слоган на “Делта”: “Върхът на сладоледа”. Измисля го за една нощ, в която преди да стартира рекламната кампания по телевизията, тя трябва да преведе и нагоди мотото на марката за родния пазар. То не й се харесва в оригинал: “Една крачка пред сладоледа”. Така и хрумва “върха”, макар после да смята, че е направила грешка. Да, но не. Оказва се, че е  По-късно се впуска в друг голям проект, в който участва със собствената си консултантска фирма. Буквално от нулата построява завод за кроасани на гола поляна като координатор на проекта и представител на собственика в България. Всичко минава през нея - от строителната част та чак до края. Работи по 12 часа на ден и непрекъснато се учи “като първокласник” от гръцките си колеги. Зурлева с трудолюбие проправя своя път до най-високите позиции, които е заемала. Тя буквално “прохожда” в тв средите, когато през 1999 г. гръцкият медиен и корабостроителен магнат Минос Кириаку я назначава за управител на медийната група “Антена България”. Нова телевизия е стартирала като ефирен регионален телевизионен канал в София пет години по-рано на 16 юли. По повод новия за Зурлева пост, Кириаку й казва: “Не ти липсва нищо друго, освен да бъдеш кучка. Трябва да го постигнеш, защото с твоя мек характер и емоционалност нещата просто няма да станат.” И като истинска отличничка тя се старае да изгради у себе си това, което й липсва. В свои интервюта Силва е признавала, че понякога дори й се случвало да мине покрай някое огледало в офиса и да си каже, че като че ли вижда друг човек. Просто не усещала в природата си способност да излъчва студенина и хладнокръвие. Голямата амбиция на Зурлева от самото начало е издействането на национален лиценз за Нова телевизия и тя не жали усилия, за да постигне тази цел.   и това е един от най-щастливите професионални моменти за журналистката. На 18 юли 2003 г. “Нова” става третата национална телевизия в България (след Канал 1 и Би Ти Ви). В развитието на медията Зурлева се впуска с още по-голям ентусиазъм. От самото начало е убедена в успеха на най-емблематичните формати като “Стани богат”, “Биг Брадър”, “На кафе”, “Господари на ефира” и т.н. Именно Нова телевизия поставя началото на политическите сутрешни блокове, когато водещ на “Здравей, България” е Милен Цветков. “Силва винаги е заставала зад журналистите на медията и им е помагала”, признавали са през годините нейните подчинени. Зурлева ще бъде запомнена и с това, че  Често съдейства за разрешаването дори на глупави битови проблеми на своите колеги телевизионери. Тя е била двигател и на редица благотворителни кампании през годините, чрез които медията изпълнява своята отговорност и основно задължение - да помага на хората. Най-романтичният тв период за Силва беше времето, когато рейтингите не са били толкова жизненоважни като сега, а много по-ценно е било да се правят нови предавания, да се измислят нови неща и да се създава. Зурлева никога не е била съгласна и с всеобщото мнение в медийната среда, че  При всеки сериозен гаф, неминуем в този бизнес, тя е споделяла, че винаги е търсила вината у себе си. Един от , който получава, е, когато Върховният административен съд отнема лиценза на Нова телевизия през 2001 г. Зурлева нарича събитието “черния 13 юли”, след който е като болна. Решава да си подаде оставката, но не й разрешават. Самата тя си казва, че не може да се откаже толкова лесно, и продължава. Критичните моменти в напрегнатото работно ежедневие за нея не са били един и два. Веднъж толкова вдигнала кръвното покрай тежки разговори със СЕМ, че се налага след това да отиде на лекар. Той не я разпознал и строго я предупредил:  . Към онзи момен обаче пациентката нямало как да изпълни всички препоръки. Особено последната. Каква е тайната за щастие на Зурлева четете в \"168 часа\" -", "date": "2020.01.10", "title": "\"168 часа\": Тодор Живков връчва златен медал на Силва Зурлева"}
{"url": "https://www.24chasa.bg/novini/article/8059176", "text": "Великобритания не може да очаква добри търговски отношения с Европейския съюз след Брекзит, ако не гарантира свободното движение на европейските граждани, предупреди днес председателката на Европейската комисия Урсула фон дер Лайен, цитирана от Франс прес, предаде БТА. \"Ако няма свободно движение на хората, не може да има свободно движение на стоките, услугите и капиталите\", аргументира се Урсула фон дер Лайен на пресконференция в Хърватия. Нейното изказване е предупреждение към Великобритания, на която й предстои да договаря търговските си отношения с Брюксел, след като напусне ЕС, както се очаква, в края на този месец, отбелязва Франс прес. Британското правителство на премиера Борис Джонсън даде да се разбере, че възнамерява да сложи край на свободното движение на хората, което досега позволяваше на гражданите на ЕС да живеят във Великобритания и на британците да пътуват и да живеят в страните членки на Европейския съюз. Фон дер Лайен заяви днес, че предстоящите месеци от преходния период след Брекзит ще бъдат месеци на интензивни преговори. Представителите на ЕС ще преговарят с амбиция и отдаденост и ще направят, каквото могат, обеща тя. В същото време председателката на ЕК призна, че няма много време. За нас е важно Великобритания да реши колко близка иска да бъде с ЕС, подчерта Фон дер Лайен.", "date": "2020.01.10", "title": "Фон дер Лайен: Свободата на движение е ключова за търговската спогодба с Лондон"}
{"url": "https://www.24chasa.bg/novini/article/8059239", "text": "\"Ходила е с мъжа си до Борован да пазаруват, прибрали са се към обяд, в 3 часа е трябвало да се върне на работа. Към 4 и нещо той й звъннал по телефона, но тя не отговорила. Отишъл е към 5 часа до детската градина, децата са били там, нея я нямало. Казали са, че е отишла до градината, взела е някакъв плик и е тръгнала в неизвестна посока. Никой не я е видял и чул. Започнахме да й звъним, към 6.10 даваше свободен сигнал, след 6.30 телефонът й вече беше изключен. Никаква връзка с нея\", разказва разтревожената Калина, съобщи БНР. Радинела е работила като домакин в детската градина. 24 часа след изчезването й е подаден сигнал в на тел. 112. Втори ден селото се претърсва, като в акцията участват и доброволци. \"Няма я, търсим я с работниците в село по запустели къщи, по горички край селото, покрай реката, но никъде не можем да я открием. Десетина човека обикаляме и сме проходили цялото село, това ни навежда на мисълта, че може би не е на територията на селото. И в момента обикаляме, цялото село сме го обиколили два-три пъти, няма я никаква никъде. Не знам какво да мислим\", коментира кметът на Нивянин Николай Христов. От вчера Радинела е обявена и за международно издирване. За изчезването й е създадена група в социалните мрежи, каза Калина Славчева.", "date": "2020.01.10", "title": "Изчезна млада жена от село Нивянин, обявиха я за международно издирване"}
{"url": "https://www.24chasa.bg/novini/article/8059313", "text": "Руски боен кораб се е \"приближил агресивно\" към разрушител от военноморските сили на САЩ в северната част на Арабско море вчера, съобщи днес базираният в Бахрейн Пети американски флот, цитиран от Ройтерс и ТАСС, предаде БТА. В комюникето се казва, че разрушителят \"Фарагът\" дал пет кратки звукови сигнала (международен морски сигнал при опасност от сблъсък), за да предупреди руския кораб да промени курса си и да се избегне удар. Руският плавателен съд първоначално отказал, но в крайна сметка се отклонил и двата кораба се разминали на разстояние 60 метра един от друг. Според американската телевизия Си Ен Ен, цитирана от ТАСС, руският боен кораб се приближил с кърмата си към американския и едва след като била установена пряка радиовръзка между тях, се отклонил настрани. \"Фарагът\" е съпровождал американския атомен самолетоносач \"Хари Труман\".", "date": "2020.01.10", "title": "Руски боен кораб бил на косъм от сблъсък с\nUS разрушител в Арабско море"}
{"url": "https://www.24chasa.bg/novini/article/8059379", "text": "Председателката на Камарата на представителите в САЩ Нанси Пелоси съобщи днес, че ще представи следващата седмица законопроект, който формално ще даде начало на процеса по импийчмънт в Сената срещу президента Доналд Тръмп, предадоха Ройтерс и Франс прес, цитирани от БТА. На 18 декември долната камара на Конгреса прие два обвинителни пункта срещу Тръмп. Те са за злоупотреба с власт и възпрепятстване на работата на Конгреса. Пелоси каза, че е поискала от председателя на правната комисия в Камарата на представителите Джери Надлър да бъде готов да представи за гласуване в долната камара на Конгреса резолюция за назначаване на обвинители и за предаване на Сената на обвинителните пунктове за импийчмънт. Тя ще събере във вторник групата на демократическото мнозинство в Камарата на представителите, за да обсъди \"как да процедира по-нататък\".", "date": "2020.01.10", "title": "Пращат в Сената обвинителния акт срещу Тръмп следващата седмица"}
{"url": "https://www.24chasa.bg/novini/article/8059410", "text": "Турските сили за сигурност са иззели над 2 тона марихуана при операция в югоизточния турски окръг Диарбекир, съобщи Анадолската агенция. Екипи на жандармерията са предприели антинаркотична операция в сряда в рамките на операцията Къран-11, насочена срещу Кюрдската работническа партия (ПКК), съобщи днес валийството на Диарбекир. При акцията, извършена в района на град Лидже, са били иззети общо 2080 килограма марихуана. Силите за сигурност също така са иззели оръжия, муниции, 30 килограма самоделни взривни устройства и са разрушили зимни убежища на терористите от ПКК, допълни БТА. Операцията с кодово име Къран (в превод от турски \"пречупващ\"), която е насочена срещу бойците от ПКК, започна на 17 август 2019 г. и обхваща райони в Източна и Югоизточна Турция. Кюрдската работническа партия, която води въоръжена борба срещу турската държава от 1984 г., се разглежда като терористична организация от Анкара, ЕС и САЩ.", "date": "2020.01.10", "title": "Турция иззе над 2 тона марихуана в Диарбекир"}
{"url": "https://www.24chasa.bg/novini/article/8059433", "text": "Българско семейство, живеещо в Хамбург, търси помощ от институциите у нас, след като 7-месечното им бебе било отнето вчера от Германската агенция за закрила на детето. Причината: лекари се усъмнили, че детето е тормозено в семейството. Държавната агенция за закрила на детето, министерствата на външните работи и на правосъдието, както и посолството ни в Берлин извършват спешна проверка по случая, предаде  . Емигрирали в Германия преди година. Там станали и родители. След 11 години чакане за рожба - Катерина се появила на бял свят, за да зарадва Мирена и Георги. Обратът в живота им обаче настъпва скоро - на 20 декември семейството претърпява катастрофа в Унгария. \"Пострада най-много дъщеря ни - Катерина. След катастрофата дойде Бърза помощ. Настаниха ни в болницата в Кечкемет. Прегледаха само мен. Детето не го прегледаха, въпреки нашето настояване, защото тя плачеше през цялото време\", разказва Мирена Славова - майка на Катерина. Веднага след като се върнали в Хамбург, отишли отново в болница. Прегледът продължил 5 часа. Малката Катерина имала кръвоизлив в главата. Наложила се животоспасяваща операция. Докторът открил и по-стар хематом. Той не бил от катастрофата. След тази операция докторите са информирали социалните служби, че има евентуално насилие вкъщи. Майката се съгласила. Проверката продължила. Рентген, компютърна томография и ядрено-магнитен резонас били достатъчни за решението на Агенцията за закрила на детето в Германия: \"Излязоха със заключението, че с детето е злоупотребявано по точно определен начин - хванато е подмишниците и е разтръскана главата силно поне 10 пъти\", обяснява майкта на Катерина. Родителите - отричат. Разпореждането на агенцията: да се отнеме незабавно детето. Това се случило вчера. \"Накараха ме да й приготвя любимите нейни неща - играчки и подобни. Донесоха ми я. Казаха ми, че имам право само на една целувка с нея, без да я докосвам, защото било опасно и от тогава не съм я виждала\", казва Мирена Славова. Георги Славов е бащата на Катерина. \"Първо се свързахме с немски адвокат - веднага се заема със случая. За него не бил първи\", коментира той. Седеммесечното момиче вече е в приемно семейство в Германия. В родния на майката град Кубрат - близките й недоумяват - защо се е стигнало до отнемане на детето от семейството\". Абелита Христова - сестра на Мирена: \"Сестра ми е много любвеобвилна. Аз не вярвам някоя майка да може да причини нещо такова на собственото си дете, нито пък баща\". Лекарят от германската болница, който е оперирал Катерина, днес не вдигаше телефона си.", "date": "2020.01.10", "title": "Отнеха 7-месечно бебе от българско семейство в Хамбург"}
{"url": "https://www.24chasa.bg/novini/article/8059460", "text": "Това е станало заради допълнителните средства, вложени в изграждане на инфраструктура, посочват от Института за пътна безопасност в отворено писмо до медиите, с което подкрепят въвеждането на системата. \"Няма държава в света, в която парите да достигат за всичко, но именно поради тази причина българското правителство през 2015 г. предприе една смела и решителна стъпка за намирането на средства, които да могат да бъдат използвани за инвестиции в по-добра инфраструктура. Това е именно изграждането на българската тол система\", пише в писмото. Експертите дават пример, че една от държавите, които са постигнали най-голям напредък в пътната безопасност в Европа, е Гърция, именно след въвеждането на тол системата. За последното десетилетие жертвите там са намалели с 45%. \"В последните няколко месеца в държавата текат процеси, които очевидно имат за цел да отложат, да забавят или да компрометират под една или друга форма пускането в експлоатация на тол системата. Необходимо е много ясно да си дадем сметката, че за да можем да инвестираме в пътища и пътна безопасност, трябва да има откъде да вземат тези пари\", коментират от Института.", "date": "2020.01.10", "title": "Гърците намалили жертвите на пътя с 45% с тол система"}
{"url": "https://www.24chasa.bg/novini/article/8059483", "text": "Други 11 поклонници са ранени. Според служители на болницата, броят на убитите може да се увеличи, тъй като някои от ранените са в критично състояние. Най-вероятно цел на нападението е бил убитият полицейски служител, но властите ще разследват случая. Все още никой не е поел отговорност за атентата. Нападението стана само няколко дни, след като бомба бе взривена близо до град Кета, насочена срещу паравоенни формирования. Тогава Хизбул Ахрар - издънка на пакистанските талибани, пое отговорност за нападението.", "date": "2020.01.10", "title": "Бомба избухна в джамия в Пакистан"}
{"url": "https://www.24chasa.bg/novini/article/8059428", "text": "“Моля гражданите да не се заблуждават. Каквато и страница във фейсбук с моето име да видят, тя не е истинска”, призова Маринов пред “24 часа”. Вълната е започнала още през септември м.г., показа проверка на редакцията. Тогава е създадена най-популярната страница, представяща се за автентична. Точно тя пусна в четвъртък следния статус, цитиран от няколко медии, сред които и клюкарски сайтове: “Разпоредил съм проверки във всички областни дирекции на вътрешните работи съвместно с ДАНС за ВиК дружествата”. Публикацията е събрала 62 харесвания, или над 10% от всички 604 души, лайкнали страницата. Има и 5 коментара, както и 22 споделяния. Веднага след публикуването на статуса той бе приет за чиста монета от агенция “Пик”, сайтът на “Марица”, трибюн.бг, агенция “Блиц”, утре.бг и други регионални сайтове. Някои от потребителите им обаче веднага написаха в коментарите, че вътрешният министър не може да възлага проверки на ДАНС. Част от заблудилите се медии изтриха фалшивата новина. Още в петък обаче отново я тиражихара, като пуснаха дописка за проверки в Пловдив и цитираха тамошния шеф на полицията Йордан Рогачев. В края на дописката обаче като авторски текст бе сложено следното изречение: “За проверките стана ясно, след като вътрешният министър Младен Маринов написа във фейсбук, че е разпоредил проверки на всички ВиК дружества в страната след случая с водната криза в Перник”. Всъщност такива бяха разпоредени в петък, но от главния секретар на МВР Ивайло Иванов. Казусът с фалшивите профили се разследва от отдел “Киберпрестъпност” в ГДБОП. Служителите му вече са трили един фалшив профил на Маринов. Сегашната популярна страница, която цитира всяко изказване на вътрешния министър, е създадена на 19 септември 2019 г. Харесана е от редица журналисти, дори от човек, който беше част от екипа на Маринов. Ако бъде установен, авторът на страницата може да бъде подведен под отговорност за измама. Любопитното е, че менте профилът се поддържа от стар смартфон. Това се разбира по приложението, ползвано за публикуване на статуси - фейсбук лайт. Това е лека версия за по-немощни апарати с операционна система “Андроид”.", "date": "2020.01.10", "title": "Измамник със стар телефон прави фалшив профил на Младен Маринов във фейсбук"}
{"url": "https://www.24chasa.bg/novini/article/8059516", "text": "Засега Украйна не изключва нито една версия за причините за случилото се, каза Пристайко на пресконференция. Канада и други страни заявиха, че самолетът е бил свален от иранска ракета, вероятно по погрешка. Пристайко обаче каза, че Украйна засега не иска да прави заключения за причината за катастрофата. Въпросът къде ще бъдат анализирани черните кутии все още се обсъжда, добави той.", "date": "2020.01.10", "title": "Вадим Пристайко: Иран сътрудничи за разследването на самолетната катастрофа"}
{"url": "https://www.24chasa.bg/novini/article/8059476", "text": "По обед, докато все още бе в ареста на 3-о РПУ в София, Нено Димов прати главната секретарка на екоминистерството да даде на Борисов оставката му. Той е бързал толкова, защото, ако не е министър, може да се иска освобождаването му от ареста, тъй като няма как да влияе на следствието, предполагат юристи. И двамата, които Каракачанов ще предложи на премиера - настоящия зам.-министър на МОСВ Николай Кънчев и зам.-шефа на ВМРО Искрен Веселинов, се смятат за негови довереници в партията. Фаворит за поста е Веселинов, показа проверка на “24 часа”. Той е строителен инженер по професия, има и юридическо образование, а в момента като депутат е шеф на комисията по регионална политика. Оглавява парламентарната група на патриотите. Другият кандидат Николай Кънчев, макар и настоящ зам.-министър на околната среда и водите, никога преди не се е занимавал с това. По образование е историк и е работил като журналист. Бил е организационен секретар и зам.-председател на ВМРО.  В министерството Кънчев отговаря за управлението на отпадъците. Именно това може да се окаже пречка да стане титуляр - прокуратурата и МВР продължават разследването си за вноса на боклуци от Италия, свързвано с калабрийската мафия Ндрангета. Така имало риск, ако се предпочете Кънчев, малко след избирането му да трябва пак да се търси нов министър, отново заради проблеми с правосъдието, опасяват се в ГЕРБ. По разследването на вноса на отпадъци вече бяха извършени проверки в 8 населени места в страната. А в първоначалната информация за ареста на Нено Димов бе обявено, че освен за кризата с водата е задържан и заради тази с боклука. Срещу Кънчев имало и оплаквания от кметове на ГЕРБ. Според публикации в медии от есента на 2018 г. сигналите били, че зам.-министър е лобирал за конкретна фирма, която да изпълнява спечелените от общините проекти с финансиране от Предприятието за управление на дейностите по опазване на околната среда, което е извънбюджетният фонд на МОСВ. Като “показно убийство” определи ареста на Димов вицепремиерът Красимир Каракачанов вчера. Той бе повикан преди обед при Бойко Борисов, за да решат политическата съдба на Нено Димов. ", "date": "2020.01.10", "title": "Искрен Веселинов най-вероятен нов еко министър"}
{"url": "https://www.24chasa.bg/novini/article/8058831", "text": "Заместник-министърът на отбраната Анатолий Величков и заместник-началникът на отбраната генерал-лейтенант Димитър Илиев участваха днес, 10 януари, в тържеството по повод 112-ата годишнина от създаването на българското военно разузнаване и празника на Служба „Военна информация“. Заместник-министър Анатолий Величков поздрави личния състав на Службата от името на министъра на отбраната и благодари за своевременното предоставяне на достатъчна, достоверна и актуална информация. „Процесът на стратегическия преглед на системата за национална сигурност и отбрана стартира със сериозната аналитична работа на Служба „Военна информация“ по отношение на геополитическата среда и рисковете и заплахите за сигурността. С анализите на Службата започна и оценката за необходимите отбранителни способности на въоръжените сили и на Българската армия“, изтъкна той. Това съобщиха от Министерството на отбраната.  В приветствието си изпълняващият длъжността директор на Служба „Военна информация“ полковник Велко Атанасов благодари на военнослужещите и цивилните служители за положените усилия за утвърждаване на авторитета на Службата през изминалата нелека година. Той информира, че е приета визията за развитието на Служба „Военна информация“ до 2032 г. и апелира всеки един да допринесе за нейното изпълнение. „През 2020 г. Служба „Военна информация“ ще председателства комитета на НАТО по военното разузнаване, което е огромна отговорност“, заяви полковник Атанасов. „Ръководството ще разчита както на младите, така и на по-опитните колеги и занапред“, допълни той и пожела здраве, щастие и късмет на служителите. Заместник-началникът на отбраната генерал-лейтенант Димитър Илиев също поздрави присъстващите от името на началника на отбраната. Той благодари за съвместната работа и оцени високо информационния продукт, който Службата предоставя. Генерал-лейтенант Илиев изрази увереност, че ползотворното сътрудничество за развитието и просперитета на Българската армия и държава ще продължи и занапред. Със заповеди на министъра на отбраната, началника на отбраната и директора на Служба „Военна информация“ бяха наградени военнослужещи и цивилни служители за постигнати високи резултати. В знак на преклонение и почит бяха поднесени венци и цветя на паметниците на загиналите български военни разузнавачи. Годишнината от създаването на военното разузнаване беше отбелязана и от личния състав на военно формирование 24 620-Свобода. В празничния ден 8 новоназначени военнослужещи се заклеха да служат вярно и предано на Родината. През 1908 г. на 12 януари (нов стил) влиза в сила указ № 190 на Княз Фердинанд, с който Информационното бюро към Оперативното отделение на Щаба на армията се трансформира в Разузнавателна секция. С министерска заповед № ОХ-49 от 11.02.1997 г. 12 януари е обявен за официален празник на българското военно разузнаване.", "date": "2020.01.10", "title": "Отбелязаха 112-ата годишнина на българското военно разузнаване"}
{"url": "https://www.24chasa.bg/novini/article/8058847", "text": "Съединените щати нямат намерение да обсъждат с иракските власти изтегляне на американските войски от Ирак, предадоха Франс прес и Ройтерс. Агенциите се позоваха на изявление от днес на говорителката на Държавния департамент на САЩ Морган Ортегас. \"На този етап американска делегация в Ирак няма да обсъжда изтегляне на американските войски от страната. Въпреки това има нужда от обсъждания между правителствата на САЩ и Ирак не само по въпросите на сигурността, но и в сферата на финансовото, икономическото и дипломатическото сътрудничество\", изтъкна Ортегас, цитирана от БТА.", "date": "2020.01.10", "title": "Държавният департамент: САЩ отказват да обсъждат изтегляне на войските си от Ирак"}
{"url": "https://www.24chasa.bg/novini/article/8058845", "text": "Иранският посланик във Великобритания отрече съобщенията, че иранските власти са заравнили с булдозери мястото на катастрофата край Техеран на украинския пътнически самолет, за който Канада и няколко западни лидери казват, че може да е бил свален по погрешка с ракета, предаде Ройтерс, цитирана от БТА. В туит Хамид Бейдинеджад нарича тези твърдения \"пълен абсурд\". Иран отрича самолетът да е бил ударен от ракета. Асошиейтед прес съобщи за получени любителски видеокадри, заснети от улиците в Техеран по време на катастрофата, които като че ли потвърждават версията за сваляне на самолета с ракета земя-въздух. На тях се виждат последните секунди от полета на самолета, който се разби броени часове след иранските ракетни удари срещу военни бази в Ирак, в които има американци. На един от клиповете в черното нощно небе се вижда бързо движеща се светлинна точка между клоните на уличните дървета, откъдето някой снима видеото. След няколко секунди ярък светлинен взрив озарява небето, след като точката, изглежда, се сблъсква с нещо във въздуха. Това е украинският самолет, излетял малко по-рано в сряда рано сутринта няколко часа след иранските ракетни удари, отбелязва АП. В долната част на кадрите се виждат силуети на сгради, над които се движи светлинната точка - вероятно ракета. Кадърът е тих, чува се само лай на куче наблизо. Десет секунди по-късно се чува страховит трясък, като от мощна гръмотевица. Второ видео изглежда показва как горящият самолет се разбива на земята. Бял пламък се носи надолу през черното небе и от него понякога излизат искри. После той изчезва зад дърветата и огромно огнено кълбо озарява небето при удара със земята. Някой край камерата казва на фарси: \"Самолетът се запали. Шахриар. Фердосих (имената на две предградия близо до техеранското летище - бел. ред.). В името на състрадателния и милостив Бог. Боже, помогни. Обадете се на пожарната!\" АП е потвърдила достоверността на видеоклиповете, сравнявайки виждащите се на тях сгради с реални локации на картата на града и с точния район, над който самолетът е изчезнал от радарите.", "date": "2020.01.10", "title": "Появиха се видеокадри от самолетната катастрофа в Иран (Видео)"}
{"url": "https://www.24chasa.bg/novini/article/8058883", "text": "Генералният секретар на НАТО Йенс Столтенберг призова днес Иран да осигури задълбочено и прозрачно разследване на катастрофата над Техеран с украински пътнически самолет. Нямаме причина да се съмняваме в данните на няколко държави от НАТО, според които изглежда самолетът е бил свален с удар на иранската противовъздушна отбрана, добави Столтенберг. По неговите думи в Близкия изток в последните 48 часа се наблюдава известно успокояване, но е необходимо още. Никой няма интерес от конфликт в Близкия изток, добави той. По неговите думи международният тероризъм създава опасност за всички, а борбата с терористите от \"Ислямска държава\", макар и много напреднала, не е приключила. Столтенберг съобщи, че НАТО има готовност да възобнови обучителната си мисия в Ирак, веднага щом условията на място позволят. Той призова подкрепата за Ирак да се запази. Посланието на НАТО е, че поддържаме усилията на ООН за постигането на мир в Либия, добави Столтенберг. Той участва в днешното извънредно заседание на Съвета на ЕС по външни работи, свикано след напрежението между Техеран и Вашингтон от последните дни. В заседанието участва и пратеникът на ООН за Либия Гасан Саламе. Върховният представител на ЕС по външната политика и сигурността Жозеп Борел заяви днес преди началото на заседанието, че обстановката в началото на новата година е \"малко сложна\" и \"тревожна\". Той съобщи, че му предстои нов разговор за Либия с руския външен министър Сергей Лавров. Борел уточни, че вече е разговарял с премиера на Ирак, с държавния секретар на САЩ, както и с външните министри на Турция и на Иран заради напрежението в региона напоследък.", "date": "2020.01.10", "title": "НАТО призова Иран прозрачно да разследва самолетната катастрофа над Техеран"}
{"url": "https://www.24chasa.bg/novini/article/8058880", "text": "Американският самолетостроител \"Боинг\" (Boeing) публикува стотици изключително неудобни вътрешни съобщения, отнасящи се за модела 737 МАКС (737 МАКС), предадоха световните агенции. Според едно от тях машината е \"конструирана от клоуни, поставени под управлението на маймуни\". Производителят на самолетите определи мненията като \"напълно неприемливи\" и отбеляза, че разкрила публично тези послания в името на прозрачността. От някои от тях става ясно и че групата се е опитвала да заобиколи правилата на Федералното управление за авиация на САЩ (ФУА - FAA) и на чуждестранните регулатори. Тази изповед може да усложни кризата в Боинг, който не успява да върне в употреба водещия си модел и да възстанови имиджа си след катастрофите със самолет на индонезийската авиокомпания \"Лайън еър\" (Lion Air) през октомври 2018 година и на Етиопските авиолинии (Ethiopian Airlines) през март 2018 година, отбелязва Ройтерс, на която се позова БТА. След двете катастрофи, при които загинаха общо 346 души, бяха забранени полетите на всички 737 МАКС. Служителите на самолетостроителя знаели за недостатъците на машината, появила се през 2016 година, много преди двете трагедии, става известно от съобщенията. В едно от тях, с дата 8 февруари 2018 година, един от служителите пита колегата си: \"Ще качиш ли семейството си в самолет, тестван със симулатор за МАКС?\". Отговорът е \"Не!\". Тези разговори хвърлят светлина върху лицемерието, ширещо се в компанията, която само искала да намали разходите, без да се съобразява с ФУА. \"Тези мнения не отразяват компанията, такава каквато е и каквато трябва да бъде. Те са напълно неприемливи\", заявиха от \"Боинг\", цитира ги Би Би Си. От други послания става ясно как групата се е опитвала да освободи пилотите на 737 МАКС от обучение на симулатор на полети - етап, който струва много скъпо и отнема повече време, отколкото обикновено обучение на компютър. На 8 февруари производителят променил подхода си и препоръчал на авиокомпаниите да обучават пилотите си на 737 МАКС с помощта на симулатор. ФУА изрази разочарованието си от тона и съдържанието на някои от тези послания, но посочи, че те не пораждат нови опасения за безопасността на самолетите. Самолетостроителят, който от понеделник ще има нов ръководител - Дейвид Калхун, от миналата година вече не е номер едно в сектора, след като беше изпреварен от \"Еърбъс\" (Airbus).", "date": "2020.01.10", "title": "\"Боинг\" 737 МАКС бил \"конструиран от клоуни под управлението на маймуни\""}
{"url": "https://www.24chasa.bg/novini/article/8058937", "text": "Временно движението от км 99 до км 100 на АМ \"Тракия\" в посока София се осъществява в активна лента поради пътнотранспортно произшествие. Това съобщиха от Агенция \"Пътна инфраструктура\". Шофьорите е необходимо да карат с повишено внимание и съобразена скорост, като спазват указанията на \"Пътна полиция\".                                                                                                                                                                                                                                                                                                                                                                                                                                                                                                                                                                                                                                                                ", "date": "2020.01.10", "title": "Катастрофа ограничи движението от км 99 до км 100 на магистрала \"Тракия\""}
{"url": "https://www.24chasa.bg/novini/article/8055777", "text": "Само на 7-8 мили откъм Босфора и за по-малко от минута морето погълна кораба “Хера”, плаващ под камбоджански флаг, и погуби целия екипаж. На борда му имаше 17 българи и двама украинци. 13 от тях са родени във Варна, между които и капитанът Атанас Атанасов. Той заедно с други 13 български мъже е сред безследно изчезналите. След потъването на кораба откриха телата само на 5-има души от екипажа - трима българи и двама украинци. Други намерени, изхвърлени или изплували тела няма и до ден днешен. В тези дълги години на очакване се появиха безкрайно много предположения, версии и мистерии около тайната, която “Хера” сякаш отнесе на дъното в ледения и фатален ден. Някои от близките на изчезналите моряци не можаха да понесат мъката и последваха близките си в отвъдното. Варненският окръжен съд ще поеме разглеждането на делото за потъването на кораба. Разпоредителното заседание е насрочено за 10 март 2020 г. Разследването на инцидента приключва 15 г. след трагедията. През ноември 2019 г. обвинителният акт е внесен в Софийския градски съд (СГС). С разпореждане от 17 декември 2019 г. СГС прекратява съдебното производство и го изпраща по компетентност на окръжния съд във Варна. Мотивите са, че престъпленията са извършени в морския град, където са и постоянните адреси на двамата подсъдими. Другият аргумент за препращането е фактът, че само 5-има от свидетелите по делото са от София, а от останалите 103-ма повечето са с местожителство във Варна, а отделни свидетели са от Бургас, Добрич, Шумен. Разследването започва няколко дни след инцидента - на 16 февруари 2004 г. под ръководството на СГП. На 19 февруари 2010 г. разследването е спряно, тъй като не са събрани категорични доказателства за самоличността на извършителя. Възобновено е на 9 май 2013 г.   Четири години по-късно - през ноември 2017 г., прокуратурата повдига обвинения на двама души във връзка с потъването на кораба. Като обвиняеми са привлечени Милен Б., генерален директор и ръководител “Експлоатация” на фирма “Провидънс шипинг енд трейдинг” ООД, менажирала “Хера”, и техническият директор и ръководител “Морски операции” във фирмата Стефчо М. Според прокуратурата двамата в съучастие са отговорни за некачествено извършени и неизвършени планирани ремонтни дейности в периода от 23 юли 2002-а до 13 февруари 2004 г., включително и недокументирани конструктивни промени. Те са обвинени и за неизготвяне на актуална информация за устойчивостта на моторния кораб и неснабдяването на капитана с нея в нарушение на нормативни актове, подробно описани в обвинителния акт. Според заключенията на изготвените експертизи в хода на разследването това са причините за влошеното якостно състояние на конструкцията на кораба. Вещите лица посочват, че така бурята, на която е бил подложен “Хера”, е успяла да причини повече от допустимата деформация в корпуса. От това е последвало разхлабване на крепежа на люковото закритие на хамбара, при което в него е навлязла голяма маса вода. Водата и въглищата, с които е бил натоварен корабът, са образували течна смес. Въздействието на бурята върху плавателния съд и движението на тази смес в товарната част на кораба са довели до загуба на устойчивост, накланяне на носовата част във водата и потъване За престъплението, в което са обвинени Милен Б. и Стефчо М., в НК е предвидено наказание затвор от 10 до 20 г., доживотен затвор или доживотен затвор без право на замяна. Привлечени като свидетели са 129 души, като 21 са чужди граждани (от Украйна, Турция, Гърция и Италия). Вещите лица са 17. Трагедията с потъването на кораба е нищена многократно през годините, но все още е пълна с много неизвестни. Във фаталния ден по обяд моторният кораб, натоварен с въглища, който плава от Керч (Украйна) за Гебзе (Турция), е спрян преди Босфора от служба “Управление на трафика” - трябвало да изчака в открито море, тъй като заради лошото време проливът е бил затворен. За анализатори на трагедията още тогава е било необяснимо защо турската служба, докато държи “Хера” в открито море, пропуска 11 други съда. На 800 м от “Хера” е българският кораб “Вежен”. Капитанът му Явор Миланов дава сигнал, че “Хера” се преобръща и вижда кърмата на кораба, издигната над повърхността. След минута “Хера” вече не се забелязва над водата Скоростта на вятъра е 90 км/ч, а вълнението на морето - 6 бала. След 40 дни турските водолази изваждат 5 тела - на главния механик Петър Жеков Колев, на втория механик Олександър Серафимович, на третия механик Олексий Левченко, на електротехника Никола Спахиев и на стажант-механика Христо Милков. Останалите моряци са в неизвестност - капитанът Атанас Атанасов, първият пом.-капитан Петър Петров, вторият пом.-капитан Боян Станков, боцманът Начо Начев, Кирил Димов, Свилен Спасов, Илия Димитров, Филко Фердинандов, Пламен Димитров, Светослав Георгиев, Стефан Пеев, Желязко Колев, Мартин Минчев и Александър Каменов. Най-младите тогава са едва на 23 г. - Мартин Минчев и кадетът Александър Каменов.   Версиите за най-голямата ни морска трагедия бяха много и най-различни - от световна конспирация през ядрени глави, подводници и заговори. Говореше се за руски и турски подводници в района на инцидента, за превоз на нерегламентиран товар, който е трябвало да бъде запазен в тайна. Стигна се дотам да се твърди, че моряците са живи, но укрити, защото са станали свидетели на нещо, което не е трябвало да видят. Появиха се твърдения, че часове след потъването на кораба телефонът на втория помощник-капитан Боян Станков давал свободно. Дъщерята на боцмана Начо Начев пък получила есемес от него за рождения си ден на 17 февруари. Моряци с дългогодишен опит също дадоха своя версия, че собственикът на “Хера” не е дал разрешение да му бъде помогнато, тъй като спасителната операция е много по-скъпа от щетите по потъване на кораба. Запознати изключват възможността за човешка грешка, тъй като капитанът Атанас Атанасов е познат в морските среди като изключителен професионалист. Голяма част от екипажа пък е в роднински връзки с шефове на фирмата-оператор. Дори единственият син на бившия шеф на Държавната инспекция по корабоплаване Стефчо Минчев - Мартин, третият помощник-капитан, също е бил на борда. Едва ли баща би пратил детето си на явна смърт, ако е знаел, че старият кораб е бил пред потъване. Инцидентът с “Хера” стигна до ЕП. Евродепутатите от Италия Моника Франсони и Елен Флотър повдигнаха болезне въпрос, като твърдяха, че единственият свидетел на трагедията - екипажът на кораб “Вежен”, е бил разпитван 4 месеца след инцидента и на моряците е било забранено да говорят пред медии или пред други. Според тях и според снимковия материал патолози са заключили, че намерените 5 тела са престояли не повече от няколко дни във водата, а бяха намерени 40 дни след инцидента. Така се появява тезата, че 5-имата са били убити на брега и са върнати на потъналия кораб. Преди повече от 10 годинивъв Варна бе направен следствен експеримент - изключително сложен и много скъп Макетът на кораба струва 38 000 лв. и бе изработен от специално вносно дърво. Екипът от следователи тогава прави възстановка на бурята в огромен басейн в Института по корабоплаване и корабостроене. Резултатите от експеримента сочат, че първопричина за драмата е повреда в кораба, вследствие на която той става неуправляем. Товарът се размества от големите вълни и така започва навлизането на вода в един от трюмовете. Корабът потъва с носа напред. В цялата тази трагедия сигурно е само едно - морето отне живота на 19 души за броени минути. А 16 години по-късно виновни за смъртта им все още няма.", "date": "2020.01.10", "title": "Варненски съд решава дали преди 16 г. “Хера” е потънала заради стихия, или повреда"}
{"url": "https://www.24chasa.bg/novini/article/8058980", "text": "І. МЕТЕОРОЛОГИЧНА ОБСТАНОВКА: Температурите са в интервала от – 5° до + 17°С Времето над страната е предимно ясно. Слаб до умерен вятър духа в областите: Бургас, Варна, Смолян и Силистра. Пътните настилки са предимно сухи, на места мокри, по усойните и планински райони частично заледени или заснежени, обработени и проходими при зимни условия. Ограничена видимост поради мъгла няма. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г.; АМ „Хемус“: Област София: Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 30.06.2020 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 30.06.2020 г.; Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 30.06.2020 г. Движението от км 16+760 до км 19+690 в посока Варна се осъществява с повишено внимание поради ремонт в аварийната лента на виадукт при км 19+260 /Потоп/. Срок 31.05.2020 г. АМ „Марица“: Област Стара Загора: Движението в участъка от км 15+500 до км 16+000 в посока София – Свиленград се осъществява в една лента поради ремонтни дейности на СПО в средно разделителна ивица. Временно се затваря изпреварващата лента и движението се пренасочва в активната лента за движение. Срок до 11.01.2020 г.; Движението в участъка от км 9+700 до км 10+000 в посока София – Свиленград се осъществява в една лента поради ремонтни дейности на СПО в средно разделителна ивица. Временно се затваря изпреварващата лента и движението се пренасочва в активната лента за движение. Срок до 12.01.2020 г. Движението в участъка при км 0+640 в посока София – Свиленград се осъществява с повишено внимание поради ремонтни дейности на СПО в средно разделителна ивица. Срок до 12.01.2020 г. АМ „Черно море“: няма въведени ограничения. АМ „Струма“: няма въведени ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ – отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - забранен за МПС над 12 т. - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Благоевград: Движението по път I-1 Благоевград – Железница, от км 367+960 до км 368+405, се осъществява с повишено внимание поради изграждане на виадукт на АМ „Струма” над път I-1. Участъкът е сигнализиран с пътни знаци. Водачите да се движат с повишено внимание и съобразена скорост, съобразно създадената организация на движение. Срок до 28.02.2020 г. Област София: Въвежда се реверсивно движение по път I-1 София – Перник при Владая а именно: - от км 276+162 до км 277+610 – всеки работен ден се обособяват две ленти в посока София от 06:00 часа до 10:00 часа, както и последния празничен ден и всяка неделя от 10:00 часа до 19:00 часа. от км 278+576 до км 281+800 – за последния празничен ден и всяка неделя от 10:00 часа до 19:00 часа се обособяват две ленти в посока София и една в посока Перник. Срок 31.12.2020 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 30.06.2020 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.02.2020 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.06.2020 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2020 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2020 г.; Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Кюстендил: Временно движението по път I-6 с. Ябълково – с. Цървеняно от км 29+000 до км 36+000 се осъществява с повишено внимание поради ремонт на мантинели. Движението се регулира с пътни знаци. Срок до 13.01.2020 г. 17.30 часа. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма въведени ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; Движението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г.; Област Пазарджик: Движението по път I-8 Пазарджик – с. Мало Конаре се извършва в една лента от км 192+435 до км 197+684 поради извършване на ремонтни дейности. Ограничено е движението в лявата лента. Движението в посока Пловдив се извършва в дясната лента при спазване изискванията на ВОД и намалена скорост, като движението се регулира с пътни знаци. Движението в посока Пазарджик се извършва по обходен маршрут: по път III-8003 през с. Мало Конаре до кръстовището с път III-3703, през с. Добровница до гр. Пазарджик. Срок до 31.01.2020 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2020 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83 + 100 е ограничено за движение на МПС над 10 т. Обходен маршрут: Кичево – Оборище. Срок до 28.02.2020 г. Област Бургас: Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; Движението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма ограничения. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.03.2020 г.; Път III-906: Движение по път III-906 през Дюлински проход от км 14+100 до км 32+950 в участъка Паницово – Гюльовца е ограничено за МПС над 3,5 тона поради намаления габарит на пътното платно. Срок до 31.12.2020 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 31.12.2020 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок до 31.12.2020 г.; Ремонтни дейности: Път III-539: Движението по път III-539 Средец – Айтос от км 23+900 до км 25+100 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 31.03.2020 г.; ОПУ-Варна: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш. Обходен маршрут: Лозен – Драганово – Янтра – Поликраище – Полски Тръмбеш. Срок до 31.03.2020 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.03.2020 г.; Път ІII-551: Движението по път ІII-551 от гр. Дебелец до с. Плаково от км 0+000 до км 12+400 е ограничено поради ремонтни дейности на асфалтовата настилка. Участъкът е сигнализиран с пътни знаци. Обходен маршрут: По път II-55 Дебелец - Килифарево, по път GAB 1111 Килифарево - Плаково и обратно. Срок до 31.01.2020 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.03.2020 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.03.2020 г.; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.01.2020 г.; Път II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.01.2020 г.; Път ІII-551: Движението по път ІII-551 гр. Дебелец – с. Средни колиби от км 0+000 до км 22+000 се осъществява в една лента поради частичен ремонт на асфалтовата настилка. Движението се регулира с пътни знаци и от сигналисти. Срок до 31.01.2020 г.; Път ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.03.2020 г.; Път III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 31.01.2020 г.; ОПУ-Видин: Временно са въведени следните ограничения за движение на МПС: Път III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Обходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.01.2020 г.; Ремонтни дейности: няма ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2020 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2020 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2020 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Ремонтни дейности: няма ограничения. ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 20.12.2020 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г.; Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.03.2020 г. Ремонтни дейности: Път III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.03.2020 г.; ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2020 г. Ремонтни дейности: няма ограничения. ОПУ-Ловеч: Временно са въведени следните ограничения за движение на МПС: Път ІІІ-358: Движението по път III-358 Шипково – Рибарица от км 13+145 до км 32+750 е ограничено за МПС над 12 т. поради намалена видимост и снегонавяване. Срок 31.03.2020 г. Ремонтни дейности: няма ограничения. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.03.2020 г. Ремонтни дейности: няма ограничения. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 28.02.2020 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 28.02.2020 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Обходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; Път III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 15.01.2020 г.; Път ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци. Обходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.06.2020 г.; Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.06.2020 г.; Път II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.06.2020 г.; Път III-637: Движението по път III-637 Вукан – Пенкьовци в района на с. Вукан при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци.Срок до 18.06.2020 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно.; Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.03.2020 г. Ремонтни дейности: Път ІІІ-118: Движението по път III-118 Гулянци – Комарево – Подем в чертите с. Подем при км 13+860 се осъществява с повишено внимание поради ремонтни дейности на водосток. Участъкът е сигнализиран с пътни знаци. Срок до 11.01.2020 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Срок – целогодишно. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2020 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2020 г. Обходен маршрут: път Поповица – Садово – Кочево – Болярци.; Път III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. Обходен маршрут през уличната мрежа на гр. Куклен. Срок до 31.03.2020 г.; Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 21.01.2020 г. ОПУ-Разград: Временно са въведени следните ограничения за движение на МПС: Път II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя. Обходен маршрут: Просторно – Побит камък – Острово – Брестовене и обратно. Срок до 31.03.2020 г. Ремонтни дейности: няма ограничения. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2020 г. Ремонтни дейности: Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 01.04.2020 г.; ОПУ-Силистра: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2020 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2020 г. Ремонтни дейности: няма ограничения. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2020 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2020 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.03.2020 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.03.2020 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 30.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. ОПУ-Стара Загора: Временно са въведени следните ограничения за движение на МПС: Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС. Срок до 15.02.2020 г. Ремонтни дейности: няма ограничения. ОПУ-Търговище: Временно са въведени следните ограничения за движение на МПС: Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; Ремонтни дейности: няма ограничения. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2020 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2020 г. Ремонтни дейности: няма ограничения. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 01.04.2020 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности: Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2020 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен център на Агенция „Пътна инфраструктура”", "date": "2020.01.10", "title": "Вижте състоянието и ограниченията по пътищата към 17,30 часа"}
{"url": "https://www.24chasa.bg/novini/article/8055838", "text": "85-годишната Стефана Николова от пернишкия квартал “Изток” има “собствена чешма” - 20-литров бидон с канелка, който поставя на кухненския плот и водата се оттича в мивката. “Напълно е достатъчно за времето до 16 часа. Когато водата дойде, пак го напълвам и готово – имам за следващия ден”, казва тя. Но никой още не е измислил начин как да постави воден резервоар, който да пълни казанчето на тоалетната чиния. В тези помещения се действа по най-примитивния метод – когато дойде водата, се събира в легени. Стефана например вече е забелязала, че дъното на големия розов леген, в който събира вода за тоалетната, е почерняло. Очевидно това са утайките от водата, тъй като язовир “Студена” отдавна е достигнал до т.нар. мъртъв обем и водата вече се изгребва от дъното. Но нали е за тоалетната, няма какво да придиря. Забележката, че от същата вода пълни и бидона в кухнята, не я стряска. В крайна сметка това е вода за миене на чиниите. За пиене и готвене се ползва само минерална вода. Стефана е като всеки жител на Перник - привиква към водната криза и липсата на течаща вода вкъщи през по-голямата от денонощието. Едно е общото - всеки се срамува да покаже на непознати тоалетната в дома си, камо ли да покани външен човек да я ползва. В кафенета, ресторанти, болници, фирми масово са затворили отходните места за посетители дори в часовете, в които има вода – между 15-16 и 22 часа. Защото никой вече не може да гарантира, че  може да поддържа хигиената на необходимото ниво. Така е в сградата на общината, в местната Съдебна палата, пред чиито стълби в четвъртък сутринта главният прокурор Иван Гешев даде кратък брифинг. Известна търговска верига, която има два големи магазина в града, е намерила временно разрешение – химически тоалетни. На вратата на вътрешните тоалетни има надпис, че заради режима са затворени и клиентите могат да ползват 4 химически тоалетни, които са поставени на паркинга. 5 минути наблюдение на въпросните химически тоалетни показва, че са масово посещавани. Страхът от плъзване на зараза вече е огромен. В крайна сметка вода за миене на ръце и на посуда може да се намери в достатъчни количества. “Не смея изобщо да опитвам вода от чешмата, откакто сме на воден режим”, казва Иван Георгиев, който живее в противоположния край на дома на Стефана - в квартала, известен като “Проучване”. Направило му впечатление, че това, което тече от чешмите, е почти бяло, очевидно се хлорира извънредно. Когато хлорът се утаи, си вижда жълтеникавият цвят. А водата в Перник е от Витоша и открай време е била с високо качество. Тя е твърда, засища жаждата, не образува котлен камък по електроуредите, отмива лесно нечистотиите. Големите производители на минерална вода в България не правят само бизнес в Перник. В последните дни много от тях пращат камион след камион, от които раздават безплатно на хората големи 5-литрови бутилки с вода. Поучени от първите дни, в които се образуваха стълкновения за сдобиване с живителната течност, напоследък шофьорите са инструктирани да минават по улиците и да оставят по една бутилка пред всяка къща. Всяка сутрин към 7,30 – 8 часа се качват на колата и тръгват към столицата. Най-много се ядосват, че трябва да претупат сутрешния тоалет. След работа бързат да се приберат вкъщи, защото имат броени  часове, в които може да се пусне пералнята, съдомиялната и другите уреди, да се изкъпят, да измият всичко, което предишната вечер е останало неизмито. Режимът промени навиците на всички перничани. През зимните вечери в града по принцип никога не е имало кой знае какъв социален живот, но от края на ноември след залез улиците вече тотално опустяват – всеки гледа да се прибере и да си свърши домакинската работа. Както и да се изкъпе, за което обаче трябват известен късмет и удобно местоживеене.  По-голямата част от града е обхваната от местната топлофикация, но тя не успява за броените 5-6 часа с вода да я подгрее достатъчно. Освен това не навсякъде налягането е достатъчно и през повечето време от крановете за топла вода тече студена. С известни изключения. Жилищният комплекс “Тева”, състоящ се само от панелни блокове, е на нещо като хълм. Още през ноември е станало ясно, че там всякакъв воден режим е невъзможен, защото докато стигне водата до високите етажи, е дошло време да я спират. Затова сега не я спират. Квартал “Проучване”, който е близо до центъра на града, се намира във възможно най-ниската част и там водата спира около полунощ. Но поразиите по водопроводната мрежа точно там са огромни. Иван Георгиев и съседът му Иван Таков са открили тази сутрин ледени пътеки от двете страни на платното на улица “Одрин” и се възмущават. Очевидно ледът е от теч по улицата, която е с наклон. Същото се е случило и преди 5-6 дни. А детската градина отсреща е затворена още от първите дни след въвеждането на водния режим. Пускането на водата с голямо налягане по два пъти на ден така е разрушило водопровода, който води към детската градина, че чистата вода е почнала да преминава през канализацията и моментално е плъзнала зараза. Местните са най-словоохотливи на тема кое е довело до водния режим. По-внимателен разпит обаче показва, че те всъщност преповтарят всичко чуто или прочетено някъде. Например възрастна жена на улицата в жк “Изток”, веднага развива тезата, че “новият кмет е много добър, държи здраво положението и ще оправи нещата”. На въпрос по какво съди, че “ще оправи нещата”, тя поглежда учудено и реагира: “Еми как – нали всеки ден го гледам по телевизията?”. Иван Георгиев от квартал “Проучване” е малко по-навътре в темата, тъй като 80-годишният му баща е работил в местното ВиК. Той твърди, че най-виновни са “Стомана” и незаконният според него ВЕЦ на стената на язовир “Студена”, които източвали водата. И призовава всички  вецове на язовири за питейна вода да се премахнат.  Забележката, че това е невъзможно, защото през пролетта, когато водите по принцип преливат язовирните стени, вецовете произвеждат най-евтиния възможен ток, не го трогва особено и казва: “Знам, че за това трябва министрите да вземат решение и няма да е лесно”. Иначе приветства арестите, за които е чул току-що. И добавя, че през годините и друг път се е случвало водата в язовир “Студена” да намалява до критично ниски нива и да се налага въвеждане на воден режим. Но такова пресушаване, което да причини режим, чийто край не се вижда, не е имало, откакто язовирът е построен преди 60 години.", "date": "2020.01.10", "title": "В Перник затвориха тоалетните (видео)"}
{"url": "https://www.24chasa.bg/novini/article/8059007", "text": "Тези дни планетата за малко да бъде изпепелена от трета свтовна война. Или поне така вещаеха всички месианци, адвентисти, апологети на Съдния ден и някои обикновени паникьори. Нещата бяха наистина на ръба, но оцеляхме, защото в последния момент стана нещо неочаквано, което спаси всички ни.                                                                                                                                                                                                                                                                                                                                ", "date": "2020.01.10", "title": "Кой ни спаси от трета световна война (видео)"}
{"url": "https://www.24chasa.bg/novini/article/8059005", "text": "Специализиран екип от 10-и механизиран батальон в Враца от състава на Бригадно командване – Благоевград беше задействан днес, 10 януари, по сигнал за невзривен боеприпас, открит при изкопни работи в частен двор в с. Долни Цибър, област Монтана, съобщиха от пресцентъра на министерството на отбраната. При огледа, извършен от военнослужещите, е установено, че това е авиационна осколъчна бомба с диаметър 81 мм, силно корозирала. При спазване на всички мерки за безопасност боеприпасът е транспортиран и унищожен извън населеното място. Ръководител на специализирания екип е старши лейтенант Петър Петров.", "date": "2020.01.10", "title": "Унищожиха невзривен боеприпас, открит в частен двор в с. Долни Цибър"}
{"url": "https://www.24chasa.bg/novini/article/8059026", "text": "\"Обемът на онлайн търговията – бизнес към краен потребител, за 2019 г. достига 1,750 млрд. лв. за България. В сравнение с предишните години е най-високият резултат. 2019-а спрямо 2018-а ръстът на пазара е 30%. В Европа ръстът на 2019-а спрямо 2018-а година на този пазар е 14%\" Според данните на асоциацията - най-купуваните стоки онлайн са мода, спортни изделия и обувки. Следват най-вече стоките за дома, играчки, мебели, храна, напитки и различни стоки за ежедневна употреба. През последните години се наблюдава и тенденция към увеличаване на ръста на онлайн продажбите на туристическите услуги, самолетните билети и целите туристически пакети. Повечето от потребителите (88%) пазаруват от български онлайн магазини, 35% купуват от онлайн магазини в ЕС и само 17,2% - от магазини извън ЕС. Тук се налага едно уточнение - много от електронните магазини, които предлагат стоки в сайтове на български език и за българските потребители, всъщност са базирани в чужбина - най-вече в Румъния и страни от Централна Европа. Според Жанет Найденова Асоциацията очаква ръстът да продължи и през тази година. Ще расте броят и на електронните магазини, заедно с новите маркетингови средства, които се появиха покрай масовата инвазия на социалните платформи.", "date": "2020.01.10", "title": "30% ръст на е-търговията през 2019 година"}
{"url": "https://www.24chasa.bg/novini/article/8059054", "text": "Турция и Русия са постигнали споразумение за въвеждане на режим на прекратяване на огъня в зоната за деескалация в Идлиб (в Северна Сирия) от 12 януари. Това съобщи днес турското министерство на отбраната, цитирано от световните агенции. В рамките на споразумението с Русия в зоната за деескалация в Идлиб ще бъде въведен режим за прекратяване на огъня от 12 януари 2020 г. от 00.01 ч., се казва в изявление на министерството на отбраната на Турция, цитирано от БТА. През последните седмици стотици хиляди цивилни избягаха от насилието в Идлиб към турската граница заради възобновяването на бомбардировките от руските и сирийските правителствени сили, посочва Ройтерс.", "date": "2020.01.10", "title": "Турция и Русия са постигнали споразумение\nза спиране на огъня в Идлиб от 12.01."}
{"url": "https://www.24chasa.bg/novini/article/8059053", "text": "Столичният кмет Йорданка Фандъкова обмисля облекчаване на процедурата, по която общината взема решение за въвеждане на зелен билет, въпреки че през лятото на 2019 г. тя вече беше променена от Столичния общински съвет, съобщава . В момента зелен билет може да се въведе не след два, а само след един ден с прогноза за поне при 4-кратно превишаване на нормите на фини прахови частици (ФПЧ10 - 200 мкг/м3 вместо 50 мкг/м3) на две от шестте измервателни станции на Изпълнителната агенция по околната среда. Зеленият билет дава право за пътуване по всички линии на градския транспорт в съответния ден само за 1 лев (при стандартна карта 4 лева). Чрез него се насърчават столичани да пътуват не с лични автомобили, а с обществения транспорт и по този начин да се намали замърсяването на атмосферния въздух в града. Фандъкова ще инициира сформирането на работна група с участието на еколози и финансисти за промяна в начина на въвеждане на зелен билет. Един ден с такава мярка намалява общинските приходите от транспорт с над 200 000 лева. Днес станциите в София отново отчетоха повишаване на нивата на ФПЧ. Като мярка срещу мръсния въздух, в буферните паркинги към метростанциите паркирането беше безплатно, но зелен билет не беше въведен.", "date": "2020.01.10", "title": "Фандъкова обмисля  по-лесно въвеждане на зелен билет и по-навременно известяване"}
{"url": "https://www.24chasa.bg/novini/article/8059083", "text": "Това съобщи пред български журналисти в Брюксел вицепремиерът Екатерина Захариева, която участва в извънредното заседание на Съвета на ЕС по външни работи. По нейните думи би било много лошо решение тези сили да се изтеглят, защото това би довело до хаос и до възстановяването на ИД много бързо. Захариева отбеляза, че така досегашните усилия на международната общност с човешки жертви и финансов принос биха се обезсмислили. Либия е в нашия двор, в момента там има 700-800 хиляди незаконни мигранти, макар не всички да имат желание да се отправят към Европа, посочи вицепремиерът. Екатерина Захариева добави, че все повече бойци на ИД от Сирия се отправят към Либия. По нейните думи затова е толкова важно възможно най-скоро да започне стабилизацията на африканската страна. Захариева определи като най-важно всички да подкрепят усилията на Германия и на ООН за постигане на съгласие за примирие в Либия и за спазване на оръжейното ембарго. Всички ни притеснява, че както и в Сирия, ЕС може да изпадне от масата за преговорите и само да понася последиците и да плаща, но да не участва в политическия процес. Затова подкрепяме усилията на Германия това да не се случи, поясни тя. Вицепремиерът подкрепи възможността ЕС да има на специален представител за Близкия изток. По думите на Захариева е възможно ЕС да бъде посредник между Техеран и Вашингтон в уреждането на откритите спорове.", "date": "2020.01.10", "title": "Захариева: \"Ислямска държава\" ще се възстанови много бързо, ако ЕС и НАТО се изтеглят от Ирак"}
{"url": "https://www.24chasa.bg/novini/article/8059573", "text": "Според информация на Министерството на обществената безопасност, загиналите са учителка и предполагаемия нападател - 12-годишен ученик от VI клас. В болницата са приети петима ученици и един преподавател. На двама души състоянието е тежко. Властите изключват вероятността причината да е тормоз над детето в училище, но се прокрадва версията за тормоз в интернет. Според очевидци момчето е помолило да отиде в тоалетната, а когато след продължително отсъствие учителката успяла да то открие, то започнало да стреля.", "date": "2020.01.10", "title": "Дете откри стрелба в училище в Мексико - има две жертви и шестима ранени"}
{"url": "https://www.24chasa.bg/novini/article/8057965", "text": "В кабинета на министър-председателя Бойко Борисов бе депозирана  . Премиерът Борисов прие оставката на министър Димов. Това съобщиха от правителствената пресслужба.                                                                                                                                                                                                                                                                                                                                ", "date": "2020.01.10", "title": "Борисов прие оставката на Нено Димов"}
{"url": "https://www.24chasa.bg/novini/article/8057976", "text": "Почти всеки германец над 18 години е чувал за Лудвиг ван Бетовен, но всеки четвърти не познава произведенията на прочутия композитор, съобщи ДПА, цитирана от БТА. Проучване на YouGov установи, че 95 на сто от анкетираните германци са чували за Бетовен. Но 15 на сто от тях не познават поне едно негово произведение, а 11 на сто отговарят с \"Не \" на въпроса дали знаят някоя от творбите на маестрото. Германия отбелязва 250-годишнината от рождението на Бетовен с над 1000 концерта, оперни постановки и други културни събития през цялата година. Голяма част от участниците в анкетата не са убедени, че класическата музика все още има важна роля в съвременното общество, 68 на сто от запитаните смятат, че жанрът е загубил значимостта си.", "date": "2020.01.10", "title": "Всеки четвърти германец не познава творбите на Бетовен"}
{"url": "https://www.24chasa.bg/novini/article/8058046", "text": "Фитнес зала и мини футболно игрище на закрито, са част от новите придобивки за Поправителния дом за непълнолетни младежи към затвора във Враца. Спортният център бе открит днес от заместник-министъра на правосъдието проф. Николай Проданов и от главния директор на Главна дирекция „Изпълнение на наказанията“ гл. комисар Ивайло Йорданов, съобщиха от пресцентъра на правосъдното министерство. Със средства, осигурени от Държавно предприятие „Фонд затворно дело“ и с труда на лишени от свобода от Врачанския затвор, сграда в двора на Дома бе преоборудвана в модерна спортна зала. Досега спортните мероприятия се провеждаха само на затревеното футболно игрище и волейболна площадка в двора. Заместник-министърът на правосъдието проф. Николай Проданов заяви, че изграждането на новия спортен център е и в изпълнение на Стратегията за развитието на пенитенциарната система в България за периода до 2025 г., която Министерският съвет одобри в края на миналата година. Наред с намеренията на правителството за осигуряване на резултатна система, която да отговаря на най-високите европейски стандарти за изпълнение на наказанията, стратегическият документ предвижда и конкретни действия за повишаване на възможностите за реализиране на творчески, културни и спортни дейности в местата за лишаване от свобода. Началникът на затвора – Враца ст. комисар Ангел Кабатлийски обяви, че предстои изграждането и обособяването на място за игра на тенис на маса, зала за провеждане на колективни мероприятия, както и беседка и пейка в двора на Дома, където да се провеждат учебни занятия на открито. В момента във Враца са настанени 21 непълнолетни младежи. Домът бе преместен от Бойчиновци през август 2018 г. в изцяло реновирана сграда, изграден на територия, извън корпуса на затвора. За непълнолетните правонарушители бе изградено и обзаведено ново училище. Сградният фонд на Дома в Бойчиновци бе преустроен в затворническо общежитие от закрит тип и в него поетапно се преместват лишени от свобода от корпуса на затвора във Враца.", "date": "2020.01.10", "title": "Откриха нов спортен център в поправителния дом за непълнолетни към затвора във Враца"}
{"url": "https://www.24chasa.bg/novini/article/8058045", "text": "Нено Димов излезе през задния вход на 3-РУ и в момента го карат към Следствието. Там той ще даде обяснения, вероятно ще бъде задържан за 72 часа по обвинения за водната криза в Перник. Бившият вече министър на околната среда и водите нощува в 3-то РУ след като вчера беше задържан за 24 часа. Той е бил сам в килия. ", "date": "2020.01.10", "title": "Нено Димов излезе през задния вход на Трето РУ, карат го към Следствието"}
{"url": "https://www.24chasa.bg/novini/article/8058093", "text": "Червената панда отново избяга от британската зоологическа градина само два месеца след като се радва на свободата три седмици, съобщиха  ЮПИ и БТА. Зоологическата градина в Рамзи на о-в Ман написа във Фейсбук, че 7-годишният Къш е избягал от ограждението си. Той постъпи така и през октомври, като се покатери по паднал клон. Заловиха го чак през ноември в близка градина. Обстоятелствата около новото бягство на Къш се разследват. Зоологическата градина помоли шофьорите да бъдат много внимателни, защото е възможно червената панда да излезе на пътя им.", "date": "2020.01.10", "title": "Червената панда Къш отново избяга\nот британската зоологическа градина"}
{"url": "https://www.24chasa.bg/novini/article/8058108", "text": "Американският президент Доналд Тръмп е изпратил поздравления на севернокорейския лидер Ким Чен Ун по случай рождения му ден, предадоха Ройтерс и ДПА, като се позоваха на висш южнокорейски представител. Южнокорейският съветник по националната сигурност Чун Юи-йон каза, че при посещението му във Вашингтон тази седмица Тръмп го е помолил да предаде на Ким поздравления по случай рождения му ден и вчера това е било направено, предаде БТА. Срещнахме се в деня, когато Ким Чен Ун има рожден ден, президентът Тръмп си спомни това и ме помоли да предам благопожеланията му, каза Чун при връщането си в Сеул. Той не съобщи подробности под каква форма е било предаденото послание и дали е съдържало и друго. Във Вашингтон Чун е разговарял с колегите си от САЩ и Япония - Робърт О'Брайън и Шигеру Китамура. Южнокорейският съветник каза, че са обсъдили постигането на траен мир на Корейския полуостров, но не навлезе в подробности. Смята се, че Ким Чен Ун е роден на 8 януари и сега е на 36 години.", "date": "2020.01.10", "title": "Тръмп поздрави Ким Чен Ун за рождения му ден"}
{"url": "https://www.24chasa.bg/novini/article/8058082", "text": "Засега няма безспорни доказателства за причините за катастрофата на украинския пътнически самолет над Техеран. Това заяви говорител на Европейската комисия, попитан дали ЕС споделя оценката, че катастрофата се дължи на ракетен обстрел. Чакаме данните от следствието. Необходимо е следствието да бъде независимо и да се води по международните правила, добави говорителят, цитиран от БТА. Канада вчера се позова на разузнавателни данни от различни източници, според които украинският самолет е бил свален с изстрели на иранската противовъздушна отбрана непосредствено след излитане от Техеран. Според отделни специалисти вероятно стрелбата е била извършена от преносима установка съветско производство, взета на въоръжение от иранските сили за сигурност.", "date": "2020.01.10", "title": "ЕС: Няма безспорни доказателства за самолетната катастрофа над Техеран"}
{"url": "https://www.24chasa.bg/novini/article/8058148", "text": "Kанада не страда от липсата на градове с необичайни имена - Еленска Челюст в провинция Саскачеван, Медицинска Шапка в Албърта, Дилдо в Нюфаундленд, Лабрадор и Свастика в Онтарио. За доста обитатели на Азбест във френскоговорящата провинция Квебек обаче името на града им е станало...твърде токсично, предадоха ДПА и БТА. Водени от тази идея местни жители са организирали среща с членове на градската управа, за да обсъдят процеса за смяна на наименованието. Град Азбест, с население около 7000 души и намиращ се на приблизително 170 километра източно от Монреал, е кръстен на минералите, добивани в местна мина от края на 19-и век. Близо век градът е водещ глобален производител на азбест, който заради токсичността си е забранен в редица страни. Заради негативните асоциации, които предизвиква наименованието, градът не успява да привлече необходимите инвестиции в трудните времена след затварянето на мината през 2011 г. Кметът на Азбест Юг Гримар лансира пиар кампания, за да убеди жителите, че обновяването на града започва със смяна на името. \"Решението е трудно, изборът не е лесен, но редица фактори водят в тази посока\", заяви градоначалникът през ноември миналата година, оповестявайки началото на консултациите. Очаква се новото име на града да бъде оповестено по-късно през годината", "date": "2020.01.10", "title": "Град Азбест в Канада иска да смени\nтоксичното си име"}
{"url": "https://www.24chasa.bg/novini/article/8058151", "text": "Неидентифицирани самолети са нанесли удар по цели в Сирия край границата с Ирак. Убити са 8 членове на иракски милиции, подкрепяни от Иран, съобщи Асошиейтед прес, цитирайки сирийски активисти и двама иракски служители. Тази атака идва на фона на изостреното напрежение между САЩ и Иран. Според Сирийския център за наблюдение на човешките права самолетите са взели на прицел позиции на проиранските милиции в района на Букамал, край границата с Ирак. Наред с други обекти, били улучени оръжейни складове и автомобили на милициите, допълва БТА. Два от улучените автомобили пренасяли ракети край сирийската страна на границата. Най-вероятното предположение е, че атаката е била извършена от израелски самолети. От израелска страна засега няма коментар по въпроса. Пентагонът също не отговори на искане за коментар.", "date": "2020.01.10", "title": "Самолети нанесоха удар по обекти на проирански милиции в Сирия"}
{"url": "https://www.24chasa.bg/novini/article/8058203", "text": "Румънският премиер Лудовик Орбан съобщи днес, че заедно с президента Клаус Йоханис са решили, че е най-добре да бъдат организирани предсрочни избори, но не уточни как ще стане това и дали възнамерява да подаде оставка, съобщава сайтът Зиаре. Изявлението беше направено след разговори тази сутрин с държавния глава в президентския дворец Котрочени. \"Президентът и аз решихме, че е най-добре да организираме предсрочни избори. Румънците показаха ясно на референдума, на изборите, че вече не искат на власт Социалдемократическата партия (СДП). В момента парламентът е доминиран от СДП и действа като спирачка, затова е абсолютно необходимо властта да се върне на народа, гражданите да изберат своите представители и парламентът да бъде вярно огледало на предпочитанията на румънските граждани\", заяви Орба, цитиран от БТА. На журналистически въпрос кога ще започне процедурата, премиерът заяви, че \"няма да разкрие стратегията\". \"Ще намерим най-добрите решения, за да дадем ход на процедурата за предсрочни избори\", добави премиерът. Той също така отказа да посочи дата за евентуалните предсрочни избори. \"Има два варианта за стартиране на процедура за предсрочни избори (оставка или вот на недоверие - бел. Зиаре). В зависимост от развитието на събитията ще прибегнем към единия или другия (. . .) Ние искаме това, което искат мнозинството от румънците - Румъния да се насочи в правилната посока. Да не оставяме СДП повече да доминира в парламента, защото ще провали всички добри инициативи\", посочи Орбан. Съгласно румънската конституция предсрочни избори се свикват, ако в срок от 60 дни парламентът два пъти отхвърли предложен състав на правителство. Президентът тогава може да поиска от председателите на двете камари разпускане на законодателния орган.", "date": "2020.01.10", "title": "Президентът и премиерът на Румъния\nсе договориха за предсрочни избори"}
{"url": "https://www.24chasa.bg/novini/article/8058246", "text": "Климатолози проучиха спътникови снимки на склоновете на Еверест от последните две десетилетия и установиха, че растителната покривка бързо се придвижва нагоре и вече е достигнала до 5500 метра, съобщиха ТАСС и Би Би Си. \"Настъплението\" на растителността може значително да ускори топенето на ледовете на Хималаите, пише пресслужбата на Ексетърския университет, посочва БТА. \"Ускореното топене на хималайските ледници привлича вниманието на много колеги - неотдавна те показаха, че скоростта на този процес се е удвоила в периода между 2000 г. и 2016 г.\", казва Карен Андерсън, климатолог в Ексетърския университет. \"Ние не знаем почти нищо за това как тези растения влияят върху кръговрата на водата и захранването на най-големите реки в света\", допълва тя. Климатолозите по света нямат съмнение за това, че глобалното затопляне съществува и че то радикално ще промени облика на планетата, ако ръстът на температурите не бъде удържан в рамките на 1,5 градуса по Целзий. Първите жертви на затоплянето, както показва и практиката, са полярните райони на планетата и планинските ледници. Температурата при тях вече се повиши с 4-9 градуса по Целзий в сравнение с предишните столетия и това ще предизвика необратимото намаляване на площта им. Според Андерсън свиването на ледниците на свой ред пряко влияе на работата на планинските екосистеми и на човешкия живот.", "date": "2020.01.10", "title": "Има растения по високите склонове\nна Еверест, могат да ускорят топенето"}
{"url": "https://www.24chasa.bg/novini/article/8058219", "text": "Оглавил отново правителството на Испания, Педро Санчес включи в него бившия си кръвен враг Пабло Иглесиас от радикалната лява партия \"Подемос\", който отдавна мечтаеше да изпревари социалистите. 47-годишният бивш икономист и 41-годишният политолог, които си говорят на Педро и Пабло, подобриха отношенията, след като през ноември сключиха изненадващо споразумение за коалиционно правителство на левицата, безпрецедентно след Втората испанска република (1931-1939 г.). \"Смяташе се, че споразумение между тях е невъзможно. Но и двамата си дадоха сметка, че са обречени да се разберат\", казва за АФП политоложката Кристина Монхе. \"За нас е чест да бъдем редом до вас\", каза много любезно в събота Иглесиас, представен като вицепремиер на правителството пред депутатите от Испанска социалистическа работническа партия (ИСРП). \"Убеден съм, че ще съставим правителство, което ще работи в единство\", се почувства задължен да допълни той във вторник. \"Няма две правителства\" Като предупреждение сегашният втори по ранг ръководител в социалистическото правителство Кармен Калво подчерта в сряда тезата, че \"няма две правителства\", а \"само едно правителство под ръководството на един премиер\" Санчес. Без парламентарно мнозинство това хибридно правителство от самото начало изглежда крехко и може да е трудно старите рефлекси за съперничество в левицата да бъдат забравени. \"Подемос\" (\"Ние можем\") беше основана преди шест години, докато Испания беше в криза като партия, обявяваща се срещу мерките за строги икономии, близка до гръцката \"Сириза\" на Алексис Ципрас. По онова време Иглесиас нападаше корупцията на управляващата \"каста\", имайки предвид и социалистическата партия. В края на 2015 г. \"Подемос\" предизвика сензация, като стана трета сила в Камарата на депутатите, непосредствено след ИСРП. Тогава Иглесиас предложи да стане вицепремиер на Санчес, но постави условия на твърде отслабените социалисти. Санчес предпочете да се опита, както се оказа безуспешно, да сключи съюз с либералите от Сиудаданос, преди в края на 2016 г. да промени решението си и да каже, че желае \"да работи рамо до рамо с \"Подемос\". Едва през юни 2018 г. Иглесиас му оказа решаваща помощ, за да свали консерватора Мариано Рахой при вот на недоверие и да стане ръководител на социалистическо правителство с гласовете на левицата и баски и каталунски партии. \"Уреждането на подробностите по вота на недоверие допринесе за подобряване на личните ни отношения\", обясни Иглесиас в книга, публикувана в края на 2018 г., като същевременно критикува социалистите, че винаги \"говорят така, че да се харесат на всички\". Санчес от своя страна наложи през юли миналата година вето на влизане на \"господин Иглесиас\" в правителството, като увери, че \"му няма доверие\" и се опасява от разнобой, особено по въпроса за Каталуния. През септември той продължаваше да твърди, че с министри от \"Подемос\" \"няма да може да мигне през нощта\". Но всички получиха по-слаби резултати на изборите през ноември. \"Те започнаха да си дават сметка, че техният електорат не разбира, че двете партии се карат\", смята Монхе и \"може да се окаже, че получаването на 52 депутатски места от крайнодясната партия Вокс ги е уплашило\". Според нея \"Подемос\" трябва да е разбрала, че дори да е направила изключителен пробив (в камарата), няма лесно да постави ИСРП на колене\", а социалистическата партия, че за нея \"времето на ясни и удобни мнозинства е свършило\". Двама \"издръжливи политици\" Журналистът Енрик Хулиана представи в книга с интервюта Иглесиас като \"ерудиран\" и \"смел\" политолог, който \"знае как да ръководи\". \"Въпреки това, понякога той е способен да уплаши повече хора, отколкото трябва\", добави той. Монхе вижда общи черти у двамата лидери: и двамата са издръжливи, амбициозни, искат властта и са в състояние да се приспособяват\". В края на 2016 г. Санчес изрази съжаление по телевизията от \"противопоставянето на финансовия сектор\" и големите бизнес лидери срещу съглашение вляво. Точно това Иглесиас отново осъди във вторник, като упрекна \"икономическите сили и техните медийни оръжия\", че са се опитали да попречат на \"Подемос\" да влезе в правителството. /От БТА/", "date": "2020.01.10", "title": "Бившите врагове Педро Санчес и Пабло Иглесиас са обречени да се разбират"}
{"url": "https://www.24chasa.bg/novini/article/8058267", "text": "Германия - една от държавите, подписали през 2015 г. споразумението за ядрената програма на Иран, възнамерява да спаси този документ, въпреки призива на американския президент Доналд Тръмп да се оттегли от него, посочи днес германското правителство, цитирано от Франс прес и БТА. \"Имаме различни виждания по темата за ядреното споразумение\", каза говорител на германския министър на външните работи на редовна пресконференция. В сряда американският президент призова европейците да напуснат споразумението, подписано през 2015 г. във Виена, което иранците също до голяма степен вече не спазват. \"Искаме да използваме всички възможности, предлагани от споразумението, за да се придвижим към дипломатическо решение\", каза днес говорителят. \"Нашата цел е да спасим споразумението, защото оставаме убедени, че то е правилният инструмент, за да се попречи на Иран да се сдобие с възможно ядрено оръжие\", добави говорителят. Представителят на правителството в Берлин настоя Иран да се \"върне към поетите ангажименти\" и да се откаже от намеренията си, представени в неделя като \"петата и последна фаза\" от план за намаляване на ангажиментите на Техеран в ядрената област. Иран заяви, че вече не се чувства обвързан от никакви ограничения \"за броя на центрофугите си\". Франция и председателят на Европейския съвет Шарл Мишел вчера също защитиха споразумението, в което продължават да участват пет държави: Русия, Великобритания, Китай, Франция и Германия. САЩ се оттеглиха от него през 2018 г.", "date": "2020.01.10", "title": "Берлин отхвърля призива на Тръмп да се\nоттегли от ядрената сделка с Иран"}
{"url": "https://www.24chasa.bg/novini/article/8058291", "text": "Сръбски митничари предотвратиха днес опит на четирима нелегални мигранти да излязат от страната, скрити в хладилен камион с ябълки, предадоха Танюг и БТА. Камионът, собственост на сръбска фирма за превози, трябвало да откара товар ябълки във Великобритания. Мигрантите се скрили вътре очевидно без знанието на шофьора. Нелегалните пътници били открити при преглед с мобилен скенер на ГКПП Хоргош на границата с Унгария. Те били предадени на полицията, а камионът продължил пътя си. Само през 2019 г. сръбската митническа служба е успяла да осуети над 1300 опита на мигранти да преминат границата, скрити в товарни автомобили.", "date": "2020.01.10", "title": "Мигранти се скриха в хладилен камион с ябълки, шофьорът не знаел"}
{"url": "https://www.24chasa.bg/novini/article/8058309", "text": "САЩ са предоставили на украинския президент Володимир Зеленски важни данни за катастрофата на украинския пътнически самолет в Иран, съобщи украинският външен министър в Туитър, цитиран от Ройтерс и БТА. Зеленски и външният министър Вадим Пристайко са се срещнали с американски представители, за да получат данните, които ще бъдат обработени от експерти, посочи Пристайко, без да навлиза в подробности за естеството на данните и какво показват. Преди това украинският президент заяви, че възможността ракета да е свалила самолета не е изключена, но все още не е потвърдена. Срещата днес с американските представители, за която споменава Пристайко, е била с ръководителя на посолството на САЩ в Украйна Кристина Квин, се уточнява в същото съобщение на украинския външен министър в Туитър, цитирано от ТАСС. По-късно днес Пристайко ще разговаря по телефона с държавния секретар на САЩ Майк Помпейо. Американски, канадски и френски представители ще заминат за Техеран, за да участват в срещи във връзка с оглавяваното от Иран разследване на инцидента с украинския самолет, съобщиха днес ирански държавни медии, цитирани от Ройтерс. Според Канада и други страни самолетът е бил свален от иранска ракета, вероятно по грешка. Техеран отрече самолетът да е бил удрян от ракета.", "date": "2020.01.10", "title": "Зеленски получил важни данни от САЩ за катастрофиралия самолет в Иран"}
{"url": "https://www.24chasa.bg/novini/article/8058280", "text": "Нено Димов е обвинен за безстопанственост заради източения яз. \"Студена\" до Перник, съобщиха от прокуратурата на брифинг. Щетите са 11 млн. лв. Въпреки че нивото на водата е стигнало критични ниски обеми той е разписвал водоснабдяване за Топлофикация Перник и Стомана Индъстри. той е знаел, че нивото е критично. В дома му са намерени документи от концесията на \"Юлен\" за ски пистата в Банско.Разследват се и действия на длъжностни лица от МРРБ, защото ВиК Перник е 51% собственост на това министерство. Ето какво казаха прокурорите: \"Установено е, че министърът в разрез със Закона за водите е разрешавал водоползване за промишлени нужди на определени дружества, въпреки, че е бил многократно предупреждаван\", добави тя. \"Министърът не е положил достатъчно грижи за стопанисването на яз. Студена, по този начин е довело до значителни щети - изразходването на милиони литри вода, ощетявайки жителите на Перник\", добави Милева.  \"В хода на разследването, освен \"Студена\" - предмет на проверка е свързан с ремонта на стената, изясняване всички обстоятелства с управлението на водния ресурс на МОСВ, 51% от ВИК дружеството е на МОСВ\", каза наблюдаващият прокурор Ангел Кънев.  \"От събраните 48 тома доказателства считаме, че има престъпно деяние - министърът на околната среда и водите е осъществил умишлено това престъпление. Събираме доказателства на всички посоки. Извършени са претърсвания във ВиК, МОСВ, бившият областен на Перник. От МОСВ, кабинета и дома на министъра са иззети документи за концесията на \"Юлен\", добави той.  \"Към момента Нено Димов е привлечен като обвиняем в умишлена безстопанственост. Въпреки намаляващия приток на язовира, е продължава да подава вода към \"Стомана Индъстри\", каза наблюдаващият прокурор.  \"Причинената щета е над 11 млн. лв, все още сурови цифри. Ако министърът бе изпълнил задълженията си и не бе отпускал този обем вода за промишлени нужди, язовир Студена щеше да има над 7 млн. литра вода - достатъчни, за да няма бедствено положение. Няма доказателство за незаконно усвоен воден ресурс \"Нено Димов задържан за 72 часа. Налице е опасност да извърши ново престъпление и да повлияе на разследването\", каза Ангел Кънев.", "date": "2020.01.10", "title": "Нено Димов обвинен за безстопанственост, щетите са за 11 млн. лв."}
{"url": "https://www.24chasa.bg/novini/article/8057204", "text": "\"Хипотезата за ракетата не се изключва, но до момента тя не е потвърдена\", написа Зеленски в пост във Фейсбук. Президентът отново призова всички международни партньори и особено САЩ, Великобритания и Канада да предоставят данни и доказателства, свързани с катастрофата. Той обяви също, че планира да обсъди този следобед разследването на катастрофата с американския държавен секретар Майк Помпейо. Западни лидери казаха, че самолетът изглежда е бил непреднамерено улучен от ракета \"земя-въздух\" край Техеран само часове след като Иран изстреля балистични ракети по две американски бази в Ирак, отмъщавайки за убийството на ключов генерал при американски въздушен удар. Иранските власти отхвърлиха версията за ракетната атака, но поканиха американската агенция, разследваща подобни катастрофи, да се включи в разследването. Иран заяви днес, че може със сигурност да потвърди, че украинският боинг не е бил улучен от ракета. \"Едно е сигурно - този самолет не е бил поразен от ракета\", заяви на пресконференция в Техеран ръководителят на Иранската организация за гражданска авиация Али Абедзаде, цитиран от Франс прес. Абедзаде каза, че Иран иска сам да свали информацията от черните кутии, но ако се нуждае от помощ, ще се обърне към Русия, Канада, Франция или Украйна. Според ирански представители от гражданското въздухоплаване разследването на причините за катастрофата може да продължи една или две години, предаде Ройтерс. Иранците вече допуснаха украинските разследващи до отломките на самолета и късно вчера те ги проучиха, съобщи канцеларията на украинския президент. В изявлението се подчертава, че разследването е на твърде ранен етап, за да бъдат разкрити конкретни подробности, а също, че е взета ДНК от роднини на загиналите в катастрофата украинци, за да бъдат идентифицирани телата, отбелязва АП. Франция заяви, че е готова да окаже съдействие в разследването на катастрофата, заяви днес френският външен министър Жан-Ив Льо Дриан, цитиран от Ройтерс. \"Много важно е да се даде възможно най-голяма яснота за случилото се и това да стане възможно най-бързо, каза Льо Дриан пред радио Ер Те Ел. Вчера иранският представител в Международната агенция за гражданска авиация към ООН Фархад Парвареш каза, че Франция също може да участва, тъй като е една от страните, където са произведени двигателите на самолета. Техеран покани и \"Боинг\" да участва в разследването. Швеция настоява за \"бързо, щателно и прозрачно разследване\" след изявленията, че разбилият се в Иран украински пътнически самолет може да е бил улучен от ракета, заяви шведският премиер Стефан Льовен, предаде ДПА. Снощи Льовен разговаря с канадския си колега Джъстин Трюдо и двамата бяха единодушни, че е необходимо задълбочено и подробно разследване и че трябва да се даде възможност на засегнатите страни да участват в разследването с експертния си опит. При катастрофата в сряда загинаха всичките 176 души на борда. Сред жертвите има граждани на Иран, Канада, Украйна, Швеция, Афганистан, Германия и Великобритания.", "date": "2020.01.10", "title": "Зеленски: Възможно е самолетът да е бил улучен от ракета"}
{"url": "https://www.24chasa.bg/novini/article/8057240", "text": "„Повишаването на видимостта на таланта на жените и по-голямото им участие в цифровата икономика би довело до икономически растеж, включително подобряване на социалната перспектива. Тази награда приемам като признание за моята работа в тази посока, но и като символ на това, че въпросът за жените в науката и технологиите стои високо сред политическите приоритети на Европа. Посвещавам наградата на всички успешни жени в технологичния сектор, на онези, които се осмеляват да поемат по пътя на технологиите, но и на онези, които се колебаят, за да им служи за стимул. На фона на бързо развиващите се технологични промени, демографския спад и недостигът на ИКТ специалисти на пазара на труда, приносът на жените може да бъде незаменима съставка за отговор на тези предизвикателства“, коментира българският еврокомисар. Мария Габриел беше отличена също като една от 50-те най-влиятелни жени в киберсигурността в Европа за 2019 г. в класацията на водещото европейско списание за киберсигурност SCmagazineUK, с наградата „Жени с влияние 2018“ в категория „Талант в политиката“, наградата \"Technovisionaire\" за отлични постижения в научните изследвания, технологиите, иновациите и бизнеса и с най-престижната италианска награда \"Златна ябълка\" на фондация \"Мариса Белисарио\" за върхови постижения на жените.", "date": "2020.01.10", "title": "Отличиха Мария Габриел с Глобалната визионерска награда на жените в бизнеса"}
{"url": "https://www.24chasa.bg/novini/article/8057235", "text": "Британската кралица Елизабет Втора и останалите старши членове на кралското семейство се опитват спешно да изготвят план за принц Хари и съпругата му Меган след шокиращото решение на двойката да се оттегли от кралските си задължения и да прекарва голяма част от времето си в Северна Америка, съобщават Ройтерс и ТАСС. Херцогът и херцогинята на Съсекс \"свариха неподготвени\" кралицата и останалите членове на семейството, оповестявайки желанието си да водят по-независим живот, който се надяват да финансират сами. Кралски източник определи решението като \"болезнено и разочароващо\" за фамилията, посочва БТА. Хари и Меган не са се консултирали относно направеното в Инстаграм съобщение нито с кралица Елизабет Втора, посветила живота си на обществения си дълг, след като през 1952 г. наследява баща си на британския трон, нито с престолонаследника принц Чарлз. \"  наричани официално херцог и херцогиня на Съсекс. Двойката сподели, че е обмисляла решението си от месеци, както и че ще разпредели времето си поравно между Великобритания и Северна Америка. Това ще осигури на Хари, Меган и сина им Арчи необходимото им пространство. От Бъкингамския дворец не скриха изненадата си, съобщавайки, че обсъждането на бъдещето на двойката е едва на ранен етап. Според друг кралски източник обаче кралица Елизабет Втора, престолонаследникът принц Чарлз и по-големият брат на Хари, принц Уилям, са инструктирали екипите си за спешно съдействие с правителствата, за да помогнат на Хари и Меган с \"изпълними решения\" до дни, вместо до седмици. На този етап остава неясно как 35-годишният Хари, който е шести поред за наследяване на британския престол, и 38-годишната Меган ще станат \"полу-кралски особи\" - термин, въведен от биографите, и кой ще плаща за трансатлантическия им начин на живот. Досега никой от старшите членове на британското кралство семейство не е направил изявление, но според пресата решението на двойката силно е разгневило принц Чарлз и принц Уилям. Хари отдавна негодува срещу отношението на таблоидите към него и съпругата му. В съобщението се посочва, че двамата с Меган ще ограничат медийния достъп до ангажиментите им. \"Това, което наистина ме подразни, е че не можеш хем да запазиш тортата, хем да я изядеш. Не можеш да си в Америка и следващата минута да си в Лондон. Или си кралска особа, или не си\", казва ветеранът фотограф Артър Едуардс от в. \"Сън\". Ръсел Майърс от в. \"Дейли мирър\" прогнозира, че решението на Хари и Меган ще има определени последствия за всички замесени. Принц Чарлз, от своя страна, отдавна желае да ограничи броя на старшите членове на кралското семейство във фокуса на общественото внимание. Прибързаността на решението обаче повдига въпроси за семейството след година, белязана и от оттеглянето на принц Андрю от обществени задължение на фона на скандала с Епстийн. Кралските коментатори правят паралел между абдикацията на крал Едуард Осми, който се отказва от трона през 1936 г., за да се ожени за Уолис Симпсън - също като Меган разведена американка, и да заживее във Франция. Опонентите на монархията не пестят язвителността си. \"Данъкоплатците с право ще се запитат кой ще финансира презокеанския им начин на живот, допълнителната охрана и пътуванията напред-назад между Великобритания и Северна Америка\", казва Греъм Смит, който ратува за премахване на монархията. Междувременно Ройтерс отбелязва, че дори временното пребиваване на Хари и съпругата му в Канада ще струва скъпо на данъкоплатците с оглед на разходите за охраната им. Меган, известна с ролята си в телевизионния сериал \"Костюмари\", може да се завърне към актьорството в САЩ, въпреки че остава неясно как от Двореца биха погледнали на подобно решение. \"Вероятно тя ще трябва да подбира внимателно ролите си, тъй като е член на кралското семейство. Едва ли ще я видим, например, в твърде разгорещени сцени\", казва кралската биографка Пени Джунър. Решението на Хари и Меган очаквано стана водеща тема в британските медии, припомня ТАСС. Направено от YouGov допитване установи, че общественото мнение е на страната на двойката. Подкрепата си за Хари и Меган са заявили 45 процента от анкетираните, докато против решението им са гласували 26 процента от участниците.", "date": "2020.01.10", "title": "Кралското семейство спешно търси изход\nот ситуацията с Хари и Меган"}
{"url": "https://www.24chasa.bg/novini/article/8057299", "text": "Информатори, работещи на летищата в Дамаск и Багдад, са помагали на американските военни за проследяване и установяване на местонахождението на иранския генерал Касем Солеймани, предаде Ройтерс, цитирана от БТА. Агенцията е получила тази информация от разговори с двама служители по сигурността, запознати от първа ръка с иракското разследване на убийството на Солеймани, с двама служители на летището в Багдад, двама полицаи и двама служители на частната сирийска авиокомпания \"Шам Уинг еърлайнс\" (Cham Wings Airlines), базирана в Дамаск. Разследването на убийството се ръководи от Фалих ал Фаяд - съветник по националната сигурност в Ирак, който е начело на Силите за народна мобилизация - иракска правителствена организация, ръководеща действащите в страната милиции., главно шиитските. Следователите на Агенцията за национална сигурност разполагат \"със сериозни данни, че шпионска мрежа на летището в Багдад е била замесена в предаването на САЩ на поверителни от гледна точна на сигурността подробности\" във връзка с пристигането на Солеймани, е казал един от иракските служители по сигурността за Ройтерс. Заподозрените са двама служители по сигурността на летището в Багдад и двама служители на \"Шам Уингс\" - \"шпионин на летището в Дамаск и друг, който бил част от кабинния персонал на самолета\", е казал източникът. Следователите на Агенцията за национална сигурност смятат, че четиримата заподозрени, които не са били арестувани, са били част от по-голяма група, осигуряваща информация за американските военни, е казал източникът на Ройтерс. \"Първоначалните констатации на багдадския разследващ екип навеждат на мисълта, че първата информация за Солеймани е дошла от летището в Дамаск\", каза източникът, на който се позовава Ройтерс. \"Задачата на клетката на летището в Багдад е била да потвърди пристигането на мишената и подробности за конвоя й\". Иракското разследване на ликвидирането на Солеймани е започнало минути след американския въздушен удар, казаха двама служители по сигурността. Агенцията за национална сигурност е отцепила сградата на летището и не е позволила на десетки служители по сигурността да я напуснат. В часовете след нападението следователите са проверявали щателно всички входящи телефонни обаждания и текстови съобщения на служителите от нощната смяна на летището, за да установят кой може да е дал информация на САЩ за движението на Солеймани, разкриват иракски служители по сигурността. Следователите на Агенцията за национална сигурност са провели продължителни разпити на служители по сигурността на летището и на служители на авиокомпания \"Шам Уингс\", казаха източниците. Служител по сигурността е казал, че е бил разпитван цели 24 часа, преди да бъде освободен. От съображения за сигурност Солеймани избягвал да лети с частния си самолет, затова използвал \"Шам Уингс\" за полета си от Дамаск за Багдад.", "date": "2020.01.10", "title": "Информатори от Дамаск и Багдад помогнали\nна САЩ да ликвидират Солеймани"}
{"url": "https://www.24chasa.bg/novini/article/8057302", "text": "Самолет на израелската авиокомпания „Ел Ал“ е кацнал аварийно в Канада заради дим в двигателя. Никой не е пострадал. Полетът излетял от САЩ за Израел. Според авиокомпанията самолетът е кацнал на летището в канадския град Халифакс. „Полет LY26 извърши аварийно кацане поради дим в един от двигателите. Всички пътници са добре, някои са прикачени на полети през Торонто, а други остават там, като за тях са положени грижи“, заявиха от авиокомпанията, цитирана от bg-voice.  В момента авиокомпанията търси решение на тази ситуация.", "date": "2020.01.10", "title": "Самолет на израелска авиокомпания кацна аварийно в Канада"}
{"url": "https://www.24chasa.bg/novini/article/8057228", "text": "Районен съд-Кюстендил, под председателството на съдия Николай Николов, определи наказание от 3 месеца лишаване от свобода за 37- годишния кюстендилец Александър Р. Съдът одобри споразумението подписано от прокуратурата и защитата на подсъдимия. Александър Р. се призна за виновен в това, че на 19.11.2019 г., по ул. \"Медковец\" в Кюстендил е управлявал лек автомобил след употреба на наркотични вещества- метадон и опиати Александър Р. е осъждан 26 пъти, основно за кражби, като е излязъл от затвора на 17.09.2019 година.", "date": "2020.01.10", "title": "Осъждан 26 пъти пак влиза в затвора, шофирал дрогиран"}
{"url": "https://www.24chasa.bg/novini/article/8057172", "text": "Записите от първия опит за самоубийство на противоречивия финансист Джефри Епстайн са били изтрити по погрешка, заявиха прокурори, цитирани от Би Би Си Разследващите добавят, че от затвора са запазили погрешно запис на друга килия. Обвиненият в сексуално насилие Джефри Епстайн  ,  Той пледира невинен върху обвиненията за сексуално посегателство на десетки жени, някои от които 14-годишни. Американски медии съобщиха, че малко след смъртта на Епстайн през август конфискуваните от ФБР камери пред килията му са се развалили. Епстайн бе намерен в полусъзнание в килията си с рани по врата, след което бе поставен под специално наблюдение за самоубийци.  След инцидента, обвиненият в педофилия бе преместен в друга килия, в която умира на 10-ти август. От тогава . Обявеният за първоначално изчезнал юлски запис повдигна множество въпроси. Високопоставени федерални юристи на САЩ съобщиха, че \"кадрите от записа са от точното време и дата, но хващат друг ъгъл, различен от този на Килия - 1. Исканото видео вече не съществува в системата от август 2019 г., когато претърпява техническа повреда\".  Видеото бе поискано от адвоката на Николас Таргалион, бивш полицай от Ню Йорк обвинен в убийство, делял една килия с Епстайн през юли. ", "date": "2020.01.10", "title": "\"Техническа грешка\" изтрила запис от камерата в килията на Джефри Епстайн"}
{"url": "https://www.24chasa.bg/novini/article/8057327", "text": "Канабис, кокаин, хероин, метаамфетамини и четири електронни везни откриха полицейски служители на ОДМВР-Благоевград при мащабна полицейска акция по линия \"Наркотици\". Операцията бе проведена в общините Гоце Делчев, Петрич, Сандански и Благоевград. Задържани са петима души. Общото количество наркотични вещества е над половин килограм канабис, 34,32 грама кокаин, 5,41 грама хероин, 1,03 грама метаамфетамин. Сред арестуваните са двама 17-годишни младежи от Гоце Делчев. Те са проверени в района на ул. \"Ален мак\" и градския парк. У тях е намерена марихуана. След извършена проверка в жилище в Петрич и прилежащо към него таванско помещение, са намерени и иззети около 119 грама канабис и две електронни везни. Задържан е 25-годишен петричанин, обитаващ дома. Санданските полицаи пък са претърсили няколко жилища и открили 34,32 грама кокаин, около 5,41 грама хероин, около 1,03 грама метаамфетамин, около 433,03 грама канабис, две електронни везни и около 36,65 грама черно-кафява течност, реагираща положително на канабис. Задържан е 44-годишен мъж от Сандански. В района на ул. \"Хр. Чернопеев\" в Благоевград пък е проверен 38-годишен благоевградчанин, у когото е намерен кокаин.", "date": "2020.01.10", "title": "Откриха много дрога в Пиринско, петима в ареста"}
{"url": "https://www.24chasa.bg/novini/article/8057076", "text": "Топ икономическият регулатор на Китай съобщи, че ще продължи отпускането на замразено свинско месо на пазара от резервите и след почивния период за Китайската нова година (Пролетния празник), за да се гарантират доставките и стабилните цени. Около 130 хиляди тона замразено свинско са пуснати на пазара от 12 декември, показват данни на Държавната комисия за развитие и реформа, цитирани от  В четвъртък правителството отпусна още 20 хиляди тона свинско от централните резерви на пазара. Примерът бе последван и от местните правителства с 90 000 тона. Официални данни сочат, че цените на свинското месо са спаднали с 5,6% от ноември до декември.", "date": "2020.01.10", "title": "Китай ще отпуска свинско месо от резервите и след Пролетния празник"}
{"url": "https://www.24chasa.bg/novini/article/8057383", "text": "25-годишен младеж разбил жилището на приятелката си в Хасково и я заплашвал, съобщиха от полицията. Сигналът е получен на 9 януари от жената, която съобщила, че в рамките на 3 дни, той е изкъртил с ритник входната врата на жилището й в жк “Орфей“, счупил вещите й и й отправял заплахи за саморазправа. След като бил отведен в Спешното отделение на болницата за освидетелстване, мъжът, познат на органите на реда, е направил опит да избяга от лечебното заведение. Придружаващите го полицаи веднага са го задържали и довели в Районното управление, където му е наложена мярка на задържане до 24 часа.", "date": "2020.01.10", "title": "25-годишен разби дома на приятелката си, заплашва я"}
{"url": "https://www.24chasa.bg/novini/article/8057395", "text": "Пенсионната система в Румъния трябва да бъде реформирана, защото в противен случай поколението, родено през 70-те, ще остане без пенсии, заяви министърът на финансите Флорин Къцу, цитиран от в. \"Адевърул\" и БТА. Днешната пенсионна система функционира като благотворително дружество - докато има хора, които правят вноски, всичко е наред, но като се има предвид демографското положение на Румъния, на онези, които са родени през 70-те, като мен, няма да има кой да плаща пенсиите, коментира финансовият министър. Трябва да вземем много бързо решение за реформа на пенсионната система. Подобна реформа не се прави за една нощ, трае 10-15 години, може и 20, посочи министърът и допълни, че не може да се чака решение отвън. В момента близо шест милиона работещи внасят осигуровки, с които се изплащат пенсиите на 5,3 милиона пенсионери, пише \"Адевърул\". Това прави съотношение между работещите и пенсионерите 10 към 9. След 2030 г. обаче това съотношение ще се промени радикално, тъй като тогава ще се пенсионират около 1,8 милиона румънци - хора, родени след прословутия указ на Николае Чаушеску за забрана на абортите през 1966 г. Настоящото законодателство предвижда пенсиониране на 61 години за жените, което ще нарасне постепенно на 63 години до 2030 г., и 65 години за мъжете. Министърът на финансите Флорин Къцу заяви, че реформата на пенсионната система ще започне през 2021 г., включително чрез увеличение на вноската във втория пенсионен стълб. Синдикатите обаче не са съгласни, пише още \"Адевърул\". Председателят на синдикалната организация \"Картел Алфа\" Богдан Хосу каза, че увеличението на процента от брутната заплата, който ще бъде внасян в задължителните частни пенсионни фондове (втория пенсионен стълб), ощетява държавната пенсионна система. Той коментира намеренията на правителството на Национално-либералната партия като подкопаване на държавната пенсионна система за сметка на подхранване на частния бизнес. Вноските по втория пенсионен стълб в Румъния започват през 2008 г. и са в размер на два процента от брутната заплата. Предвиждането тогава е в срок от 10 години вноската да нарасне до 6 процента. През 2016 г. размерът на вноската бе 5,1 на сто. Правителството на Социалдемократическата партия одобри намаление на вноската във Втория пенсионен стълб от 5,1 процента на 3,75 на сто от началото на 2018 г. Тази мярка е все още в сила. Правителството на Национално-либералната партия планира да увеличи вноската на 6 на сто, а по-късно и на 8 процента. Според последните официални данни, представени от Агенцията за финансов надзор, към края на септември миналата година 7,2 милиона души са били записани в седемте задължителни частни пенсионни фонда, които администрират активи за 59 млрд. леи (12,44 млрд. евро). Вицепремиерът Ралука Туркан заяви тази седмица, че правителството не изключва възможността да въведе вариант за увеличаване на възрастта на пенсиониране на 70 години, но само по желание.", "date": "2020.01.10", "title": "Поколението от 70-те години в Румъния\nрискува да остане без пенсии,"}
{"url": "https://www.24chasa.bg/novini/article/8057349", "text": "Полицейски служители на сектор \"Противодействие на икономическата престъпност\" при ОДМВР-Благоевград и митнически служители извършили проверка на складово помещение в Благоевград, ползвано от 51-годишен благоевградчанин. Там са намерени: съдове за съхранение на течности, около 4 600 литра безцветна течност с мирис на спирт и с алкохолно съдържание около 94,8 %, без задължителен бандеролен знак и две електрически помпи за прехвърляне на течности. При последващи действия е извършена проверка на лек автомобил \"Шкода\", паркиран пред склада, в който са открити 15 бутилки с вместимост от по 10 литра, съдържащи безцветна течност с мирис на спирт, около 480 бр. празни пластмасови бутилки и около 8 бр. кашони с капачки и дръжки за пластмасови бутилки. В хода на работата по случая е извършено претърсване на жилище в Благоевград, обитавано от ползвателя на складовото помещение, като в прилежащ към жилището гараж са установени около 59 бр. пластмасови бутилки с вместимост от около 10 литра всяка , съдържащи безцветна течност с мирис на спирт. 51-годишният мъж е задържан със заповед за задържане до 24 часа. Работата по случая продължава под надзора на РП-Благоевград.", "date": "2020.01.10", "title": "Нелегален склад за алкохол в Благоевград"}
{"url": "https://www.24chasa.bg/novini/article/8057399", "text": "Над 290 морски костенурки са загинали край бреговете на Мексико по време на растежа на водораслите, съобщиха световните информационни агенции. Сред водораслите има паразит, който е предизвикал парализа у влечугите и те не са можели да дишат, предава БТА. Вълните започнаха да изхвърлят мъртви морски костенурки по тихоокеанското крайбрежие в щата Оахака. Двадесет и седем костенурки са спасени. Животните са от видовете зелена морска костенурка и маслинова ридлея, които са в червения списък на застрашените видове на Световен съюз за опазване на природата.", "date": "2020.01.10", "title": "Паразит унищожи над 290 морски костенурки край Мексико"}
{"url": "https://www.24chasa.bg/novini/article/8057408", "text": "Огромна акула с тегло от 400 килограма и дължина над 5 метра са уловили рибари край гръцкия остров Скиатос в Егейско море, съобщи издаваният в град Волос вестник \"Тахидромос\". Акулата е извадена от морето в района между островите Скиатос и Евбея. Рибата е предизвикала удивление с размера си както сред рибарите, така и в социалните мрежи, където е качена нейна снимка. Смята се, че става дума или за гигантска, или за лисича акула, като по твърдения на рибарите диаметърът на главата й е достигал 80 сантиметра. Тя е уловена жива и тъй като няма търговска стойност, незабавно е била върната в морска среда, предава БТА. ", "date": "2020.01.10", "title": "Акула с тегло почти половин тон уловиха рибари в Егейско море"}
{"url": "https://www.24chasa.bg/novini/article/8057435", "text": "Пробите от четири отстреляни диви свине край стралджанското село Поляна и тунджанското село Савино са показали наличието на вируса на африканска чума, съобщи за БТА д-р Стоян Колев от Областната дирекция по безопасност на храните. След констатираната зараза месото е иззето и унищожено на специално изградено място, а използваният инвентар и дрехите на служителите са дезинфекцирани. Преди месец в Ямболска област бе установен първият случай на заболяването след изследването на проби от отстреляно диво прасе в землището на село Камен връх, община Болярово. Очаква се от Областната дирекция по безопасност на храните в Ямбол да обявят нови мерки за пресичане на заразата в зоните за сигурност около огнищата на болестта.", "date": "2020.01.10", "title": "Нови четири случая на африканска чума в Ямболско"}
{"url": "https://www.24chasa.bg/novini/article/8057421", "text": "След 2 часа разговори и спорове при премиера Бойко Борисов, превозвачите обявиха, че се приемат техните предложения за тарифи за толтакси. Те ще бъдат тествани три месеца - от март до юни. Другото което са постигнали те е, че от обхвата на таксуваните пътища отпадат второкласните и остават само магистралите и първокласните.  Браншовите организации на превозвачите бяха обявили, че на 13 януари ще протестират срещу толтаксите и срещу сивия сектор в автобусните превози. След днешната среща с министър-председателя, в която участваха регионалният министър Петя Аврамова и финансовият Владислав Горанов, те се отказват от протеста поне за 3 месеца.  Министър Аврамова заяви, че системата ще стартира от 1 март с тарифи, които е предложил бранша, а от юли месец ще се направи анализ на приходите. Представителите на превозвачите са застъпили тезата, че и при техните тарифи ще се съберат 450 млн. лева, както е планът на регионалното министерство. Ако в тези три месеца стане ясно, че това няма да се случи, ще има нова сбирка при премиера и преразглеждане на тарифите. От понеделник новите тарифи ще бъдат публикувани за обществено обсъждане, което трае 1 месец, след което трябва да бъдат приети от правителството, поясни Аврамова.  Представителите на бранша са поели ангажимент тежкотоварните превозни средства и автобусите да бъдат оборудвани с устройства в срок, за да може от първи март системата да заработи.  На въпрос на \"24 часа\" с колко са по-ниски тарифите на превозвачите, Йордан Арабаджиев от Съюза на международните превозвачи даде пример за най-високия клас камиони - от 18 пада на 11 стотинки на км. ", "date": "2020.01.10", "title": "Борисов прие толтаксите на превозвачите, тестват ги три месеца"}
{"url": "https://www.24chasa.bg/novini/article/8056487", "text": "Очакваме да разберем дали ще има повдигнати обвинения - ако да, на кого и какви. Това ще ни ориентира и към линията на разследването. А линиите на разследването са няколко. От задържането на министъра можем да направим извод, че линията, по която се разследва - действие и бездействие на отговорни длъжностни лица, е най-напреднала. Това коментира в ефира на БНТ журналистът Иво Никодимов, след като министърът на околната среда и водите Нено Димов беше задържан за 24 часа по разследването на водната криза в Перник.  Към юни 2019 г. язовир Студена е бил в състояние, в което е следвало да се прекрати подаването на вода за промишлени нужди. Тази информация се отразява и подава в графици. Тоест, тук някой не си е изпълнил задълженията и тъй като тези графици се одобряват от МОСВ, от там логично идва и задържането на министър Нено Димов, обясни журналистът. Предстои да видим дали Нено Димов ще бъде привлечен като обвиняем.", "date": "2020.01.10", "title": "Журналист за ареста на Нено Димов: Разследват бездействието на отговорни лица"}
{"url": "https://www.24chasa.bg/novini/article/8056489", "text": "Тази акция, при която бе арестуван министъра на екологията Нено Димов е с един куршум два заека, защото тушира напрежението по два сюжета - водната криза в Перник и твърденията, че в България се горят боклуците на цяла Европа. Този коментар направи политологът Димитър Ганев пред Нова телевизия. \"Традиционно, когато има обществено напрежение се реагира с оставки. Тук ситуацията е малко по-различна. Нинова с вота на недоверие реално бетонира министрите. Но напрежение се натрупа както заради водната криза, така и заради тезата, че горим боклука на цяла Европа, която е силно невярна\", коментира още той. \"Този бус пред Министерството на околната среда и водите беше малко излишен. Можем да очакваме още оставки. Действително кризата е голяма\", добави Ганев. Неговата прогноза е, че едва ли ВМРО ще откаже Димов да подаде оставка и да бъде сменен.", "date": "2020.01.10", "title": "Димитър Ганев: Арестът на Нено Димов е с един куршум два заека"}
{"url": "https://www.24chasa.bg/novini/article/8056519", "text": "Премиерката на Сърбия Ана Бърнабич заяви на честването на Деня на Република Сръбска в Баня Лука вчера, че започва нова ера на подкрепа от Сърбия за Република Сръбска, пише белградският вестник \"Новости\", цитиран от БТА. \"Продължете да се борите за благосъстояние, просперитет, мир и винаги разчитайте на безрезервната подкрепа на вашата Сърбия\", каза Бърнабич на честването, поздравявайки гражданите за 28-ия рожден ден на Република Сръбска. Сръбският член на босненското председателство Милорад Додик на свой ред заяви, че никой не може да спре интеграцията на Република Сръбска и Сърбия и че единствените, които са искали /съществуването на/ Република Сръбска са Сърбия и Русия. \"Могат да се сърдят колкото искат. Да се интегрираме със Сърбия означава не само духовно да се интегрираме. Това е желанието ни и имаме право да се самоопределение. Ще дойде време, когато ще имаме това право\" заяви той. Додик добави, че Република Сръбска е достатъчно голяма и широка в нея да живее всеки, който иска, но не може да приеме онези, които я оспорват и подриват. Мнозина на Запад искаха Република Сръбска да я няма и ни предлагаха решения да направим сами така, че да изчезнем, каза още той. На тържеството присъстваха още президентът Желка Цвиянович, премиерът на Република Сръбска Радован Вишкович, министърът на отбраната на Сърбия Александър Вулин, министърът на вътрешните работи на Сърбия Небойша Стефанович, началникът на генералния щаб на армията на Сърбия Милан Мойсиловичи генералният секретар на президента на Сърбия Никола Селакович. Министърът на просветата, науката и технологическото развитие Младен Шарчевич обяви значими новости в сферата на образованието, които ще влязат през следващите години в класните стаи в Сърбия - роботи, виртуална реяалност, холограмни проекции на преподаватели са само някои от тях. Министърът каза за вестник \"Новости\", че всичко това ще стане възможно благодарение на договора, подписан с китайската компания \"НетДрагон\", световен лидер в областта на развитието и прилагането на изкуствения интелект в образованието. Първата стъпка ще бъде откриването на център за промоция на науката в Учителския факултет в Белград, който е партньор в проекта. Негови преподаватели ще участват в обучението на колеги от цяла Сърбия. Центърът ще започне да работи до края на февруари, като първи посетители ще бъдат работещите и студентите в педагогическите факултети, които ще могат да се запознаят с прилагането на новите технологии в обучението, каза министърът. Такива центрове ще бъдат открити и в Нови Сад и в Тръстеник, а оборудването ще бъде дарено от китайския партньор.", "date": "2020.01.10", "title": "Ана Бърнабич: Започва нова ера на подкрепа от Сърбия за Република Сръбска"}
{"url": "https://www.24chasa.bg/novini/article/8056515", "text": "Българската агенция по безопасност на храните (БАБХ) предприема нови мерки във връзка с ограничаването на заразата с африканска чума по свинете. Това съобщи в Сутрешния блок на   Александра Митева, началник отдел \"Здравеопазване на животните\" към агенцията. Приоритет в момента е дезинфекцията в засегнатите свинекомплекси, но най-важното в борбата със заболяването са мерките за биосигурност, категорична е Митева. \"БАБХ от вчера предприема нови мерки - влизане на ежедневен официален контрол в свинекомплексите на територията на цялата страна, като целта е да се съблюдава изпълняването на мерките за биосигурност. Самите официални лекари ще вземат и ще изпращат проби, докато не докажем, че всяка от тези ферми е свободна от АЧС\", каза Александра Митева - началник отдел \"Здравеопазване на животните\" - БАБХ. Във всяка ферма ще има определен официален лекар, който няма да посещава други обекти. Освен това, в кладниците ще бъде наложена дезинфекция, допълни Митева. Представителката на БАБХ заяви категорично, че се предвижда промяна в законодателството, която ще окаже какви мерки трябва да бъдат предприемани в личните стопанства тип заден двор. Компенсацията на животни също се изпълнява спрямо законодателството. \"За африканска чума по свинете няма ваксина, няма лечение и единственото в борбата с това заболяване, са мерките за биосигурност\", коментира Александра Митева - началник отдел \"Здравеопазване на животните\" - БАБХ. България и Румъния са двете огнища с домашни животни от началото на годината - у нас те са 5, а в съседната ни страна са 25, допълни Митева.", "date": "2020.01.10", "title": "Лекари от БАБХ ще следят индивидуално за биосигурността във всяка свинеферма"}
{"url": "https://www.24chasa.bg/novini/article/8056553", "text": "Танкерът \"Глард-2\", плаващ под руски флаг, се сблъска тази сутрин с риболовна лока в Черно море, недалеч от влизането в Босфора, съобщи ТВ канал Хабертюрк, цитиран от ТАСС и БТА.  Инцидентът е станал на 20-25 км от турския бряг. Лодката е потънала. От шестимата души в нея са спасени трима, останалите засега се водят изчезнали. Причината за инцидента се изяснява. Отбелязва се, че сега Босфорът е затворен за преминаване на плавателни съдове заради мъгла.", "date": "2020.01.10", "title": "Руски танкер се сблъска с риболовна лодка в Черно море, трима души са изчезнали"}
{"url": "https://www.24chasa.bg/novini/article/8056567", "text": "Силните природни пожари в Австралия доведоха до закриването на редица посолства в столицата Канбера. Местните власти обявиха заплаха от задимяване в района през почивните дни поради горещо и ветровито време, предаде    Ръководителят на дипломатическата мисия на Естония в Австралия Керсти Есмаа потвърди, че естонското посолство се е преместило в Сидни. \"Причината за временното преместване е влошаването на качеството на въздуха и желанието да се защитят най-уязвимите членове на семействата на персонала на посолството\", каза Есмаа. Затворено е и унгарското посолство поради изключително вредно замърсяване на въздуха. Поради влошаване на качеството на въздуха са временно затворени и посолствата на Ирландия и Италия. Подобни планове бяха изразени и от израелската дипломатическа мисия. Природните пожари в Австралия изгориха милиони хектари земя, през последните месеци 17 души са убити и хиляди къщи са разрушени. Университетът в Сидни изчислява, че са загинали повече от 1 милиард животни. На места пожарите са толкова интензивни, а димът - толкова гъст, че е станало невъзможно да се изгасят от въздуха. Властите изпращат кораби на ВМС и самолети до засегнатия район. На югоизточния бряг на Австралия е в ход мащабна евакуация поради пожарите.", "date": "2020.01.10", "title": "Австралия затваря няколко посолства заради пожарите"}
{"url": "https://www.24chasa.bg/novini/article/8055182", "text": "“Съвременен богаташ вдига хотел върху дома на филипополски аристократ.” Така архитекти посрещнаха новия проект на бизнесмена Димитър Георгиев, собственик на козметична компания и почетен консул на Украйна. Той го представи пред препълнена зала в Пловдив. От 18 г. Георгиев притежава 8 дка с богата археология в сърцето на Пловдив. Проектът му предвижда в южното подножие на Трихълмието, на метри от Античния театър, да построи културно-обществен център с жилища, хотел, паркинг, галерии, ресторанти Общата разгърната застроена площ е 30 000 кв. м. Това разбуни част от архитектурната гилдия. Първият проект на бизнесмена преди години предвиждаше 30-метрова кула, която с асансьор да качва туристи от подножието до върха на тепето. Идеята му срещна лют отпор и той се отказа. Вторият проект включваше застрояване на 30 м височина, но и срещу него имаше обструкции, а Министерството на културата отказа да даде картбланш. “Спечелихме делото и възложихме проекта на трети колектив начело с арх. Стефан Добрев. И сега го представяме”, каза Георгиев. Той увери, че целта му не е да построи нещо, още по-малко да руши археология, а запустелият терен да се превърне в място, посещавано от пловдивчани. “Сградите са временни, а тепетата вечни. Да внимаваме”, репликираха от място архитекти. В залата бяха кметът Здравко Димитров, бизнесменът Георги Гергов, депутатът от БСП Георги Търновалийски и общински съветници. Някои дори бяха насядали по земята. “Все повече хора идват на обсъжданията по важни проекти за града. Ако имаше такива и за Голямата базилика в миналия мандат, нямаше сега тя да изглежда така. Дискусии ще има и занапред”, категоричен е кметът. Част от проектантите настояха общината да си върне терена с богатата археология и да признае, че е направила грешка, като го е продала. Това стана в далечната 1997 г. при управлението на Спас Гърневски. Той не успя да обслужи заема към бившата Хеброс банк и тя придоби имота, отреден за музей на тракийското изкуство. През 2002 г. Димитър Георгиев го откупи от финансовата институция. “Това, което желаем да направим, вече го има по други места в света. У нас ще се реализира за първи път”, обясни бизнесменът. И разказа, че мястото е било един от богатите антични квартали на Филипопол. Купил имота буренясал и със стърчащи и изоставени бетони, където живеели наркомани. Разчистил го и 7 г. финансирал археологически разкопки Архитекти се обадиха, че законът го е задължавал да постъпи така. “Моята мечта е да тази част на Пловдив да стане привлекателна. Разчитам на вас”, каза Георгиев. И даде начало на дискусията. Археоложката Жени Танкова обясни, че става въпрос за уникален обект, в който е разкрила сектори от 4 антични улици и цял квартал с жилище на богат филипополски гражданин. В терена проучила 6 строителни периода - от елинизма до византийската епоха. При разкопките дори попаднала на ложе на куртизанка, както и на обществена сграда с божества от гръко-римския пантеон. “Ако беше построен музеят на тракийското изкуство, нямаше да излязат тези чудеса”, каза археоложката. И призова да не се чака, защото антиките се рушат. Общинският съветник от НФСБ Слави Георгиев благодари на Димитър Георгиев, че е дошъл да чуе мнението на специалисти и граждани. “Но дотук спирам с хвалбите. Вие сте в конституционното си право на собственик. Но последвайте примера на възрожденците братя Чалъкови и на благодетеля Димитър Кудоглу, като дарите този терен. Върху тази археология е кощунство да се строи дори сламена колиба”, призова съветникът. Думите му бяха посрещнати с аплодисменти от част от присъстващите. Бизнесменът отвърна, че никой досега не го е търсил по този повод. “18 г. притежавам имота и нито един кмет не е разговарял с мен за т. нар. дупка”, отвърна собственикът на “Роза импекс”. Здравко Димитров коментира, че за замяна не може да става дума, а откупуването на имота от общината не е на дневен ред. Думата взе столичният архитект Стефан Добрев, сочен за знаменитост. По негови проекти са направени “Кепитал сити” в Пловдив и модерните сгради по “Цариградско шосе” в София. “Проучили сме най-големите световни образци как да съжителства археология с ново строителство. В Пловдив не предвиждаме етажността да е по-висока от 15 м”, обясни той. Според архитекти обаче, ако Георгиев реализира инвестиционното си намерение, ще се закрие гледката от южната страна към Трихълмието. “На терена има ценна археология и целият смисъл е нейното запазване чрез покриване. Тя ще бъде достъпна за пловдивчани. Ще има художествени галерии, музейна част и зала за концерти. Застрояването е до 3 етажа. Пловдив ще се сдобие с модерен център. Предстои съгласуване в Института за паметници на културата. Ще вземем мнението и на хората”, увери арх. Добрев. И уточни, че все още не е пристъпил към проектиране, а ставало въпрос за промяна на подробния устройствен план. Наложило се максимално да намалят височината на бъдещите сгради. “Това, което предвиждаме, е в рамките на съществуващите постройки на квартала”, каза той. Но пловдивски колеги го апострофираха, че бъдещият хотел надвишава височината на близката католическа катедрала “Св. Лудвиг”. По думите им от представените чертежи и визуализации става ясно, че целият терен от 8 дка ще бъде застроен. “Проектът на арх. Добрев е добър, но не е за това място на Пловдив”, категорична е арх. Антоанета Топалова, бивш главен архитект на града. Откъм централния булевард “Цар Борис Трети” са предвидени два ресторанта, а над тях - хотелска част. Галериите и жилищата са откъм ул. “Патриарх Евтимий”, а към ул. “Света гора” ще се извиси етажен паркинг за 200 автомобила. Покривите на сградите ще са затревени. В средата на имота ще е разположена зала със стъклен покрив, под която ще са експонирани антиките Тя е наречена “Форум”. На второто ниво е предвидена зала за концерти. Арх. Петкана Бакалова предупреди да не се закрие гледката към Трихълмието с новата сграда на Георгиев. Според нея откъм бул. “Цар Борис Трети” корнизът на новата постройка ще стига до нивото на сцената на Античния театър. Тя също призова общината да поеме грижата за този терен с богата археология. “За първи път в Пловдив, а може би и в България частен инвеститор кани архитектурната гилдия и гражданите да обсъдят инвестиционните му намерения за знаков обект. Г-н Георгиев заслужава признателност и благодарност”, продължи арх. Антоанета Топалова. И посочи, че оценката в масовите случаи е субективна. “За мен обекти като “Кепитал сити” (проектиран от арх. Стефан Добрев - б.а.) и Голямата базилика са в брутално несъответствие с околната среда, докато за други колеги са върхови”, посочи Топалова. Според нея в случая са налице точният инвеститор и амбициозният проектант. Тяхното предложение обаче било в конфликт със средата. Подобно изказване направи и арх. Величко Куртев. “На мен пък проектът ми харесва. Нищо не пречи на Пловдив да има нещо модерно. Не искам да гледам тази язва още дълги години в центъра на града. Ако имотът се върне на общината, ще си остане една дупка”, убедена е инж. Василка Георгиева. Последваха изказвания в подкрепа на проекта Бившият помощник-ректор на Пловдивския университет Георги Андреев, сега продуцент на филми, е сигурен, че Димитър Георгиев ще направи нещо, с което Пловдив да се гордее. “Той е почетен консул на Украйна, бизнесмен, меценат, изнася продукция в 53 държави. Няма да направи нещо лошо за града. Сигурен съм, че ще се вслуша в препоръките”, каза Андреев. Силна защита дръпна и главният архитект на община “Родопи” Атанас Недевски. “Малко хора имат смелостта да излязат пред колегията и да си представят проекта. Изказвам възхищението си към Димитър Георгиев. Гледах си часовника, когато слушах негативни и неадекватни критики от типа “Закривало се тепето”, “Не се виждали съседните сгради”. Чудя се как Георгиев издържа да финансира 7 г. разкопки. Какво му беше лошото на първия му проект с кулата и асансьора? Що да нямахме едно екстравагантно решение в центъра на Пловдив? Г-н Георгиев, пожелавам ви да имате сили и да построите този културно-исторически и обществен център и през 2025 г. да го откриете”, завърши Недевски. Георгиев благодари на всички за изказванията и уточни, че това е само идея.", "date": "2020.01.10", "title": "Ще откупи ли Пловдив 8-те дка над дома  на античен аристократ, или върху него ще се хапва, спи и паркира?"}
{"url": "https://www.24chasa.bg/novini/article/8056588", "text": "Три земетресения са регистрирани в Румъния през изминалата нощ, съобщава в. \"Гъндул\", цитиран от БТА. Първият трус е станал на дълбочина от 5 км в 00,01 ч. румънско (и българско) време в град Брашов. Той е бил с магнитуд 2,4. Второто земетресение е регистрирано в 00,04 ч. във Вранча на дълбочина от 141 км и с магнитуд от трета степен. Най-близките градове до епицентъра му са Брашов, Плоещ, Бакъу, Галац и Браила. Третият трус е регистриран в 05,13 ч. също във Вранча. Дълбочината на земетресението е била 100 км, а магнитудът - 2,8. Земетресението е станало в близост до градовете Брашов, Бакъу, Плоещ, Галац и Браила, пише \"Гъндул\".", "date": "2020.01.10", "title": "Три слаби земетресения в Румъния"}
{"url": "https://www.24chasa.bg/novini/article/8056614", "text": "Американците дават различни оценки за действията на Доналд Тръмп, но са единни в мнението, че животът им е станал по-опасен, пише руският в. \"Комерсант\", цитиран от БТА. Иранските ракети, ударили американски военни бази в Ирак, бяха последен залп от приключилото изостряне между Вашингтон и Техеран. До трета световна война не се стигна и днес американското общество дава оценки за действията на върховния си главнокомандващ: политиците демократи очаквано разкритикуваха президента, а републиканците на практика единодушно го подкрепиха. Раздели се и общественото мнение в САЩ. Според анкета на всекидневника Ю Ес Ей тудей и компанията Ипсос от 7-8 януари над половината американци (52 на сто) наричат политиката на Тръмп спрямо Иран \"безразсъдна\". Петдесет и пет на сто смятат, че след убийството на иранския генерал Касем Солеймани в Ирак САЩ вече не са толкова безопасна страна, и само 24 на сто твърдят, че премахването на военачалника е повишило сигурността на Щатите. При все това 42 процента одобряват ликвидирането на Солеймани; 33 на сто обаче са против. Според повече от половината жители на САЩ неотдавнашните събития са повишили вероятността от нападения срещу американци в Близкия изток, терористични атентати в Щатите, война между двете държави и поява на ядрени оръжия в Иран. И само 29 на сто виждат шансове за \"връщане на американското надмощие в Близкия изток\". Конфронтацията между Иран и САЩ преминава в студена война - като следваща фаза от конфликта предстои подялба на сферите на влияние в богатия на петрол Ирак. Това заявява пред \"Известия\" Фархад Ала ад Дин, бивш съветник на иракския президент. Според него борбата на Вашингтон и Техеран за Багдад ще изостри политическата криза в страната му, но самите участници в противопоставянето ще се разминат с минимални загуби. Експерти на изданието са убедени, че Иран няма да остави безнаказано убийството на генерала и в крайна сметка конфликтът ще прерасне в прокси война на територията на трети страни, сред които освен Ирак споменават Ливан. Още от средата на 80-те в Ливан действа проиранското движение Хизбула. Силни позиции в страната обаче има и Саудитска Арабия - най-големия съюзник на САЩ в региона, посочва арабистът Борис Долгов. Американците имат мощни позиции и в Иракски Кюрдистан, където е разположена тяхна военна база. Наистина президентът на автономния регион Нечирван Барзани поднесе на Техеран съболезнования по повод гибелта на Солеймани, но това бе жест на куртоазия, а не проява на пълна лоялност, добавя експертът. Въпреки изявленията, че конфликтът между САЩ и Иран отслабва, и двете страни развиват политика на конфронтация, заявява \"Взгляд\". Заради санкциите Техеран отказа да преговаря с Вашингтон; междувременно президентът на САЩ нареди да се засили икономическият натиск върху Иран заради ядрената му програма. Според експерти Доналд Тръмп поставя Ислямската република в безизходица и това може само да предизвика война, отбелязва електронният вестник. Тръмп говореше за дипломация, но не се забелязват никакви намеци за такава. Докато предишното ръководство на САЩ настояваше Иран да се откаже от ядрената си програма срещу сваляне на санкциите, днес не се случва нищо подобно. Американските санкции ще останат в сила, грубо казано, завинаги, разсъждава американистът Борис Межуев. Фактически е обявен курс към смяна на режима в Иран без никакви опити да се скрие това намерение. САЩ смятат да постигнат това чрез задушаващи икономически санкции и заплахи да започнат мащабна война при всеки опит за съпротива - било то чрез ядрена програма, експанзия в региона, каквато впрочем организираше Солеймани, или повторение на неотдавнашните чисто символични удари на Иран срещу американски обекти. Днес има два варианта за развитие на ситуацията. Или Техеран и Вашингтон ще преговарят тайно с посредничеството на други страни, както по времето на Барак Обама, \"но това е най-малко вероятният сценарий\". Или пък Тръмп просто изчаква формален повод да започне пълномащабни военни действия, заявява експертът пред \"Взгляд\". Американски ракети \"Томахок\" вече са насочени към ядрените обекти на Иран. Доналд Тръмп започна да осъществява план, целящ да премахне режима на аятоласите в Близкия изток, пише \"Независимая газета\". Лидерът на САЩ все така не изключва възможността да използва военна сила срещу Иран. Най-вече за да не допусне Иран да развие ядрени програми. Това предполага може би физическо унищожаване на ядрено-техническите обекти в Натанз, Фордо, Арак и Исфахан. Засега МААЕ продължава внимателно да следи тези програми. Американците обаче може \"да подминат\" този факт, ако Иран продължи бойните действия срещу обекти на САЩ. След изострянето на конфликта е доста вероятно Пентагонът в отговор да ликвидира ядрената инфраструктура на Иран, прогнозира всекидневникът.", "date": "2020.01.10", "title": "Русия: 52% от американците смятат политиката на Тръмп за безразсъдна"}
{"url": "https://www.24chasa.bg/novini/article/8056655", "text": "Министър-председателят Бойко Борисов провежда среща с представители на Конфедерацията на автобусните превозвачи, на Съюза на международните превозвачи, на Камарата на автомобилните превозвачи в България, на Националното сдружение на българските превозвачи, на Националния таксиметров синдикат, на АЕБТРИ и на Камарата на автобусните превозвачи. Това съобщиха от пресцентъра на Министерския съвет. На разговора присъстват още министърът на финансите Владислав Горанов, министърът на регионалното развитие и благоустройството Петя Аврамова, заместник-министърът на регионалното развитие и благоустройството Николай Нанков, както и проф. Олег Асенов, член на УС на АПИ. Протестът е срещу високия според превозвачите размер на толтаксите и срещу сивия сектор в автобусните превози.Превозвачите искат оставката на регионалния министър Петя Аврамова. “МРРБ не се съобрази с нито едно от исканията на бизнеса и не намери решение на нито едно от предложенията от ноември миналата година до сега, не ни остава нищо друго, освен да протестираме”, съобщи Йордан Арабаджиев от Съюза на международните превозвачи. Той подчерта, че обхватът на толсистемата е 30 на сто, докато в Европа е между 1 и 7%.", "date": "2020.01.10", "title": "Борисов на среща с превозвачите"}
{"url": "https://www.24chasa.bg/novini/article/8056618", "text": "Съединените щати са против втората линия на газопровода „Турски поток“, предназначена за доставки на газ за Югоизточна Европа през България, тъй като я разглеждат като геостратегически проект на Русия, коментира пред   заместник държавният секретар по политическите въпроси Дейвид Хейл, който е №3 в Държавния департамент на САЩ. „Съзнаваме, че енергийната сигурност е много важна за Европа и разбираме, че когато нашите съюзници имат сигурен достъп до енергоизточници, те са по-силни, по-благонадеждни съюзници“. „Проблемът е, че Москва има други възгледи. Москва използва енергоизточниците си като политически инструмент, с който да упражнява влияние, да разделя Европа. „Северен поток 2“ и втората линия на „Турски поток“ са проблем, защото не осигуряват енергийна диверсификация за Европа. Те дестабилизират Украйна, защото Русия получава възможност да заобиколи тръбопроводите на украинска територия“. „Ние смятаме, че те дават на Русия още едно средство да се наложи над Европа и така допринасят за нестабилността“. САЩ ще продължат подкрепата си за модернизацията на българските въоръжени сили, за изграждане на защитена от манипулации 5G комуникационна мрежа и за укрепване на върховенството на закона в страната ни, посочи още Хейл. „Тук в Америка сме оптимисти за развитието на България в това отношение и продължаваме да работим с вас за укрепване на демокрацията, на върховенството на закона и на противодействието на корупцията. Наскоро се договорихме да проведем диалог за реформа в конституцията и отчетност на съдебната власт. Приветстваме, че България се нагърби с водеща роля по редица регионални проблеми. Но силата на България зависи от силата на нейната демокрация“, заяви американският дипломат.", "date": "2020.01.10", "title": "Дейвид Хейл: САЩ са против \"Турски поток\" да минава през България"}
{"url": "https://www.24chasa.bg/novini/article/8056668", "text": "Мръсният въздух в Букурещ е сред централните теми за румънския печат тази сутрин. Букурещ е един от най-замърсените градове в Европа, а Европейската комисия е стартирала процедура за нарушение срещу Румъния заради постоянно превишаване на количествата фини прахови частици във въздуха (РМ10, РМ2,5), както и заради неспособност да наблюдава качеството на въздуха съгласно закона, пише в. \"Адевърул\". Основна причина за замърсяването на въздуха в Букурещ е пътният трафик, посочва изданието и допълва, че по улиците на румънската столица се движат над два милиона автомобили. Замърсяване генерира и строителството и особено обектите, които не спазват нормите за организация на работа. Освен това се усеща все по-остро липсата на достатъчно зелени пространства, посочва изданието. Превишаването на допустимите стойности в последно време се дължи на факта, че през зимата замърсяването се увеличава заради отоплението на жилищата и ниското атмосферно налягане. Освен това през нощта стойностите на замърсяване са по-високи заради влагата, която се наслагва върху праховите частици, тъй като улиците не се чистят както трябва, пише \"Адевърул\". Румънската държава не разполага с работеща мрежа, която да предава ежедневни данни на показателите на замърсяване и не осигурява коректно наблюдение на качеството на въздуха, отбелязва още вестникът. Информационният сайт Зиаре съобщава за \"първа жертва\" в скандала с мръсния въздух в Букурещ. Министърът на околната среда Костел Алексе съобщи, че ръководителката на Националната охрана по околна среда Габриела Дорожан е приела да подаде оставка. В края на миналата седмица проблемът с мръсния въздух в Букурещ бе върнат във фокуса на общественото внимание от общинския съветник от \"Съюз за спасение на Румъния\" Октавиан Берчану. Цитирайки данни от различни измервания, той показа, че въздухът в Букурещ в нощта на 4 срещу 5 януари е бил замърсен колкото този в Сидни. И това, при положение че огромни територии около град Сидни са опустошени от горски пожари, докато в Букурещ бе обикновена нощ в началото на годината, отбелязва Зиаре. В общественото пространство бързо се разрази скандал, а Влад Войкулеску - потенциален кандидат за кмет на Букурещ от партия ПЛЮС, обвини настоящата кметица Габриела Фиря, че дори не е опитала да разбере и да обясни защо градът е с толкова мръсен въздух. Никушор Дан - друг потенциален кандидат за кмет, изброи мерките, които Габриела Фиря не е предприела с цел намаляване на замърсяването, въпреки че е разполагала със средства и политическа подкрепа, за да го направи. Министърът на околната среда Костел Алексе пък призова букурещяни да пазят здравето си както могат, включително носейки маски. След това между министъра и кметицата се разрази истински скандал, като в един момент Габриела Фиря посъветва министъра на околната среда да се премести от Букурещ, след като не му харесва ситуацията. Министърът отговори, че кметицата е тази, която би трябвало да се премести. Министърът опита да установи кои други институции не са си свършили работата през последните години, за да защитят букурещяни от мръсния въздух. В този контекст той съобщи, че ръководителката на Националната охрана за околна среда Габриела Дорожан е приела да подаде оставка.", "date": "2020.01.10", "title": "Румънски печат: въздухът в Букурещ - замърсен колкото в Сидни"}
{"url": "https://www.24chasa.bg/novini/article/8056712", "text": "Германски учени установиха, че африканските сиви папагали помагат спонтанно на събратята си да постигнат цел без очевидна незабавна полза за тях, съобщи сайтът Физ.орг, цитиран от БТА.  Хората и големите маймуни са известни с тази способност. Сега за първи път беше доказано, че това важи и за птици. Папагалите и гарваните имат сравнително големи мозъци спрямо тялото. Те притежават и умствени умения, с които превъзхождат останалите птици. Затова ги наричат \"пернати маймуни\". Предишни изследвания обаче показаха, че гарваните не помагат на събратята си. Дезире Брукс и колегите й от германския институт по орнитология \"Макс Планк\" са работили с няколко сиви африкански папагала и синьоглави ари. И двата вида с желание са разменяли жетони за ядки в експеримента. Само сивите папагали обаче били склонни да дадат жетон на съсед, за да може и той да получи награда. \"Африканските сиви папагали са вътрешно мотивирани да помагат, дори ако другият не им е приятел. Те се държаха много просоциално - каза Аугуст фон Байерн от екипа. - Изненадахме се, че седем от осем африкански сиви папагала дадоха на партньора си жетон спонтанно още първия път, без да знаят, че след това и те ще са в тази роля\". По време на експеримента сивите папагали сякаш са разбирали кога е необходима помощта им. Те са давали жетони и на непознати, но когато партньорът бил приятел, били склонни да му дават още повече жетони. Учените предполагат, че разликата в поведението на сивите папагали и на синьоглавите ари се дължи на социалната им организация в дивата природа.", "date": "2020.01.10", "title": "Сивите папагали спонтанно помагат на събратята си"}
{"url": "https://www.24chasa.bg/novini/article/8056703", "text": "За данни за голямо находище на природен газ край гръцкия остров Крит съобщава на първа страница атинският ежедневник \"Катимерини\". Според вестника проучванията на Гръцката компания за управление на ресурсите от въглеводороди съществуват окуражителни признаци за сериозни залежи както в Йонийско море, така и южно от Крит. Компанията съобщава, че проучвания в неизследвани досега зони в морето южно от Крит са установили геологически структури, които приличат на онези на големите находища Зор край Египет и Левиатан край Израел. Зоната, за която се говори в проучването, е съседна на друга, която е отдадена на концесия на консорциум на Хеленик петролеум, Тотал и Ексън Мобил. Тя се намира близо и до района, който е предмет на оспорваното споразумение за делимитиране на морските пространства между Турция и Либия. Засега гръцкото правителство проявява сдържаност по темата, защото проучванията са в начален етап, а наличието на въглеводороди може да бъде доказано категорично само със сондажи. Освен това тази зона все още не е предоставена на концесия, допълва БТА. Икономическият ежедневник \"Нафтемборики\" съобщава, че показателят на бизнес климата на Гърция през декември е достигнал най-високата си стойност от ноември 2007 г. досега. Както показва проучване на Фондацията за икономически и индустриални проучвания, посветено на икономическата конюнктура, нарастването на показателя от 107 на 109,5 от ноември до декември миналата година се дължи предимно на подобрение на очакванията в строителството и услугите и в по-малка степен на по-добрите очаквания в индустрията и на укрепване на потребителското доверие. Гръцкото правителство оценява, че растежът на брутния вътрешен продукт (БВП) през 2019 г. е бил 2 процента, като очаква той да достигне до 2,8 процента през 2020 г. Същевременно обаче продължава забавянето в областта на външната търговия, като през ноември 2019 г. износът заедно с петролните продукти е спаднал с 11,4 процента, а без петролните - с 1,3 процента. В резултат за периода януари - ноември миналата година растежът на износа без петролните продукти е едва 4,4 процента. Също така значителен спад от 8,1 процента на годишна база отбелязва през ноември индексът на промишленото производство, в резултат на което за първите 11 месеца на миналата година растежът му е едва 0,1 процент. Друго икономическо издание, \"Ефимерис димопрасион ке плистириазмон\", публикува проучване, според което 49 процента от компаниите са регистрирали по-нисък коледен оборот в сравнение с миналата година. Най-засегнат е секторът на облеклото и на останалата търговия на дребно (книги, спортни стоки, играчки, козметика, цветя), докато секторът на храните отбелязва по-малка загуба на оборот, като супермаркетите дори регистрират увеличение от 1,5 процента. Според проучването на Института за търговия и услуги на Гръцката конфедерация за търговия и бизнес увеличение на оборота е регистрирано само при 17 процента от фирмите.", "date": "2020.01.10", "title": "Проучвания дават надежда за големи залежи на природен газ край Крит"}
{"url": "https://www.24chasa.bg/novini/article/8056750", "text": "Водещите вестници по света продължават да коментират тежката самолетна катастрофа край Техеран и вероятността украинският \"Боинг\" да е свален от иранската ПВО, вероятно по грешка, предаде БТА. Цитират се представители на САЩ и техни съюзници, че са налице разузнавателни данни, че Иран е отговорен за смъртта на всичките 176 човека на борда. Техеран отхвърля тези твърдения като \"голяма лъжа\" и част от \"психологическата война\" срещу Иран. \"Ню Йорк таймс\" се позовава на видеоматериал, смятан за автентичен, на който се вижда как ракета се взривява в близост до самолета над град Паранд до техеранското летище. Това е мястото, от което машината по полет 752 на Украинските международни авиолинии до Киев престава да излъчва сигнал, преди да падне на земята. Американски спътници, предназначени да проследяват изстрелвания на ракети, се регистрирали стрелба от иранска система за противовъздушна отбрана с малък радиус. А впоследствие разузнавателни агенции на САЩ са засекли ирански комуникации, потвърждаващи, че системата е поразила самолета, казват официални източници. Вестникът пише, че канадският премиер Джъстин Трюдо, чиито 63 съграждани са сред загиналите, признава, че \"това може да е било извършено случайно\". По думите му доказателствата свидетелстват \"много ясно за възможната и вероятната причина за катастрофата\". Малко по-късно президентът Доналд Тръмп само изрази мнение, че свалянето на самолета е резултат от \"грешка на другата страна\". Високопоставени източници от американските разузнавателни агенции сдържано казват, че заключенията за отговорността на Иран са с висока степен на достоверност, пише нюйоркското издание. В сряда експерти от САЩ са съчетали информацията от инфрачервените детектори на сателитите с данните от засечените ирански разговори, за да определят защо е паднал самолетът. С инфрачервени детектори е била засечена и противосамолетната ракета, изстреляна от подкрепяните от Русия сепаратисти в Източна Украйна и свалила през 2014 г. малайзийския пътнически самолет. Тогава загинаха всички 298 човека на борда, припомня \"Ню Йорк таймс\". Настоящите констатации на западните разузнавания за отговорността на Иран свидетелстват, че смъртта на пътниците и екипажа е последица от засиленото напрежение между САЩ и Иран. Катастрофата на украинския самолет стана часове след ракетните ирански атаки срещу мишени на САЩ в Ирак и вероятно иранците са активирали своите системи за ПВО, опасявайки се от ответни удари, заключава вестникът. Деловото издание \"Бизнес инсайдър\" съобщава, че след съобщенията, че катастрофата не е заради технически проблем цената на акциите на корпорацията \"Боинг\" се е повишила вчера с 3 на сто. Британският \"Дейли телеграф\" цитира думи на премиера Борис Джонсън, че Иран е свалил украинския самолет може би неумишлено. Вестникът помества графика на противовъздушната система \"Toр M1\", руско производство, (\"SA-15\" според номенклатурата на НАТО), с която вероятно е поразен боинга. Системата от типа \"земя-въздух\" изстрелва от мобилна установка (наподобяваща танк с гъсенични вериги) вертикално нагоре ракета 9M331 с обхват двайсетина километра. Тя се взривява близо до мишената и я обсипва с множество дребни шрапнели. Като цяло украинската преса е сдържана и не отправя преки обвинения към Иран, а се позовава само на съобщенията на западни медии за заключенията на разузнавателни агенции. Вестник \"Украинска правда\" извежда в заглавие, че по думите на Джъстин Трюдо Канада е готова да сътрудничи с Украйна за разследването. Изданието съобщава, че Трюдо е разговарял по телефона с премиера на Нидерландия Марк Рюте, който бил споделил нидерландския опит от разследването за свалянето на малайзийския лайнер по полет МН17 над Източна Украйна.", "date": "2020.01.10", "title": "Пресата в САЩ и Европа коментира новите данни за самолетната катастрофа край Техеран"}
{"url": "https://www.24chasa.bg/novini/article/8056771", "text": "Жена от Уест Палм бийч роди две двойки близнаци през 2019 г., съобщи местният тв канал WPTV. През март 2019 г. Александрия Уолистън родила две момченца - Марк и Малакай. Три месеца по-късно тя почувствала неразположение и прегледът установил не само, че отново е бременна, но и че отново носи двойка близнаци. На 27 декември миналата година се родили и другите й двама синове Кейлън и Кейлъб. Уолистън има и тригодишна дъщеря Армани, за която споделя, че я е подготвила добре за майчинството на толкова много деца, защото била палава за двама, съобщава БТА. Многодетната майка скоро научила, че и двете й баби са загубили близнаци при раждане. Лекарката й я посъветвала да пусне тото. Жената твърди, че двете й двойки близнаци са нейният джакпот.", "date": "2020.01.10", "title": "Американка два пъти ражда близнаци за година (Видео)"}
{"url": "https://www.24chasa.bg/novini/article/8056814", "text": "Заместник-помощник държавния секретар на САЩ Матю Палмър ще бъде посредник за постигане на деескалация на напрежението между Гърция и Турция. Това е заявил държавният секретар Майк Помпейо в интервю за гръцката телевизия Скай, предаде БТА. Пред телевизията Помпейо е потвърдил инициативата на Вашингтон за деескалация в отношенията между двете страни, които се изостриха особено след подписването през ноември на меморандум между Турция и Либия за делимитиране на морските пространства, който се възприема от Гърция като нарушение на суверенните й права в региона. Очаква се Палмър да посети Турция през следващия месец, след което да направи визита и в Гърция в началото на март. Ако контактите му бъдат успешни, самият Помпейо ще се намеси на най-високо дипломатическо равнище. От месеци американската дипломация полага усилия да държи отворени канали за комуникация между Атина и Анкара. Тези усилия се очаква да се засилят, след като получиха \"зелена светлина\" от гръцкия премиер Кириакос Мицотакис, който по време на посещението си във Вашингтон в началото на седмицата поиска САЩ да поемат по-активна роля за деескалацията на напрежението. В центъра на американските дипломатически действия ще бъде въпросът за морските пространства и по-специално меморандумът между Турция и Либия, който предизвиква безпокойство във Вашингтон заради потенциала да дестабилизира Източното Средиземноморие.", "date": "2020.01.10", "title": "Матю Палмър ще бъде посредник в отношенията между Гърция и Турция"}
{"url": "https://www.24chasa.bg/novini/article/8056812", "text": "Според оценки на министерството за опазване на околната среда в Сърбия намаляването на замърсяването на въздуха ще струва на страната 2,4 милиарда евро, съобщава Танюг. Предложенията за решаване на проблема са забрана на вноса на употребявани автомобили и преминаване към други енергоизточници вместо въглища и мазут, пише вестник \"Блиц\". В Сърбия годишно се внасят около 150 000 употребявани автомобили, които допълнително замърсяват въздуха. Искаме до края на тази или 2021 г. да забраним вноса на коли с екостандарт \"Евро 3\", което прави цяла Европа. Просто трябва да решим - по-евтина кола или по-чист въздух, заяви министърът за опазване на околната среда Горан Триван, предава БТА. Той посочи, че намаляването на замърсяването на въздуха ще струва на Сърбия 2,4 милиарда евро. Според него проблемът със замърсяването на въздуха, предизвикано предимно от транспорта и влиянието на други източници, които използват мазут и въглища, трябва да се решава от местните власти. Триван обяви, че поради това от този месец ще започнат проверки дали градовете и общините са приели планове за намаляване на замърсяването на въздуха на своя територия. Последният доклад на Агенцията за защита на околната среда показва, че сред причините за замърсяването на въздуха основната част /57 процента/ идва от ТЕЦ-ове с мощност под 50 мегавата и индивидуално отопление, т.е. от последиците от отоплението. Предложение за решаване на проблема е и преминаването на ТЕЦ-овете на други енергийни източники като газ или биомаса, където освен екологичен, ще има и икономически ефект, заяви Триван.", "date": "2020.01.10", "title": "Сърбия обмисля да спре вноса на стари коли като мярка срещу мръсния въздух"}
{"url": "https://www.24chasa.bg/novini/article/8056828", "text": "77-годишен е бил настанен в болницата в Ардино след семейна свада. Инцидентът станал малко след 19 часа в дома на пострадалия. По първоначални данни след конфликт между него и 73-годишната му съпруга мъжът бил ударен по главата. След преглед във Филиала на спешна помощ пострадалият бил хоспитализиран. Дежурна оперативна група от РУ-Ардино извършила оглед на мястото на произшествието. Образувано е досъдебно производство, работата продължават група „Криминална полиция“ и разследващ полицай.", "date": "2020.01.10", "title": "Дядо попадна в болница след скандал със съпругата си"}
{"url": "https://www.24chasa.bg/novini/article/8056879", "text": "Жена с матка, трансплантирана от починал донор, роди момченце във Филаделфия, съобщи Асошиейтед прес, цитирана от БТА.  Дженифър Гобрехт нарича бебето си \"чудо\". То е първото, родено в рамките на двегодишните изпитания в университета на Пенсилвания за трансплантиране на матка. Майката е на 33 години и се е родила без матка. Тя е получила органа от починал донор през 2018 г. Малкият Бенджамин е второто дете родено с трансплантирана матка от почитал донор в САЩ и осмото от трансплантирана матка. В света са извършени около 70 трансплантации на матка. Повечето от тях обаче използват живи донори, обикновено роднини. Бенджамин се е родил през ноември миналата година. Участниците в изпитанията на университета на Пенсилвания ще бъдат проследявани 10 години.", "date": "2020.01.10", "title": "Жена с трансплантирана матка роди\nмомченце"}
{"url": "https://www.24chasa.bg/novini/article/8056767", "text": "Взломна кражба на пари от жилище в Горна Оряховица, разследват служители на местното полицейско управление. Сигнал за случая е получен в четвъртък следобед, уточняват от ОДМВР - Велико Търново. По данни на тъжителя в периода от 10 декември 2019 г. до 3 януари тази година, чрез повреждане на отключващ механизъм на входна врата, от жилище в железничарския град е извършена кражба на 300 канадски долара и 400 лв. На местопроизшествието е извършен оглед. Кражба на пари от жилище в с. Виноград, разследват и служители на РУ – Стражица. Деянието е извършено на 7 януари. От жилището липсвали 115 лв. и две дебитни карти. По случая е образувано досъдебно производство. По двата случая са образувани досъдебни производства.", "date": "2020.01.10", "title": "Апаши задигнали 300 канадски долара и 400 лв. от жилище в Горна Оряховица"}
{"url": "https://www.24chasa.bg/novini/article/8056630", "text": "22-годишен мъж от свищовското село Ореш е привлечен като обвиняем и е с мярка \"подписка\"  за причиняване на телесна повреда на животно, съобщи ОДМВР - Велико Търново. В хода на разследването е установено, че в началото на декември миналата година той е прострелял с въздушна пушка домашно куче, с което му е причинил трайно увреждане - сачмата заседнала в гръбначния стълб на четириногото. Група младежи от селото, въоръжени с въздушна пушка, минавали покрай двора, в който стопаните отглеждали породистото куче. То започнало да лае. Тогава единият от тях насочил оръжието и стрелял. Според обвинителите деянието е извършено с особена жестокост.", "date": "2020.01.10", "title": "22-годишен е обвиняем за жестокост\nкъм домашно куче в с. Ореш"}
{"url": "https://www.24chasa.bg/novini/article/8056870", "text": "Ще има ли оставка на екоминистъра Нено Димов, ще прочетете. Това отвърна вицепремиерът лидер на ВМРО Красимир Каракачанов на излизане от Министерски съвет по повод  . Той два пъти повтори: \"Това е показно убийство\".  Министър Нено Димов е в правителството от квотата на Обединени патриоти и е предложен от ВМРО.  Министърът на околната среда и водите бе задържан за 24 часа в четвъртък по разследването на Специализираната прокуратура за водната криза в Перник. Очаква се Димов да бъде обвинен за безстопанственост и длъжностни престъпления заради източения яз. “Студена”.", "date": "2020.01.10", "title": "Каракачанов в Министерски съвет по повод Нено Димов: Това е показно убийство"}
{"url": "https://www.24chasa.bg/novini/article/8056986", "text": "Ивица Дачич се присъедини към истерията по отношение на последните събития в Черна гора, забравяйки, че той е външният министър, който трябва да работи за търсене на дипломатически решения. Той забрави също, че според конституцията или закона за гражданството то не може да бъде отнето. Така историкът Дубравка Стоянович коментира становището на Ивица Дачич, че трябва да се помисли дали тези /сръбски граждани/, които подкрепят правителството на черногорския президент Мило Джуканович, заслужават да имат сръбско гражданство. Събеседничката ни показва как изглежда това от политическа и идеологическа страна с формулировката: \"Отнемане на гражданство заради различно мислене\". След всичко това съвсем логично изглежда отнемането на собственост, на граждански права, свобода, живот. Когато на основни свободи като свобода на мисълта и изразяването се отговаря с незаконни идеи за лишаване от основни придобити права, това означава, че сме в много сериозна фаза на автокрация, заключава Дубравка Стоянович, цитиран от БТА.  Според Никола Йованович, заместник-председател на Народната партия, изявленията на президента Александър Вучич и на Ивица Дачич тези дни имат за цел да служат за алиби и да отвлекат вниманието от катастрофалното мълчание на нашето държавно ръководство по отношение на черногорското законодателство, което нарушава човешките права на сърбите и всички вярващи от Сръбската православна църква в Черна гора. Колкото и да не е съгласна с \"Апел 88\" за осъждане на заплахата за мира в Черна гора и региона от страна на Белград, не е работа на държавата да забранява изразяването на мнения и да преследва хора, а да провежда отговорна и ефективна национална и културна политика. Питам господата Вучич и Дачич защо мълчаха месеци наред по време на подготовката на черногорския Закон за религиозните свободи? Това е ключов въпрос и тук е отговорът на това как е възникнала и кой е отговорен за настоящата криза в Черна гора, казва Никола Йованович. След като заяви, че би трябвало да се помисли дали на черногорците, които живеят и работят в Сърбия, трябва да бъде отнето сръбското гражданство, ако не осъдят противоречивия закон за вероизповеданията в тази страна, сръбският външен министър Ивица Дачич оцени като морално задължение на всеки черногорец да не стои безмълвен при отнемането на сръбски светини и добави, че \"сърбите и черногорците са братя\", но трябва да се види как се държат братята. Обяснявайки кого е имал предвид, когато каза, че трябва да се преразгледа дали онези, които подкрепят властта на Мило Джуканович, заслужават сръбско гражданство, Дачич каза по телевизия Хепи, че \"не е имал предвид обикновените граждани и тези, които са били в Сърбия от поколения\", а тези които \"имат бизнес империи, кланове и работят за черногорски агентури\". Той каза още, че понякога смята, че \"сърбите в Сърбия са застрашена категория\". Агентурите не могат да работят от Сърбия срещу Сърбия, не говоря за обикновените хора, които кой знае кога са дошли, и така мислят повечето граждани, каза Дачич и подчерта, че \"има редица сътрудници с произход от Черна гора, но те са хора, които имат чувство за общност\". Ивица Дачич каза вчера, че ангажирането /на сръбски представители/ с положението на сръбския народ и Сръбската православна църква в Черна гора не представлява намеса във вътрешните работи на тази страна, съобщава FoNet. Сърбия е против черногорския закон за религиозните свободи, който създава възможност за изостряне на ситуацията, каза Дачич пред репортери, като отбеляза, че е важно да се води диалог и да има добра воля за разговори. Не е добре да се приема закон, с който не са съгласни всички религиозни общности, каза Дачич и добави, че кризата в Черна гора не е предизвикана от Белград, а от закона за свобода на вероизповеданието. В историята на отношенията между Сърбия и Черна гора никога не е имало такива теми. Винаги сме били братя и няма нужда да променяме това, но братята трябва да се държат като братя, каза Дачич и добави, че Черна гора е сгрешила, защото нарушава правата на сърбите и Сръбската православна църква. Наше задължение е да кажем това, каза Дачич.", "date": "2020.01.10", "title": "В истерията Дачич забрави за дипломацията"}
{"url": "https://www.24chasa.bg/novini/article/8057003", "text": "Принц Хари и съпругата му Меган обясниха как си представят оттеглянето от задълженията си като старши членове на британското кралско семейство в лично изявление, съобщи Би Би Си, цитирана от БТА.  На чудесно оформения си уебсайт херцозите на Съсекс навлизат в подробности как според тях ще изглежда бъдещето. Остават обаче въпроси, въпроси, въпроси и още въпроси. Веднага се очертават някои очевидни противоречия. Три пъти в изявлението си двойката изтъква с какво желание очаква да продължи да служи на кралицата. Елизабет Втора обаче не е получила възможността да се запознае с плановете им, да не говорим, че не ги е одобрила. Принц Хари и Меган пишат на сайта си, че искат да запазят някои кралски ангажименти (и съответно кралските титли). Те дават да се разбере, че не са готови да продължат да приемат установения начин за медийно отразяване на дейността на кралското семейство. Хари и Меган искат да създадат отделна организация, която понякога ще работи с двореца, но изглежда не са обсъдили с никого там как ще функционира тя. Те се стремят към финансова независимост чрез придобиване на професионални приходи. Но никъде не споменават риска да бъдат обвинени, че извличат парични облаги от принадлежността си към кралското семейство. Хари и Меган искат да създадат отделен \"аристократичен\" двор, който да действа по техни правила. Но в същото време смятат, че могат да останат членове на британската монархия, която има прецизно изготвен набор от собствени правила. В някои среди се говори, че ходът на херцозите е бил провокиран от сензационната новина на \"Сън\" от сряда, че семейството смята да прекарва повече време в Канада и тепърва ще обсъди въпроса с кралицата и с принц Чарлз. Ако случаят е такъв - а медийната стратегия на двойката със сигурност е неконвенционална, той донякъде обяснява защо въпросите са повече от отговорите. Тези, които винаги са обвинявали Меган, отдават решението на нея. Но това е доста далеч от истината. Пътят на Хари в кралското семейство винаги е бил труден. Върху него пада дългата сянка от ранната смърт на майка му, медийният интерес върху младежките му грешки и необичайното любопитство към връзките му, а по-късно и към брака му. За разлика от брат си Уилям, Хари така и не свикна с медиите и все още е видимо как се отдръпва пред камерите и въпросите на журналистите. Освен това той очевидно се отегчава от церемониалната част от задълженията си. Казано накратко - Хари отдавна иска да излезе от всичко това. И заедно с жената, която обича, вече смята, че е намерил изход. Но начинът, по който той и семейството му излиза, е слисващ. Дворецът рядко дава изявления за това как се чувстват членовете на кралското семейство по определени теми. Но източник оттам каза пред Би Би Си часове след изявлението на принц Хари и Меган, че старшите членове на кралското семейство са \"наранени\" и от съдържанието, и от начина, по който бе разпространено изявлението. Това е тревожен сигнал и за това как занапред ще действа дворът на Хари и Меган. Ако те разпространяват изявления от такова значение по начина, по който го сториха сега, докато са още под шапката на двореца, как ли ще се държат, когато са на хиляди километри разстояние и далеч от очите на семейството и придворните? Сега дворецът трескаво се опитва да очертае как ще функционира новата им роля занапред. Но там са наясно с предизвикателствата и сложните въпроси, особено що се отнася до въпроса за парите. Истината е, че вероятно няма да се намери пресечна точка между нуждата на двореца от контрол и желанието на херцозите на Съсекс да живеят живота си, както желаят. Възможно е между двойката и кралското семейство да се получи по-дълбоко и по-официално разделение.", "date": "2020.01.10", "title": "Принц Хари и Меган искат сами да определят\nправилата"}
{"url": "https://www.24chasa.bg/novini/article/8057037", "text": "Властите в Китай ще ускорят надзора върху традиционната китайска медицина (ТКМ) през тази година, за да гарантират подобряването на качеството на лекарствата, съобщиха местните здравни власти, цитирани от  Регулаторите на традиционната китайска медицина в страната ще засилят надзора върху лекарствата, продавани в болниците и клиниките. Проверките ще покрият цялата верига, като покупки, инспекция и съхранение на лекарствата, за да предотвратят използването на фалшиви или неотговарящи на стандартите медикаменти, каза началникът на Държавната администрация за ТКМ. Като водеща мярка в тази насока администрацията ще работи с Министерството на земеделието и селските дейности за създаването на 150 производствени база за суровини в местата им на произход и насърчи стандартизираното производство на материали като билки, каза още началникът на конференция в Пекин. В четвъртък Държавната здравна комисия също изиска от ТКМ властите в Китай да подобрят качеството на продуктите. За тази цел ще бъде създаден механизъм за сътрудничество, обхващащ множество отдели, добави комисията.", "date": "2020.01.10", "title": "Регулаторите в Китай ще подобрят надзора върху традиционната медицина"}
{"url": "https://www.24chasa.bg/novini/article/8057056", "text": "Българска роза като мотив на своята уникална посланическа монета избра Херо Мустафа. Американската посланичка в България  , след като посети Софийската ботаническа градина за първи път. \"Херо е вид цвете. В България го наричаме ружа”, уточниха от американското посолство във фейсбук. От мисията допълниха, че г-жа Мустафа очаква с нетърпение да се върне през пролетта в градината и че е било прекрасно да види растения от цял свят, включително от Северна Америка. Откакто пристигна в България в средата на октомври, американската посланичка обиколи софийските улици, наслади се на прочутото Панагюрско съкровище в Националния исторически музей. Тя се снима за спомен със скулптурите на българските литературни колоси - баща и син Петко и Пенчо Славейкови, и намери топло гостоприемство в Столичната градска библиотека. Дипломатката не пропусна да се разходи и до Рилския манастир.", "date": "2020.01.10", "title": "Българска роза е уникалната посланическа монета на Херо Мустафа"}
{"url": "https://www.24chasa.bg/novini/article/8057079", "text": "Изданието   се сдоби с клип, на който се вижда как иранска ракета удря самолет близо до летището на Техеран, близо до мястото, където украински самолет се разби и взе 176 жертви. Според изданието, има шансове ракетата да е ударила самолета случайно. Има доказателства, че разбилият се в Иран украински пътнически самолет е бил свален от ракета земя-въздух, която може да е била изстреляна непреднамерено, заяви британският премиер Борис Джонсън в четвъртък, цитиран от Ройтерс и ТАСС. Джонсън призова за пълно и прозрачно разследване на катастрофата на самолета, при която загинаха всичките 176 на борда, сред които четирима британци. \"Великобритания продължава да призовава всички страни към спешна деескалация, за да се понижи напрежението в региона\", заяви Джонсън. Същата позиция изрази канадският премиер Джъстин Трюдо, предава БТА. \"Разполагаме с разузнавателна информация от множество източници, включително от нашите съюзници и от нашите собствени служби, че самолетът е бил свален от иранска ракета земя-въздух. Възможно е това да е станало непреднамерено. Тази нова информация засилва нуждата от щателно разследване на случилото се\", заяви Трюдо. Той добави, че украинският президент Володимир Зеленски го е информирал, че Иран ще допусне украински следователи в страната. Сред загиналите 176 души в самолета е имало 63 канадци. Президентът на САЩ Доналд Тръмп вече изрази подобни подозрения, а според редица медии американското разузнаване е все по-убедено, че самолетът е бил свален погрешка от Иран.", "date": "2020.01.10", "title": "\"Ню Йорк Таймс\": Иранска ракета случайно е ударила украинския самолет (Видео)"}
{"url": "https://www.24chasa.bg/novini/article/8057080", "text": "Президентът на Съединените щати Доналд Тръмп потвърди, че на 15-ти януари САЩ ще подпишат \"колосална\" търговска сделка с Пекин, добавяйки, че Китай ще купува американски селскостопански продукти за 50 милиарда долара, предава  . \"Китай каза, че могат да купуват наши продукти за 20 млрд. долара годишно, но аз има казаха - нека бъдат за 50 млрд. долара. И тогава нашите земеделски производителите казаха на мен, президента, че не можем да произвеждаме толкова много. И аз им казах - купувайте по-големи трактори\", заяви Тръмп на митинг в Толедо, Охайо по време на новата си предизборна кампания. Той повтори, че САЩ са подписали търговска сделка с Япония на стойност 40 млрд. долара по отношение на дигиталната търговия и добави, че е била подписана и търговска сделка с Южна Корея. В интервю за филиала на телевизия ABC в Толедо, Охайо, Тръмп каза: \"Ще подпишем голямата търговска сделка с Китай на 15 януари - мисля, че ще бъде на 15 януари или може би малко след това, но мисля, че ще бъде на 15 януари\". На този етап няма отговор от страна на Белият дом за изясняване на коментарите на Тръмп. Очаква се договорената през миналия месец \"първа фаза\" от търговското споразумение да доведе до отмяна и намаляване на някои от двустранните тарифи и да засили китайските покупки на американски фермерски, енергийни и промишлени стоки, като същевременно решава и някои спорове относно интелектуалната собственост. Ръководителят на китайския преговорен екип - вицепремиерът Лю Хъ заминава в началото на следващата седмица за Вашингтон, за да подпише споразумението, съобщи в четвъртък китайското министерство на търговията. Лю Хъ ще посети столицата на САЩ от Вашингтон от 13-ти до 15-и януари, заяви говорител на министерството Гао Фън. Той допълни на редовния си седмичен брифинг, че преговарящите екипи от двете страни остават в тясна връзка относно конкретните договорености на самото подписване на споразумението.", "date": "2020.01.10", "title": "Тръмп: Подписваме \"колосална\" търговска сделка с Китай на 15 януари"}
{"url": "https://www.24chasa.bg/novini/article/8057123", "text": "Лек автомобил излетя от автомагистрала „Струма\" тази сутрин в района на с. Мурсалево. Пострадали са двама гръцки граждани. Те са отказали транспорт до МБАЛ-Благоевград, съобщава  Сигналът за пътния инцидент е подаден в 8.25 ч. от 79-ти километър. Движението в лентата за Дупница и София не е ограничено, колата е извън пътното платно. Лекият автомобил, който е бил взет под наем, е излизал от пътя в участък без мантинела. След спускането по ската, колата се хлъзнала по канавката и се преобърнала настрани. Шофьорът на автомобила е 53-годишен гръцки гражданин, с него е пътувал още един мъж. Двамата са с повърхностни наранявания, обработени са на място от екип на ЦСМП-Благоевград и са отказали са транспорт до болницата. На водача е взета проба за алкохол с дрегер. По неофициална информация тя е отрицателна.", "date": "2020.01.10", "title": "Двама гърци с кола под наем катастрофираха на магистрала „Струма”"}
{"url": "https://www.24chasa.bg/novini/article/8057124", "text": "Иран може да се сдобие с ядрено оръжие за година-две, ако страната извърши нарушения на сделката за ядрената ѝ програма от 2015 г. Това заяви днес френският външен министър Жан-Ив Льо Дриан, цитиран от Ройтерс и  . „Ако продължат с разнищването на споразумението от Виена, тогава да, в рамките на доста кратък период от време, между една и две години, те може да получат достъп до ядрено оръжие, което не е опция“, каза Льо Дриан пред радио РТЛ.", "date": "2020.01.10", "title": "Франция: Иран може да се сдобие с ядрено оръжие до 1-2 години"}
{"url": "https://www.24chasa.bg/novini/article/8057173", "text": "С 608 хиляди се е увеличил броят на безработните в Турция за една година - от октомври 2018 до октомври 2019 г., предаде БТА. По данни на турския статистически институт процентът на безработицата за една година се е увеличил с 1,8 процентни пункта и е достигнал 13,4 на сто. Към момента броят на безработните в Турция е около 4,4 милиона. Най-голяма е безработицата в селскостопанския сектор, където е 15,7 на сто. 25,3 процента от младите хора между 15-24 г.са безработни. Отбелязва се нарастване на броя на младите хора, които нито работят, нито учат. За една година увеличението по този показател е с 1,3 процентни пункта и достигна до 26 процента. Процентът на заетите в сивата икономика, т.е. без трудова регистрация и без социална осигуровка, е 39,4 процента, като за една година броят им се е увеличил с 1,2 пункта.", "date": "2020.01.10", "title": "С над половин милион са се увеличили\nбезработните в Турция за 1 година"}
{"url": "https://www.24chasa.bg/novini/article/8057175", "text": "Нено Димов подава оставка до края на деня, научи \"24 часа\".  Обсъдил е решението с адвокатката си. Прокуратурата ще даде подробности за обвиненията към Димов по-късно днес. Министър Нено Димов е в правителството от квотата на Обединени патриоти и е предложен от ВМРО.  Министърът на околната среда и водите бе задържан за 24 часа в четвъртък по разследването на Специализираната прокуратура за водната криза в Перник. Очаква се Димов да бъде обвинен за безстопанственост и длъжностни престъпления заради източения яз. “Студена”. Очаквайте подробности.                                                                                                                                                                                                                                                                                                                                ", "date": "2020.01.10", "title": "Нено Димов подава оставка до края на деня"}
{"url": "https://www.24chasa.bg/novini/article/8057052", "text": "Мъж от китайската провинция Дзянси бе осъден на 11 месеца затвор и глобен 1,24 милиона юана (178 000 долара) за това, че е продал на черно 3749 билета за влак, съобщават местните власти, цитирани от  Прекупвачите на билети, считани навремето за напаст за пътниците по време на Пролетния празник, отчитат спад на печалбите си, заради услугите за онлайн резервации, но някои от тях успяват да заобиколят системата. Мъжът с фамилия Лиу е имал две приложения за бързо купуване на билети и над 945 регистрирани акаунта с истински имена в 12306.cn, която е официалната платформа за резервиране на билети в Китай. Чрез тях той е трупал и препродавал билети през 2017 г. Софтуерът му е позволил да увеличи шансовете си да грабне билет чрез заобиколяне на проверките с изображения на уебсайта и автоматичното влизане в няколко акаунта и подаване на поръчка. Г-н Лиу е печелил от 50 до 200 юана от препродаването на билет. От април 2018 г. до февруари 2019 г., той е закупил билети на стойност 1,33 милиона юана и спечелил 342 хиляди от препродажбата им.", "date": "2020.01.10", "title": "Осъдиха мъж в Китай за продажбата на над 3700 билета за влак на черно"}
{"url": "https://www.24chasa.bg/novini/article/8057466", "text": "Затънтеният щат в Североизточна Индия, където живее Тайлод Хонгвир, спада към най-влажните зони на планетата, но въпреки това на нея й се налага да събира всяка капка дъжд, стекла се от ръждясалия ламаринен покрив на къщата. Заради пресъхването на изворите и водоносните слоеве в този регион с пищна растителност 66-годишната индийка трябва да се приспособява към периодичния недостиг на вода, характерен за кризата в гигантската южноазиатска страна. \"Нямахме течаща вода, но разполагахме с много вода през цялата година, защото имаше колкото щеш естествени извори и валеше много дъжд\", обяснява жената от народността хаси. Но през последните години валежите са все по-малко в нейния щат Мегхалая. \"Вече събираме, каквото можем, щом завали, и си го пазим за после\", казва Тайлод Хонгвир, докато покрива с парче памучен плат своето гърне за вода, изпъстрено с многоцветни шарки и обрасло с мъх. Проблемите с водата в Мегхалая отразяват в миниатюра парадокса, който се забелязва в цяла Индия: веднъж твърде много вода, друг път - недостатъчно. Недостигът на резервоарна инфраструктура влошава още повече положението на субконтинента, извънредно зависим от годишните мусони. Близо хиляда души загинаха през юли при наводнения, предизвикани от свирепия мусон, връхлетял Източна Индия, Непал и Бангладеш. По същото време обаче милиони жители на големия южен град Ченай отчаяно търсеха \"синьо злато\" сред сполетялата ги суша и с часове стояха на опашка, за да си налеят вода от уличните помпи или от специално докараните водоноски. Индия е включена в тревожния списък от общо 17 страни, подложени на много силен \"воден стрес\" заради съчетанието на риска от наводнения с периоди на суша. \"Дори непродължителна суша - а тези моменти ще зачестяват с промените в климата, може да има ужасни последици\" като неотдавнашната криза в Ченай, отбеляза през август в доклад Световният институт за ресурсите. Резервоари ======== Моусинрам в хълмистия щат Мегхалая се гордее с това, че го наричат най-дъждовното място в света - там падат 11 887 милиметра валежи средногодишно. \"Поройните дъждове бяха част от живота тук. Така и не свикнахме да се запасяваме с вода - толкова много вода имаше наоколо\", спомня си Миралин Харшанди, директорка на училище в Моусинрам. \"От две години насам обаче вали все по-рядко. Силни дъждове имаше само две седмици през юни-юли\", казва тя. Зиме оскъдицата принуждава местните хора да бият километри път пеша, за да се сдобият с вода. Индия е сред държавите, които са най-уязвими за глобалното затопляне и последиците от него, имайки предвид огромното й население - 1,3 милиарда, високите равнища на бедност и неравенство. Покачването на морското равнище започва вече да тревожи общностите по крайбрежията; горещи вълни убиват стотици хора всяка година. Обезлесяването и бързата урбанизация без предварително планиране влошават още повече ситуацията в страната, където наводненията стават още по-мащабни, а дойде ли суша, трае все по-дълго. \"Изчезването на горите обърква времето и метеосводките на местно и на световно равнище - и в краткосрочен, и в дългосрочен план\", отбелязва Харджит Сингх, експерт по климатичните промени в неправителствената организация \"ЕкшънЕйд\". \"Горите абсорбират карбоновия диоксид, в който се натрупва топлината, и така спомагат да се стабилизира климатът на планетата. Съответно обезлесяването означава повече парникови газове в атмосферата, а те затоплят и объркват климата\", припомня той. В Мегхалая, за да се справят с водния недостиг местното правителство и общините използват системи за събиране на дъждовна вода. \"Селяните участват в изграждането, в поддръжката на резервоарите и се чувстват техни собственици. Затова използват водата по-отговорно\", радва се Тарсишъс Дхкар, селски кмет. Тази \"вода е толкова хубава, по-сладка от бутилираната\" - споделя 16-годишната Тилдамон Сайлемтлех, \"но може скоро съвсем да изчезне\", тревожи се тя. /От БТА/", "date": "2020.01.10", "title": "Суша и наводнения - парадоксалната криза с водата в Индия"}
{"url": "https://www.24chasa.bg/novini/article/8057503", "text": "Раздразнението на САЩ от изграждането на \"Турски поток\" укрепва позицията на Гърция за изграждането на Източносредиземноморския газопровод (EastMed), коментира гръцката телевизия Скай, цитирана от БТА. Проектът за газопровод, който да пренася газ от находищата в Източното Средиземноморие към Европа, намалява енергийната зависимост на Европа от Москва. Тристранното споразумение за Източносредиземноморския газопровод беше подписано на 2 януари от Гърция, Кипър и Израел в Атина. САЩ приветстваха проекта. Държавният департамент на САЩ се обяви вчера срещу втората тръба на газопровода Турски поток в изявление на говорител на американското външно ведомство, направено пред гръцкия информационен сайт Hellas Journal. Говорителят обвини замесените страни, сред които водеща роля има Турция, че с участието си в газопровода играят играта на Москва, която чрез \"Северен поток 2\" и \"Турски поток\" се опитва да раздели Европа. Сайтът е поставил на Държавния департамент следния въпрос: \"Президентите на Турция и на Русия откриха официално газопровода Турски поток, който ще пренася руски природен газ към Южна Европа през Турция. Как коментирате това развитие?\" В отговора на Държавния департамент се казва следното: \"Съединените щати продължават да се противопоставят на Северен поток 2 и на втората тръба на Турски поток. Ние смятаме, че Северен поток 2 и втората тръба на Турски поток не допринасят с нищо за постигането на европейските цели за енергийна сигурност и ще предоставят на Русия още един инструмент за политическо и икономическо изнудване на европейските страни и особено на Украйна. Русия разбира, че тези проекти разделят Европа и използва това в своя полза\".", "date": "2020.01.10", "title": "САЩ vs. \"Турски поток\": Гърция изгражда Източносредиземноморския газопровод"}
{"url": "https://www.24chasa.bg/novini/article/8057508", "text": "Ченгета от Лом закопчаха за 24 часа мъж от града, който криел в ръкава на якето си незаконен пистолет. Акцията по обискирането и задържането на 38-годишния криминално проявен мъж е извършена вчера около 15 часа. Униформените получили сигнал, че мъжът притежава незаконно огнестрелно оръжие. След като издирили му направили обиск. Открили че в ръкава на връхната му дреха е скрит пистолет \"farizmendi y goenaga-ei bar\". В оръжието имало зареден пълнител с 6 боеприпаса, кал. 7,65. Веднага била сформирана дежурна оперативна група, а оръжието и боеприпасите били иззети. При извършената проверка е установено, че пистолетът е обявен за издирване със страна инициатор Германия. 38-годишният е задържан за срок от 24 часа. По случая е образувано досъдебно производство.", "date": "2020.01.10", "title": "Спипаха ломчанин с незаконен пистолет"}
{"url": "https://www.24chasa.bg/novini/article/8057394", "text": "При несъобразени изкопни работи, извършвани от строителна фирма на 10 януари сутринта, бе скъсан кабел 10 киловолта, собственост на ЧЕЗ Разпределение. В резултат на това в продължение на 40 минути без електрозахранване останаха около 800 клиенти на дружеството в района на Студентски град. ЧЕЗ Разпределение България призовава фирмите да координират с компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл  .", "date": "2020.01.10", "title": "Строителна фирма остави без ток 800 клиенти на ЧЕЗ Разпределение в Студентски град"}
{"url": "https://www.24chasa.bg/novini/article/8057555", "text": "Обледеняване може да е причинило катастрофата с казахстанския самолет, който се разби на 27 декември м. г., малко след като излетя от Алмати за столицата Нур Султан. Това съобщи днес пред журналисти вицепремиерът на страната Роман Скляр, предадохаТАСС и БТА. Това е основната версия на властите. В нейна полза говорят според вицепремиера данните за метеорологичната обстановка и анализът на параметричните сведения от черните кутии. Комисията за разследване на случая допуска да се е образувал лед по машината, прекарала близо две денонощия на стоянката. Самолетът Фокър-100 на авиокомпания \"Бек еър\" след излитане изгуби височина, проби бетонна ограда и се вряза в двуетажна сграда. Загинаха 12 души от общо 98 на борда.", "date": "2020.01.10", "title": "Обледеняване може да е причинило катастрофата с казахстанския самолет"}
{"url": "https://www.24chasa.bg/novini/article/8057536", "text": "Делото за железопътното произшествие в Хитрино продължава в Шуменския окръжен съд с представяне на експертизи, изготвени от вещи лица. Обвиняеми са машинистите Димитър Михнев и Радослав Петков, и двамата от Русе, управлявали дерайлиралата в ранната сутрин на 10 декември 2016 г. в района на гара \"Хитрино\" влакова композиция, превозваща пропилен и пропан-бутан. Първата експертиза - съдебно пожаро-техническа, бе представена от вещите лица, които са я изготвили - Марко Марков и Ивко Иванов. Според Марков само на едно място в Хитрино са установени разрушения в четирите посоки и там е епицентърът на взрива. Това е къща, в която е имало печка. Според втория експерт са установени деформационни повреди вследствие на топлинни натоварвания на печката. По нея обаче \"има редица и субективни и обективни въздействия\" и не може да се каже дали точно от нея тръгва взрива, предаде БТА. Адвокатите на пострадалите и загиналите при инцидента в Хитрино казаха, че оспорват заключенията на експертизата, особено в частта изложена от Иванов, но тя бе приета от съда. На 10 декември 2016 г. в района на гара \"Хитрино\" дерайлира товарна влакова композиция, превозваща пропилен и пропан-бутан, управлявана от машинистите Димитър Михнев и Радослав Петков. От последвалия взрив загиват седем души, а 29 са пострадали; разрушени и са нанесени щети на десетки сгради в населеното място.", "date": "2020.01.10", "title": "Делото за Хитрино продължава с експертизи"}
{"url": "https://www.24chasa.bg/novini/article/8057566", "text": "Републиканци и демократи в Сената на САЩ одобриха законопроект за отпускане на 3,3 милиарда долара годишна помощ на Израел, предаде Ройтерс, цитирана от БТА.  На практика с този законодателен акт, внесен от републиканеца Марк Рубио и демократа Крис Кунс Меморандумът за разбирателство, подписен преди четири години между Израел и администрацията на Барак Обама, придобива силата на закон. Това е най-голямата финансова помощ, отпускана от САЩ на друга държава. Меморандумът, чието действие бе замразено миналата година, съдържа текстове, подкрепяни и от двете партии, но и предписание, което позволява на щатски и местни органи да санкционират граждани на САЩ, бойкотиращи Израел. Опоненти, сред които мнозина демократи, казват, че тази разпоредба е посегателство върху свободата на словото. Рубио и Кунс внесоха законопроекта на фона на засилено напрежение в Близкия изток, след като по заповед на президента Доналд Тръмп с американски дрон бе убит иранския военен командир Касем Солеймани. В отговор Иран изпрати ракети по военна база в Ирак, в която са разположени американски войници. Според вносителите Израел е изложен на \"безпрецедентни заплахи\", а събитията от последните няколко дни са \"ярко напомняне\" за това колко е важна американската помощ за сигурността на Израел.", "date": "2020.01.10", "title": "САЩ ще отпуска 3,3 милиарда долара годишно на Израел"}
{"url": "https://www.24chasa.bg/novini/article/8057615", "text": "Държавният департамент на САЩ е одобрил продажбата на Сингапур на до дванайсет изтребителя \"Ф-35\" и съпътстващо оборудване, съобщи днес Агенцията за сигурност и сътрудничество в областта на отбраната, цитирана от Ройтерс. Сделката за около 2,75 милиарда долара трябва да бъде одобрена от Конгреса на САЩ. Миналата година Сингапур обяви, че планира да купи първоначално четири \"Ф-35\" от корпорацията \"Локхийд-Мартин\" с вариант да придобие още осем, за да замени остарелите си изтребители \"Ф-16\", предава БТА. В съобщението на американската агенция се казва, че сделката обхваща екипировка от \"Локхийд\" и двигатели от \"Прат енд Уитни\". Избраният модел \"Ф-35 Бе\" може да излита от къси писти и да се приземява отвесно - параметри, които са подходящи за малката територия на Сингапур. Министерството на отбраната на азиатската страна съобщи, че условията по придобиването ще бъдат договаряни, след като решение по сделката вземе Конгресът на САЩ.", "date": "2020.01.10", "title": "САЩ преговарят със със Сингапур за изтребители\n\"Ф-35\" за 2,75 млрд. долара"}
{"url": "https://www.24chasa.bg/novini/article/8057638", "text": "Представители на Европейския парламент потвърдиха днес готовността на институцията да гласува споразумението за оттеглянето на Великобритания от ЕС на 29 януари. Гласуването е насрочено за втората януарска сесия на ЕП и ще се състои в Брюксел. ЕП неколкократно изрази готовност да гласува текста, стига преди това споразумението да е получило необходимото одобрение от британските депутати. За приемането на решението на ЕП е необходимо обикновено мнозинство. Следващата седмица в Страсбуг евродепутатите ще приемат резолюция, в която изразяват безпокойство за защитата на правата на гражданите след британското оттегляне. Очаква се ЕП да настоява за цялостно прилагане на постигнатото споразумение, за да бъдат правата на гражданите действително защитени.", "date": "2020.01.10", "title": "ЕС потвърди: Готов е да гласува за Брекзит на 29 януари"}
{"url": "https://www.24chasa.bg/novini/article/8057621", "text": "Премиерът в оставка на Косово Рамуш Харадинай ще предложи днес на косовското правителство да отпусне 250 000 евро в подкрепа на Глобалната коалиция за борба срещу Ислямска държава, съобщава прищинският \"Газета експрес\". Единствена точка на правителственото заседание днес е разглеждане на проекторешението за отпускане на средства в подкрепа на коалицията против Ислямска държава, се казва в съобщение на правителството, допълва БТА. Откакто подаде оставка като премиер Харадинай неколкократно свиква заседания на правителството, на които са отпускани средства за различни цели, отбелязва вестникът.", "date": "2020.01.10", "title": "Харадинай: Косово да отпусне 250 хил. евро за борба с \"Ислямска държава\""}
{"url": "https://www.24chasa.bg/novini/article/8057665", "text": "Престъпно трио обирджии претарашили три къщи в село Медковец. Това съобщиха от полицията в Монтана. На 4 януари са получени три сигнала за извършените кражби. Обадили се 31-годишен жител на Божурище и двама монтански жители на 74 и 63 години. Те съобщили, че в края на 2019 г. бандити са взломили имотите им в село Медковец и извършили кражби на различни вещи. В единия имот била разбита метална решетка на входна врата на кухненско помещение и отнети печка на твърдо гориво, 3 дървени маси, 2 дървени стола, телевизор, матрак за спалня, 2 черги и килим. Във втория имот извършителите са преминали през неукрепен отвор в таванско помещение и проникнали в масивна жилищна сграда. От там са свили велосипед, 7 кг. захар \"Сладея\", 7 кг. бяло брашно, 5 литра олио, а от мазе в същата къща откраднали 10 буркана с компот и 10 кг. картофи, както и детски велосипед. В същия период от време били взломени 3 катинара на входни врати на къща, кухненска постройка и стопанска постройка, откъдето били откраднати акордеон, медна пръскачка, ел. проводник с дължина 50 метра. В резултат на проведените издирвателни мероприятия служители на Участък Медковец установили извършителите. Оказало се, че това са трима местни жители - 39-годишен рецидивист и двама криминално проявени на 28 и 18 години. Кражбите са извършени в различно съучастие. Част от откраднатите вещи са намерени и върнати на собствениците. 18-годишният и 39-годишният са задържани за 24 часа в районното управление в Лом. Работа продължава Участък Медковец.", "date": "2020.01.10", "title": "Заловиха банда крадци, претарашили три къщи в Монтанско"}
{"url": "https://www.24chasa.bg/novini/article/8057717", "text": "В канцеларията на премиера на Белгия и в няколко федерални министерства днес са били получени пликове с бял прах, съобщиха местни медии, цитирани от БТА. На място са били изпратени екипи на пожарната и на службите за гражданска защита. Служителите в сградите са били изведени, се утонява в съобщенията. В южната област Валония вчера бяха получени осем плика с бял прах на адреси на регионалните власти. Отбелязва се, че при проверката на пратките не са били открити опасни за здравето вещества.", "date": "2020.01.10", "title": "Премиерът на Белгия и няколко министерства получиха пликове с бял прах"}
{"url": "https://www.24chasa.bg/novini/article/8057094", "text": "Над 630 000 молби са получени от хора от Китай и чужбина, които са изявили желание да бъдат доброволци на зимните олимпийски и параолимпийски игри 2022 в Пекин, само в рамките на месец от старта на кампанията по набирането им на 5 декември 2019 г. Студентите съставляват по-голямата част от кандидатите, там са получени 520 хиляди молби. Останалите 110 хиляди кандидати са китайци, живеещи в чужбина, чужденци и други, посочва  . Пет са изискванията към кандидатите, за да бъдат одобрени за доброволци. Да не са извършвали престъпления според китайския закон, да имат навършени 18 години, да са запознати с основните умения и знания за доброволческата дейности, да говорят китайски и английски език и да бъдат на разположение да предоставят услуги през целия период на игрите.", "date": "2020.01.10", "title": "630 000 души поискали да са доброволци на зимната олимпиада в Пекин през 2022"}
{"url": "https://www.24chasa.bg/novini/article/8057737", "text": "За броени дни служители на Четвърто РУ разкриха извършител на кражба от два леки автомобила. На 7 януари собствениците подали сигнал в Четвърто РУ за кражби от паркираните им в подземен паркинг на софийска метростанция автомобили. В резултат на предприетите оперативно- издирвателни действия в рамките на образуваното досъдебно производство бил установен и задържан извършителят-34- годишен, криминално проявен мъж, от София. Откраднатите чужди вещи са намерени и иззети. След доклад на събраните материали в Софийска районна прокуратура 34 - годишният е привлечен като обвиняем за престъпление по чл. 195 от НК и му е наложена марка \"задържане под стража\" за срок до 72 часа.", "date": "2020.01.10", "title": "Арестуваха крадец от два леки автомобила в паркинг на метростанция"}
{"url": "https://www.24chasa.bg/novini/article/8057767", "text": "Различията между САЩ и Европа по иранския въпрос изглеждат по-дълбоки от всякога след рязкото покачване на напрежението в последните дни, но Париж, Лондон и Берлин биха могли да се опитат да използват факта, че Доналд Тръмп открехна вратата за дипломацията. \"В последните три години пропастта продължава да се задълбочава\", отбелязва Бенжамен Хадад, френски изследовател от \"Атлантически съвет\" - мозъчен тръст във Вашингтон. След смъртта на влиятелния ирански генерал Касем Солеймани при американски въздушен удар и преди ответните атаки на Техеран срещу бази с американски военни в Ирак американският държавен секретар Майк Помпейо се отказа от дипломатическите клишета и упрекна европейците, че не са били \"толкова полезни\", колкото е очаквал, в подкрепата си за САЩ. Франция \"просто не е права\", отвърна той на френска министърка, заявила, че светът \"е станал по-опасен\" след смъртта на Солеймани. В сряда, в изказването си, чиято цел бе да се постави началото на етап на успокояване, американският президент тържествено поиска подкрепата на европейските съюзници, които не престава да критикува. Той изиска две неща: съюзниците да постъпят като САЩ и да излязат от споразумението за иранската ядрена програма, също така да увеличат военните си усилия в Близкия изток. По първото искане отговорът изглежда категоричен и той е \"не\". Докато милиардерът републиканец говореше от Белия дом, неговият най-близък съюзник в Европа Борис Джонсън уверяваше за пореден път иранския президент Хасан Рохани в \"трайната ангажираност на Обединеното кралство\" към споразумението от Виена. Призив към НАТО Споразумението, подписано с Иран през 2015 г. от Германия, Китай, САЩ, Франция, Русия и Великобритания, остава \"най-добрата рамка, с която разполагаме в момента\", за да се попречи на Техеран да се сдобие с атомна бомба, смята британският премиер. Доналд Тръмп обаче се изтегли от него именно понеже смяташе, че то не може да постигне тази цел. На същото мнение е и Европейският съюз, въпреки че споразумението на практика е все по-застрашено след възстановяването на американски санкции и постепенният отказ на Ислямската република да изпълнява задълженията си по него. \"Струва ми се немислимо европейските съюзници да се хвърлят след Тръмп в пропастта, където той изглежда ни води\", казва за АФП Рейчъл Ризо, специалистка по трансатлантическа сигурност в друг мозъчен тръст - Центъра за нова американска сигурност. Според нея Вашингтон и европейците са на диаметрално противоположни позиции по този въпрос, като напрежението между тях заплашва да се задълбочи още повече, преди евентуално да настъпи разведряване на обстановката. Защото всъщност според мнозина лидери от Стария континент ескалацията в Близкия изток е резултат точно от изтеглянето на американците от иранското споразумение, което те така и не приеха. Второто искане на Доналд Тръмп беше отправено към НАТО, от която той поиска да се ангажира \"много повече\" в района. Европейците \"ще оценят иронията на един президент, който не престана да критикува Атлантическия алианс и неговите членове, а се обръща към тях, когато е изправен пред криза\", отбелязва Джули Смит от американската неправителствена организация \"Германски фонд Маршал\". \"Между чука и наковалнята\" Въпросът е дали те ще искат, при положение че ситуацията е по-напрегната от всякога, а също дали ще имат капацитета за това. \"Те обаче трябва да погледнат много сериозно на това искане\", за да не се окажат в същото положение като в Сирия, когато обявеното от Доналд Тръмп изтегляне на американците ги изненада, макар че той ясно заяви намеренията си много преди това, обяснява пред АФП Бенжамен Хадад. Джули Смит отбелязва, че европейците, загрижени едновременно да не конфронтират твърде открито с американския си съюзник и да не скъсат окончателно връзките си с Техеран, \"са между чука и наковалнята\". При все това речта на Доналд Тръмп остави известна вратичка за дипломация. Той отново заяви, че е готов да преговаря по ново споразумение с Иран и изтъкна по безпрецедентен начин общите интереси на американците и иранците в борбата срещу джихадистката групировка \"Ислямска държава\". \"Налице е, колкото и да е парадоксално, по-интригуваща възможност, отколкото пред септември\", каза Бенжамен Хадад. Тогава една среща между Тръмп и Рохани, подготвена от френския президент Еманюел Макрон, изглеждаше съвсем възможна в ООН, преди планът да пропадне. Според експерта след \"крайно бруталното, но много навременно\" ликвидиране на Солеймани, \"се наблюдава различна динамика от американска страна, Тръмп е останал с впечатлението, че е отбелязал точка, че от позиция на силата е установил по-благоприятни отношения с Иран\". \"Макрон е в идеална позиция да изиграе ролята на посредник, но в крайна сметка това ще зависи от Вашингтон и Техеран\", допълва той. /От БТА/", "date": "2020.01.10", "title": "Пропастта между Тръмп и Европа по отношение на Иран стана още по-дълбока"}
{"url": "https://www.24chasa.bg/novini/article/8057763", "text": "Монтирани са вече над 100 филтъра на комини, като само за последния месец са поставни над 84 филтъра. Това заяви зам.-кметът по екология Йоана Христова, която направи инспекция на монтирани филтри на комини в кв.\"Красна поляна\". През миналата година Столичният общински съвет одобри програма за монтиране на филтри на комини на отоплителни инсталации на домакинства, които не са включени в големите проекти за подмяна на отоплителните инсталации на домове, които се отопляват на дърва и въглища. До 2023 г. трябва да бъдат поставени филтри на 2 хиляди сгради като Столичната община осигурява финансирането с бюджета за всяка година. Програмата е предназначена за сгради, които не попадат в обхвата на двата проекта, с които Столичната община заменя отоплителните инсталации на 20 хиляди домакинства в столицата, обясниха от общината. При поставените вече 84 филтъра имаме спестяване от над 1,5 тона емисии във въздуха, посочи Христова. Филтрите се поставят на къщи в \"Красна поляна\" и \"Слатина\". По думите на зам.-кмета, днешната проверка е констатирала, че хората са изключително доволни, филтрите са монтирани бързо, без неудобства. Предимствата са, че в къщите е по-чисто, а от комина не излиза черен дим. Хората ще използват дървесина, годна за отопление. Не се използват отпадъци и отпадъчни материали като предстои допълнителна информационна кампания тук на място защо е по-добре да се използват екологично чисти горива и поставянето на филтри, посочи Христова. До края 2121 предстои да бъдат монтирани 1000 филтри. След това има допълнителна въможност за поставяне на още 1000 филтри. Стойността на един филтър е около 4 хил.лв. като това включва както доставка и монтаж, и строителните дейности, ремонтни на комините. Понякога е необходимо укрепване, каза Христова. Тя каза, че 50 на сто от замърсяването в града се дължи на автомобилите, 40 процента - на отоплението с битово гориво, останалите десет процента са различни други замърсявания. Христова припомни, че заради влошаването на качеството на въздуха днес Столична община е въвела безплатно паркиране в буферните паркинги към станциите на метрото за всеки, който остави колата си и ползва градския транспорт. Призоваваме гражданите, които имат възможност, да не използват личните си автомобили, а тези, които се отопляват на твърдо гориво - да преминат на алтернативно отопление. Безплатните паркинги са разположени по линиите на метрото на бул.\"Цариградско шосе\", бул.\"Черни връх\", бул.\"Ломско шосе\", на бул.\"Александър Малинов\" и на бул.\"Драган Цанков\".", "date": "2020.01.10", "title": "Над 100 филтъра на комини за пречистване на въздуха е поставила Столичната община"}
{"url": "https://www.24chasa.bg/novini/article/8055901", "text": "Може ли починал човек, който няма живи близки и роднини, да стане донор на органи, ако те са годни за трансплантация и ако приживе не е заявил изрично несъгласие за това? Този въпрос години наред предизвиква широки дискусии сред лекарите и в обществото, защото за него липсва ясно дефиниран и подкрепен законово отговор. За първи път казусът намира законодателно решение - той влиза в промените в Закона за трансплантациите. Една от целите на законопроекта е да се увеличат донорите в България. В проекта е разписано, че “при липса на роднини могат да се вземат органи, тъкани и клетки”, с което изрично се уточнява, че починалото лице може да бъде донор. Ключовата редакция в Закона за трансплантациите пък се прави през промени в Закона за лечебните заведения, внесен от Министерския съвет в парламента. След старта на новата сесия следващата седмица предстои проектът да се разгледа в ресорната здравна комисия, а после и да влезе на пъ рво четене в пленарната зала, където вероятно предстои тежък дебат. “Към момента този въпрос не беше ясно уреден и предизвикваше дискусии, в резултат на които не се стигаше до донорство. С промяната би могло да се очаква увеличаване на броя на донорските ситуации в лечебните заведения, което от своя страна би могло да помогне на повече нуждаещи се от трансплантация”, пише в мотивите към него. С проекта се вкарват и други промени, целящи подобряване на донорската и трансплантационната дейност у нас. Сред тях са разширяване на кръга от роднини, които могат да дадат съгласие починал човек да стане донор В момента решение за донорство на органите на свой близък могат да вземат съпруг/а, родител, дете, брат или сестра. Сега се дава възможност воля за донорство да могат да изразяват и други роднини по съребрена линия до четвърта степен, “включително при родство, възникнало въз основа на осиновяване, но не по-рано от 3 г. от осиновяването”. Сред тях са първи братовчеди, чичовци и лели. Изрично се пояснява, че всеки следващ ред роднини могат да формират воля единствено при липса на по-близки такива. Друг казус, чието поставяне се чака от години, е кръстосаното донорство. Във внесения проект се предлага разрешаването му, както и трансплантацията на матка. За първи път тези случаи са подробно дефинирани с идея да тръгне обществен дебат по темата преди пълното им приемане. Кръстосано е донорство на принципа на реципрочност - при наличие на двама реципиенти и съответно двама донори (техни роднини), които желаят да им дарят орган, но са биологично несъвместими, се допуска трансплантация на нуждаещите се чрез размяна на донорите, ако те са съвместими със съответните реципиенти. “Въпросът поражда много дискусии, поради което, преди да се вземе решение, е от особено важно значение да се постигне обществен, медицински и институционален консенсус по въпроса. Именно поради тази причина в законопроекта са включени общи разпоредби, които да послужат като основа за водене на дискусия по въпроса”, пише в мотивите. Според предложените текстове вземането на органи при този тип донорство ще става само след нотариално заверено писмено съгласие от страна на донорите, в което са написани и имената на техните реципиенти, а всички трябва да са включени в служебния регистър на агенция “Медицински надзор” не по-късно от 2 месеца преди операцията. Програми за кръстосано донорство съществуват от над 20 г., но няма единно европейско или международно законодателство. Всяка държава го е регламентирала по различен начин - от пълна забрана в Германия, през възможност за извършване на кръстосано донорство в САЩ, Канада, Испания, Италия, до възможност за алтруистично даряване бъбрек на непознат във Великобритания. “Законната възможност за кръстосано донорство би намалила риска от отхвърляне на присаден орган поради наличието на по-голям избор от живи донори и съответно по-добра вероятност за съвместимост между донор и реципиент, както и поради вероятността да се намали времето, в което животът на пациента се поддържа с диализно лечение”, пише в мотивите. Освен това този тип трансплантации са още една възможност най-вече за нуждаещите се от нов бъбрек, които са и най-дългият списък. В българската листа от общо 1162 чакащи за нов орган 1042-ма имат нужда от бъбречна трансплантация. Трансплантация на матка е нов метод, който е с малък световен опит и провокира въпроси от етично и деонтологично естество, посочват вносителите, но допълват, че според водещи медицински специалисти у нас са налице възможности за такава трансплантация, с което ще се даде възможност на жени без матка да родят свои деца “Важно е да се води дискусия по значими въпроси като това какви са критериите за определяне на жената като подходящ донор на матка и кога една жена е осъществила вече репродуктивните си функции, след което може да стане донор. Важно е да се имат предвид и евентуални субективни моменти в желанията на жената да ражда деца и др.”, се допълва в мотивите.  В тях се посочва и примерът на държави с опит в тази област - Швеция, Франция, Чехия, Великобритания, Белгия, Италия. В Швеция през 1999 г. стартира програма за трансплантация на матка от жив донор, от която до момента са родени 8 деца. В Чехия дейността стартира като научно изследване през 2016 г. и са трансплантирани 10 матки от трупен донор и 10 от жив. Във Франция има два проекта - 8 трансплантации от трупен донор и 10 от жив. През проекта на Закона за лечебните заведения се залагат и необходимите промени в Закона за здравното осигуряване, които официализират правилата за разпределение на заплатите на лекарите и медицинските сестри. Те бяха приети в Националния рамков договор - бе решено, че не по-малко от 50% от приходите на болниците ще отиват за разходи за персонал, от които поне 80% ще са за медиците. Съотношението между заплатите на лекари и медсестри, лекарски асистенти и акушери пък ще е 1,6:1. След приемането на закона агенция “Медицински надзор” ще следи дали държавните и общинските болници спазват тези правила за формиране на работните заплати. Освен това е разписано правото на лекарски асистенти, медсестри и акушерки да разкриват свои кабинети или групови практики и лечебни заведения, в които да извършват  самостоятелно медицински и здравни грижи, да правят манипулации като поставяне на инжекции, обработване на рани и т.н., както и да извършват дейности по промоция на здравето, превенция и профилактика на болестите. “Сега невъзможността за предоставяне на самостоятелни здравни грижи от специалисти в много случаи налага хоспитализиране на пациентите и съответно изразходването на по-голям обществен или личен ресурс”, мотивират се вносителите. Освен това регламентирането на новия вид лечебно заведение създава още една възможност за професионално развитие на медицинските специалисти, както и за привличане на млади хора към професията, от която има отлив. Очаква се така да се разшири и достъпът до здравни грижи на пациентите. Сред останалите промени, залегнали в закона, е затягане на финансовата дисциплина в лечебните заведения. Ще се налагат санкции за болниците, ако не изпълняват задълженията си да представят финансови отчети и друга информация с административна цел, изисквана за осъществяване на контрол от съответните органи. Болниците, лекуващи с медикаменти, за които ще бъде определено да се проследява ефектът от терапията с тях, пък ще трябва ежедневено да пращат информация до Националния съвет по цени и реимбурсиране. Ако не го направят, глобата е от 2500 до 5000 лв. По предложение на здравния министър Министерският съвет да определи болница, която да осигурява медицинска помощ на президента, вицепрезидента, председателя на Народното събрание, министър-председателя и главния прокурор. Тази разпоредба е част от промените в Закона за лечебните заведения, внесени в парламента от МС. Лекари от избраната болница ще пътуват с управниците при посещенията им в чужбина и ще осигуряват здравна помощ на чуждестранните делегации при визити в България, както и на депутатите по време на пленарните заседания. До януари 2019 г. тези функции изпълняваше болница “Лозенец”, но правителството реши да отмени статута ѝ на ведомствено лечебно заведение и я преобразува в търговско дружество. Решението дойде, след като премиерът Бойко Борисов заяви, че такава болница не е необходима. Разликата сега е, че новата “правителствена” ще обслужва по-малък кръг от управляващи, а не както преди - цялата държавна администрация, депутати, министри, директори на агенции и близките им. Освен това, когато се лекуват чуждестранни делегати или лекари пътуват в чужбина с наши, разходите ще са за сметка на съответното ведомство. Във всички останали случаи ще се покриват от здравното министерство или касата. ", "date": "2020.01.10", "title": "Самотници влизат в списъка с донори на органи"}
{"url": "https://www.24chasa.bg/novini/article/8057935", "text": "Японският премиер Шиндзо Абе ще осъществи обиколката си в Саудитска Арабия, Обединените арабски емирства и Оман, съобщи Ройтерс, цитирана от БТА. Тя ще се състои на фона на изострено напрежение в Близкия изток, където Токио изпраща боен кораб и патрулиращи самолети. По-рано, след като САЩ убиха иранския военен командир генерал Касем Солеймани и след ответната ракетна атака на Иран срещу американските сили в Ирак, телевизия \"Асахи\" съобщи, че посещението ще бъде отменено. Но днес на пресконференция главният секретар на японското правителство Йошихиде Суга каза, че Абе ще посети региона, както бе планирано, от 11 до 15 януари \"Предвид нарастващото напрежение в региона това посещение ще има за цел обмяна на мнения с трите страни като част от японската дипломация, насочена към успокояване на ситуацията\", заяви Суга. Той отказа да даде повече подробности как е било взето решение посещението да се състои, както е планирано, но каза, че то е взето след оценка на ситуацията в региона. Политици от опозицията разкритикуваха идеята за отмяна на визитата, имайки предвид, че няма промяна в плановете за изпращане на японските Сили за самозащита в региона, на което те се противопоставят заради твърде напрегнатата ситуация там. Правителството одобри разполагането на войските миналия месец, а министърът на отбраната Таро Коно издаде днес заповед бойният кораб и двата патрулиращи самолета за събиране на информация Р-3С да заминат за Близкия изток за защита на кораби, превозващи товари за Япония. Самолетите ще излетят от Япония утре и ще започнат да изпълняват задачите си от 20 януари, а разрушителят ще отпътува на 2 февруари и ще започне да патрулира по-късно същия месец.", "date": "2020.01.10", "title": "Японският премиер ще замине на планираната обиколка в Близкия изток"}
{"url": "https://www.24chasa.bg/novini/article/8057554", "text": "В столицата днес бе учреден Регионален иновационен център „Северозапад” към Аутомотив клъстер – България с участието на врачанската областна управителка Малина Николова и кмета на Враца Калин Каменов. Иновационния център е сдружение за подпомагане, насърчаване, представителство и защита на регионалния капацитет за въвеждане и развитие на иновации чрез засилване на сътрудничеството между бизнеса и научно-изследователските организации, университетите и други научни и образователни институти. Съобразно новия подход в регионалната политика, където местните и регионални нужди ще бъдат определящи за развитието на конкретната територия, от голямо значение е създаването на работещо партньорство между бизнеса и науката в полза на регионалната икономика. РИЦ е основа за взаимодействие между различните сектори с цел създаване и внедряване на иновации, както и осигуряване на по-голяма обвързаност с необходимостта и спецификите на областта и подобряване на равнището на образование. Изграждането на такъв център ще допринесе за успеха на партньорството бизнес-наука и ще създаде допълнителни условия за развитие на младите хора и подготовката на кадри за реалния бизнес. Центърът ще бъде създаден в областния град. Учредители на център „Северозапад“ са 11 организации - Аутомотив клъстер - България, областна администрация на Враца и Видин, общинската управа на Враца, врачанската търговско-промишлена палата , видинския филиал на русенския университет „Ангел Кънчев“, както и компании от региона. Очаква се инициативата за иновационния център да бъде допълнително подкрепена от голям брой организации. Още от деня на създаването си, сдружението си поставя за цел изграждането и развитието на модерна научноизследователска и иновационна инфраструктура. Иновационният център ще управлява проекти, включващи извършване на индустриални научни изследвания и експериментално развитие за насърчаване на иновациите. Не на последно място сред целите на сдружението е създаването на таланти за бъдещо иновативно и конкурентно развитие на Северозападна България. Аутомотив клъстер - България представлява интересите на един от най-бързо развиващите се икономически браншове в България – автомобилната индустрия и производството на автомобили и компоненти за тях. Клъстерът обединява повечето от 250-те автомобилни производителя в страната, които произвеждат компоненти за почти всяка позната марка автомобили. По-голямата част от тях са първо, второ и трето ниво доставчици. В индустрията има над 65 000 заети. Приходите, генерирани от компаниите в този сегмент за 2019 г., възлизат на около 5,5 млрд. евро и съставляват над 10% от БВП на страната.", "date": "2020.01.10", "title": "Учредиха  Регионален иновационен център \"Северозапад“ към Аутомотив клъстер - България"}
{"url": "https://www.24chasa.bg/novini/article/8058353", "text": "Пътнически самолет на руската авиокомпания Нордуинд еърлайнс (Nordwind Airlines), изпълняващ полет от Москва, извърши екстремно кацане в турския град Анталия, предаде ТАСС, като се позовава на турския портал Еърпортхабер (Airporthaber), съобщи БТА. Нито един член на екипажа не е пострадал, съобщи генералното консулство на Русия в Анталия. Според информация, получена от представителството на Нордуинд еърлайнс в Анталия, потвърждаваме, че самолетът на тази авиокомпания е извършил екстремно кацане. Самолетът е летял без пътници, няма пострадали, има само технически повреди, каза представител на руското консулство пред ТАСС. По данни на Еърпортхабер пилотите на лайнера А321-200 са поискали да извършат извънредно кацане заради задимяване.", "date": "2020.01.10", "title": "Самолет на руската авиокомпания извърши екстремно кацане в Анталия"}
{"url": "https://www.24chasa.bg/novini/article/8058399", "text": "Председателката на Европейската комисия Урсула фон дер Лайен заяви днес в Загреб, че Албания и Северна Македония са изпълнили условията за започване на преговори и сега ЕС не би трябвало да ги променя, а само да подобри методологията на преговорите, предаде агенция Хина. \"Те изпълниха критериите, които изисквахме от тях, и сега не би трябвало да променяме условията\", каза Фон дер Лайен на пресконференция след съвместно заседание на хърватското правителство и Европейската комисия, с което официален Загреб формално пое председателството на Европейския съвет. Председателката на ЕК добави, че до срещата на върха ЕС-Западни Балкани през май в Загреб Европейският съюз трябва де се подобри методологията на разширяването, за което настоя Франция, и да се намери начин за започване на преговори със Северна Македония и Албания.", "date": "2020.01.10", "title": "Фон дер Лайен: ЕС не би трябвало да променя условията за Скопие и Тирана"}
{"url": "https://www.24chasa.bg/novini/article/8058409", "text": "Наркотици, незаконни цигари и пистолет, са открити в жилище в Генерал Тошево –съобщават от Областната дирекция на МВР Добрич. Служители на Райнотоуправление--Генерал Тошево и звено „Жандармери”я – Варна, извършват проверка нана 9 февруари в частния имот, обитаван от криминално проявен 28-годишен мъж. Входа на проверката в жилището са установени 2,5 грама суха тревна маса реагираща наканабис, ръчно свита цигара реагираща на канабис, 1,5 кг нарязан тютюн без акцизенбандерол и нерегистриран газов пистолет със заглушител. Материалите по случая садокладвани в прокуратурата. Работата по случая продължава.", "date": "2020.01.10", "title": "Наркотици, незаконни пистолет и цигари са открити в жилище в Ген. Тошево"}
{"url": "https://www.24chasa.bg/novini/article/8058447", "text": "Служителите във фронтофиса на НАП-Добрич, ще обработят между 12 и 15 000 данъчни декларации на физически лица от Добричка област. Фирмите, които имат задължение да подават годишна данъчна декларация в областта, са около 7 - 8 000. Друга важна промяна е, че тази година земеделските стопани, които имат доходи от субсидии, когато подават онлайн декларацията си, автоматично тези субсидии ще им се зареждат в декларацията, което ще ги улесни допълнително, защото няма да има нужда да посещават фонд \"Земеделие\".", "date": "2020.01.10", "title": "Данъчните в Добрич очакват 15 000 декларации"}
{"url": "https://www.24chasa.bg/novini/article/8058470", "text": "В някои части на страната се очакват температури доста над 40 градуса по Целзий, съчетани с бурни ветрове, което заплашва да засили пожарите, оставили вече хиляди хора без подслон, предава БТА. Опасенията от сливането на два огромни пожара в планински район на границата между щатите Виктория и Нов Южен Уелс в Югоизточна Австралия днес станаха факт - двата пожара се сляха в един с площ от близо 600 000 хектара. Бедственото положение в района е удължено с 48 часа. Има разпореждане за евакуация на населението в районите, граничещи със щатите Виктория и Нов Южен Уелс. Регионалният премиер на Нов Южен Уелс Гладис Береджиклян съобщи, че на територията на щата има над 130 пожара, като около петдесет са извън контрол. Продължиха протестите на хиляди хора в Сидни и Мелбърн, които настояват правителството на консерваторите да засили борбата срещу глобалното затопляне и да прекрати безусловната си подкрепа за въгледобивната промишленост, допринесла значително за икономическия възход на страната, но и за влошаване на екологичната ситуация. \"Променете политиката, не климата\", пишеше на един от транспарантите. Според експерти сегашната криза е предизвикала безпрецедентна в историята на страната кампания на дезинформация, включваща ботове (софтуер, който изпраща автоматични съобщения) в подкрепа на идеята, че пожарите не са свързани с глобалното затопляне.", "date": "2020.01.10", "title": "Австралийските власти: Четвърт милион души\nда се евакуират заради пожарите"}
{"url": "https://www.24chasa.bg/novini/article/8058532", "text": "Марк Зукърбърг очаква да стане свидетел на огромен напредък в технологията за добавена реалност в следващите 10 години, пише CNBC. Вместо да си постави годишно предизвикателство, както прави всяка година през последното десетилетие, основателят и главен изпълнителен директор на \"Facebook\" използва платформата си, за да прогнозира голямо развитие в предстоящите 10 години. Сред тези прогнози попадна и очакването му, че добавената реалност най-сетне ще направи пробив на пазара. “Технологичната платформа на 2010-2020 г. беше мобилният телефон”, написа Зукърбърг в публикация във \"Facebook\". “Въпреки че очаквам телефоните да продължат да бъдат наши основни устройства през по-голямата част от това десетилетие, в някакъв момент ще направим пробив в очилата за виртуална реалност, което ще промени връзката ни с технологиите”, допълва \" . Добавената реалност в момента се ползва преди всичко със смартфони, но някои компании като \"Microsoft\" и \"Magic Leap\", пуснаха и очила за добавена реалност. През септември стана ясно, че Facebook също работи по такъв продукт с кодовото име Orion в своята лаборатория в Редмънд, Вашингтон. Компанията се надява да си партнира с компанията майка на \"Ray-Ban - Luxottica\", по дизайна. Целта е продуктът да се появи на пазара между 2023 и 2025 г. Същевременно \"Facebook\" работи по гласов асистент, който ще контролира очилата \"Orion\". Facebook показва апетита си към бизнеса с виртуална и добавена реалност откакто през 2014 г. придоби пионера в областта на виртуалната реалност \"Oculus VR\" за 2 млрд. долара. През май миналата година Facebook представи своите гейминг очила с добавена реалност \"Oculus Rift S\", предлагани за 399 долара. През годините компанията представи различни версии на очилата на \"Oculus VR\". Ранните продукти с добавена реалност се сблъскаха с критики за това, че усещането е особено неестествено и неприятно. Зукърбърг адресира този въпрос в изявлението си, посочвайки, че въпреки това той вярва, че тази технология ще бъде много добре приета от потребителите на по-късен етап.", "date": "2020.01.10", "title": "Зукърбърг: Предстои пробив с очилата с виртуалната реалност"}
{"url": "https://www.24chasa.bg/novini/article/8058547", "text": "Много е вероятно иранска ракета да е свалила украинския пътнически самолет, заяви днес нидерландският министър на външните работи Стеф Блок, цитиран от Ройтерс. Той отбеляза, че следващите стъпки на Европейския съюз ще зависят от това как ще реагира Техеран на резултатите от разследването. \"Много е вероятно самолетът да е бил свален от ирански ракети\", каза Блок пред репортери преди  , цитиран от БТА. В отговор на въпрос дали е необходимо да бъдат наложени санкции на Иран, той заяви следното: \"Какви трябва да бъдат следващите стъпки зависи от иранската реакция (на резултатите от независимия анализ).\"", "date": "2020.01.10", "title": "Нидерландски министър: Иран вероятно е свалил украинския самолет"}
{"url": "https://www.24chasa.bg/novini/article/8058543", "text": "Близки на   са открили колата й. За това съобщи неин приятел във фейсбук. \"Намерихме колата й, паркирана в кв. Драгалевци на ул. Генерал Ковачев 32 (началото на пътеката към Алеко). Предполага се, че е паркирана там на същата дата около 16:00ч. Последно облечена е била със вишнево-червено яке. В момента се организират планинарски служби за обход на планината\", пише той. За последно младата жена е видяна около 13.30 часа на 31 декември в столичния жк \"Яворов\". Калина е изчезнала с личния си автомобил \"Шкода Октавия\" (жълто-пясъчен цвят с регистрационен номер СВ0707BK). Близките й призоваха за помощ в социалните мрежи, а след това майката и сестрата на младата жена са потърсили и съдействие от полицията. Няма информация с какво е била облечена Калина. Тя е с къса коса и очила. Всеки, който има информация за нея, може да подаде сигнал на тел. 112 или в най-близкото поделение на полицията.", "date": "2020.01.10", "title": "Откриха колата на изчезналата на 31 декември Калина"}
{"url": "https://www.24chasa.bg/novini/article/8058623", "text": "Белгийски шофьор на автобус бил намушкан вчера 10 пъти с нож, предимно във врата и корема, но продължил да кара още час, преди да бъде настанен в болница в тежко състояние, съобщи прокуратурата в град Антверпен, цитирана от Франс прес. Мъжът, който работи в компанията за обществен транспорт \"Де Лейн\" в Контих, дошъл по-рано за смяната си и използвал времето да изпуши една цигара на волана при отворени врати на автобуса. В този момент отвън нахлул мъж и се втурнал към него, вадейки някакъв предмет, \"вероятно нож\", за да му нанесе удари, посочи в комюнике прокуратурата, съобщава БТА. Нападателят избягал, а шофьорът, вероятно в състояние на шок, затворил вратите и тръгнал с автобуса по маршрута му до крайната спирка, изминавайки 15-ина километра. Водачът разбрал, че е бил намушкан, едва след като стигнал в автобусното депо. Колегите му незабавно се обадили на спешна помощ. Антверпенската прокуратура е започнала разследване за опит за убийство, тъй като прободните рани на 58-годишния шофьор е можело да бъдат смъртоносни.", "date": "2020.01.10", "title": "Наръган шофьор на автобус кара 1 ч. преди да го настанят в болница в Белгия"}
{"url": "https://www.24chasa.bg/novini/article/8058584", "text": "Екоминистърът Нено Димов е деветият министър, който напуска третия кабинет на премиера Бойко Борисов. Първи бе министърът на здравеопазването  , който на 30 октомври 2017 г. подаде оставка, която премиерът Бойко Борисов прие. Оставката му като министър стана факт след разследване на bTV, базирано върху одит на управлението на ВМА. Според материала болницата по времето на Петров е възложила 2 обществени поръчки за медицински изделия в ортопедията за над 1,7 млн. лв. на фирма на Явор Цонев, с когото дъщерята на Петров, Руслана, живее на семейни начала и имат момченце.Смени го Кирил Ананиев. На 31 август 2018 г. си тръгнаха трима министри накуп -   (министър на транспорта),   (министър на регионалното развитие) и   (министър на вътрешните работи). Те поеха отговорност за трагичната катастрофа край Своге на 25 август, отнела 20 живота - не били взели мерки, за да предотвратят инцидента.  На 16 ноември 2018 г. вицепремиерът по икономическата и демографската политика   подаде оставка след 26 дни протести на майките на деца с увреждания след негово изказване от 19 октомври, в което той ги нарича ''кресливи жени с уж болни деца''. Разразилият се \"Апартаментгейт\" коства главата на правосъдния министър. На 23 март 2019 г.   се прости с поста си, а по-късно по настояване на Борисов си тръгна и зам.-министърът на младежта и спорта Ваня Колева. На 14 май 2019 г. премиерът, ядосан, че зам.-шефката на фонд “Земеделие” още е на работа, поиска и получи оставката на земеделския министър  . Той пък обяви, че се оттегля, защото не иска атаката срещу него да засегне правителството. “Tова, което ускори подаването на оставка, е, че след като ясно и точно се разпоредих за заместник-шефа на фонд “Земеделие” Иванка Багдатова-Мизова, чийто телефон беше на един от сайтовете на къща за гости, да бъде отстраненa, се оказа, че към днешна дата е на работа”, обясни Борисов. Така Десислава Танева смени Порожанов. На 29 ноември 2019 г. министър-председателят поиска и прие оставката на министъра на труда и социалната политика  . Той е заменен от поста от Деница Сачева. Петков изрази готовност да си тръгне още през лятото на миналата година поради невъзможността да овладее създалото се напрежение във връзка с исканията на родителите с деца с увреждания.", "date": "2020.01.10", "title": "Нено Димов е деветият министър, напуснал кабинета \"Борисов-3\""}
{"url": "https://www.24chasa.bg/novini/article/8058670", "text": "Мъж влязъл с взлом в затворен ресторант в американския гр. Лорънсвил, приготвил си храна и подремнал, съобщи Асошиейтед прес. Инцидентът станал на Коледа, когато заведението от веригата за бързо хранене \"Тако Бел\" в Лорънсвил, щата Джорджия, не работело. Полицията търси помощ за идентифицирането на мъжа, предава БТА. Петнадесет минути след полунощ на 25 декември крадецът проникнал в ресторанта през прозорец. Охранителните камери го заснели как си приготвил храна и след като похапнал, полегнал на пода и заспал. Три часа по-късно, преди да си тръгне, мъжът задигнал от ресторанта лаптоп и таблет.", "date": "2020.01.10", "title": "Крадец проникна в ресторант в САЩ, приготви си храна и заспа (Видео)"}
{"url": "https://www.24chasa.bg/novini/article/8058669", "text": "На този етап няма основания Иран да бъде обвиняван, че негови ракети са свалили украинския \"Боинг\" край Техеран, заяви днес руският заместник-министър на външните работи Сергей Рябков, цитиран от ТАСС, предаде БТА. След среща в Токио с японския си колега Такео Мори в рамките на 11-ия кръг от руско-японския стратегически диалог Рябков призова за разследване на самолетната катастрофа. \"Трябва да бъде дадена възможност на специалистите да анализират ситуацията и да направят определени изводи. Да се започват някакви игри най-малкото е недостойно. Уверен съм, че няма никакви основания на този етап да се излиза с подобни гръмки изявления\", каза пред журналисти руският заместник-външен министър, помолен да коментира думите на канадския премиер Джъстин Трюдо, че самолетът може да е бил свален от иранска ракета \"земя-въздух\", макар и не умишлено. Рябков прогнозира, че политиката на САЩ на максимален натиск върху Иран няма да даде резултат. Той каза още, че с Мори са обсъдили безпокойството на Русия от задълбочаването на съюза между Япония и САЩ.", "date": "2020.01.10", "title": "Русия: Засега няма основания Иран да бъде\nобвиняван за украинския самолет"}
{"url": "https://www.24chasa.bg/novini/article/8058696", "text": "Окръжна прокуратура - Видин е образувала следствено дело за причинена смърт, вследствие на допусната лекарска грешка. Разследването е възложено на следовател от Окръжен следствен отдел при Окръжна прокуратура - Видин. Ръководство и надзор върху разследването се осъществява от ОП - Видин.", "date": "2020.01.10", "title": "Разследват смърт заради на допусната лекарска грешка във Враца"}
{"url": "https://www.24chasa.bg/novini/article/8058722", "text": "Испанският Върховен съд поиска днес официално Европейският парламент да свали депутатския имунитет на каталунските сепаратистки лидери Карлес Пучдемон и Тони Комин, предаде Ройтерс, цитирана от БТА. Съдът запазва искането си към белгийските власти да арестуват и предадат Пучдемон и Комин на Испания и оставя в сила европейската заповед за арест на двамата. През май миналата година Пучдемон и Комин бяха избрани за депутати в ЕП, а миналия месец Съдът на ЕС постанови, че те имат право на имунитет в качеството си на избрани европейски депутати. През 2017 г. Пучдемон и Комин избягаха от Испания в Белгия непосредствено след неуспешния опит за отделяне на Каталуния. Испанският Върховен съд осъди други каталунски лидери на различни срокове затвор за ролята им в опита да бъде произведен неразрешен референдум за независимост.", "date": "2020.01.10", "title": "Испански съд иска Европарламентът да свали имунитета на каталунски лидери"}
{"url": "https://www.24chasa.bg/novini/article/8058736", "text": "Държавният секретар на САЩ Майк Помпейо предложи днес на президента на Украйна Володимир Зеленски американска помощ при разследването на катастрофата на украинския самолет в Иран, предадоха световните агенции. Помпейо каза в Туитър, че е изразил пред Зеленски съболезнования заради загиналите при катастрофата хора. \"Ние заставаме до Украйна и сме готови да предложим нашата помощ и подкрепа във воденото разследване\", обяви държавният секретар на САЩ, предава БТА. При катастрофата на \"Боинг 737-800\" загинаха всички 176 души на борда, сред които десетки иранци и канадци. Представители на западни страни казаха, че самолетът може да е бил свален от ракета - нещо, което Иран отрича. По-рано днес украинският министър на външните работи Вадим Пристайко каза, че САЩ са предоставили на президента Володимир Зеленски важна информация за самолетната катастрофа. Пристайко и Зеленски са се срещнали с американски представители, за да получат данните, които ще бъдат обработени от експерти. Украинският президент потвърди, че е получил от Съединените щати важна информация във връзка с разследването на причините за падането на самолета. Зеленски благодари на правителството на САЩ, а също и на американския народ за изразените съболезнования и за ценната подкрепа при разследването на самолетната катастрофа. Канцеларията на Зеленски съобщи, че Помпейо ще посети Украйна в края на месеца. Първоначално планирана за 3 януари, визитата бе отложена заради ескалацията на напрежението между САЩ и Иран.", "date": "2020.01.10", "title": "Помпейо предлага на Зеленски помощ за разследването на самолетната катастрофа"}
{"url": "https://www.24chasa.bg/novini/article/8058773", "text": "\"От нива на води разбират съответните геолози. Министърът е политическа фигура. Не ми е ясно, министър да трябва да има знания във всички сфери. Към министъра има министерство. Никой няма да каже, че министърът на здравеопазването трябва да е лекар специалист по всички болести\", добави Лулчева \"Видях се с него, защото му повдигнаха обвинение. Възмутително е решението на прокуратурата да иска задържане, защото като министър можел да въздейства. Прокуратурата твърди, че са налице предпоставки, защото като министър можел да въздейства, което е абсолютно необосновано. Първо, подал е оставка, второ налице са документи върху тях не може да се въздейства\", каза още тя.  Ина Лулчева не пожела да коментира състоянието на Нено Димов. ", "date": "2020.01.10", "title": "Адвокатката на Нено Димов: Нито един министър не взима решения сам"}
{"url": "https://www.24chasa.bg/novini/article/8058799", "text": "Хиляди хора в Ирак излязоха днес на демонстрации срещу правителството, Иран и САЩ, предаде Франс прес. Хиляди иракчани излязоха на площад \"Тахрир\" в столицата Багдад и в няколко града в южната част на страната. Те скандираха лозунги като \"Не на Иран! Не на Америка!\" по време на едни от най-големите протести в Ирак от седмици. От няколко дни в социалните мрежи се отправят призиви за възобновяване днес на протестното движение в Ирак, което започна на 1 октомври миналата година, но впоследствие загуби инерция след вълната от репресии на властите срещу демонстрантите, посочи БТА. Тази нощ имаше сблъсъци между демонстранти и силите на реда в Кербала, Южен Ирак. Демонстранти бяха задържани в град Басра. От повече от три месеца иракчани изразяват недоволството си от своето правителство, което обвиняват, че е некомпетентно и корумпирано. Ирак е втората най-корумпирана страна в света според индекса на международната неправителствена организация \"Трансперънси интернешънъл\". Ирак от няколко седмици е в политическа криза, като партиите не могат да постигнат съгласие кой да стане приемник на премиера в оставка Адел Абдел Махди. Властта и силите за сигурност в Ирак са под контрола на проиранската фракция от политическата класа, която настоява американските войници да се изтеглят от страната. Демонстрантите искат прекратяване на контрола, който Иран упражнява върху Ирак, отбелязва Франс прес.", "date": "2020.01.10", "title": "Хиляди в Ирак излязоха на демонстрации срещу правителството, Иран и САЩ"}
{"url": "https://www.24chasa.bg/novini/article/8059626", "text": "Каталунският сепаратистки лидер Ориол Жункерас вече не е евродепутат след решението на испанското правосъдие в този смисъл, заяви днес председателят на Европейския парламент Давид Сасоли, цитиран от Франс прес. \"Мандатът на Жункерас (който бе избран за евродепутат на изборите за Европейски парламент през май миналата година) приключи, считано от 3 януари 2020 г.\", заяви Сасоли в изявление. На тази дата испанската избирателна комисия анулира мандата му, а вчера испанският Върховен съд потвърди нейното решение. Според висшата съдебна инстанция в Испания осъждането на Жункерас, който бе вкаран в затвора по обвинения в подривна дейност срещу държавата и злоупотреба с обществени средства, го лишава от статута му на евродепутат, пише БТА.", "date": "2020.01.10", "title": "Ориол Жункерас вече не е евродепутат"}
{"url": "https://www.24chasa.bg/novini/article/8058943", "text": "Президентът твърди, че Солеймани планирал атаки по много посолства на САЩ Президентът на САЩ Доналд Тръмп смята, че НАТО трябва да се разшири, за да включва страни в Близкия изток, и предложи ново име за алианса: НАТОМЕ, съкращение от НАТО-Близък изток (Middle East), предаде Ройтерс. “НATOМЕ, какво прекрасно име”, заяви Тръмп в Белия дом пред журналисти. Той подчерта, че САЩ са притиснали екстремистите от “Ислямска държава”, като им отнеха контрола върху територията и убиха лидера им Абу Бакр ал Багдади. “Направихме голяма услуга на Европа”, заяви той. Президентът на САЩ добави, че иска да види повече войници на НАТО в Близкия изток, защото проблемите в региона имат международен мащаб. Тръмп подчерта, че е обсъдил идеята в телефонен разговор с генералния секретар на пакта Йенс Столтенберг. “Мисля, че той всъщност се въодушеви”, добави Тръмп, отбелязвайки, че е много добър в измислянето на имена като НATOME. На предизборен митинг в Охайо пък президентът обяви, че е дал нареждане за убийството на Солеймани, тъй като иранският генерал имал планове да удари редица американски посолства. “Солеймани планираше нови атаки и сериозно се вглеждаше в посолствата ни, не само в посолството в Багдад”, обяви лидерът на САЩ пред привържениците си и добави: “Но ние го спряхме бързо и решително.” Тръмп обясни също, че не е информирал Конгреса за готвеното покушение, тъй като демократите щели да издадат всичко на медиите. Според него Солеймани е бил едно от най-големите чудовища на планетата. Междувременно демократите успяха да прокарат в Конгреса резолюция, ограничаваща правомощията на президента за използване на въоръжените сили срещу Иран без разрешението на законодателите. Според шефката на Камарата на представителите Нанси Пелоси конгресмените са сериозно обезпокоени от решението на администрацията на Тръмп да започне военни действия срещу Иран без стратегия какво ще последва. Подобна резолюция е внесена и в Сената и независимо, че той е контролиран от републиканците, възможно е да бъде одобрена и там.", "date": "2020.01.10", "title": "Тръмп: НАТО да се разшири с Близкия изток, да стане НАТОME (Обзор)"}
