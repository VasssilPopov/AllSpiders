{"url": "https://www.24chasa.bg/novini/article/7120899", "text": "Шефът на парламентарната група на “Обединени патриоти” Волен Сидеров е поканил в ранния следобед в сряда съпредседателите на малката коалиция - вицепремиерите Красимир Каракачанов и Валери Симеонов, в ресторанта, в който преди 13 месеца вдигна сватба и празнува рожден ден. В “Къщата с часовника”, където сяда често, а понякога и свири на барабани, лидерът на “Атака” е сключил примирие с председателя на НФСБ, чиято оставка като заместник министър-председател искаше допреди часове. А Симеонов не е повдигнал въпроса за оттегленото седмица по-рано доверие към Сидеров като шеф на парламентарната група. Голямата цел е запазване на управлението и изпълнение на пълен мандат до пролетта на 2021-а. А тя минава през силно представяне на вота догодина - тогава Това са говорили тримата лидери на масата на помирението. Ако не се представят силно на вота за Европарламента догодина, има риск управлението да падне предсрочно - точно по схемата, по която през 2014 г. Лютви Местан прекрати живота на правителството “Орешарски”. След евровота тогавашният лидер на ДПС даде пресконференция в Народното събрание, на която, съвсем неочаквано за Сергей Станишев, обяви края на коалицията зад кабинета. Причината бе именно фактът, че БСП и движението са спечелили сборно по-малко евродепутати (8) от ГЕРБ и другите десни (9), което е доказателство, че управлението вече не е легитимно. Това е ключовият момент - на 26 май 2019 г., когато България гласува за Европейски парламент, доверието в ГЕРБ и “Обединени патриоти” да бъде препотвърдено. Обядът в “Къщата с часовника” е определян като успешен от всички участници - именно защото първата крачка е и тримата да си говорят. До 14 ч в сряда се знаеше, че Сидеров иска да оглави листата, а Симеонов е категорично против. Темата за състава на евролистата и най-вече за водача ѝ съвсем естествено била подмината по време на обяда, за да не взриви диалога. Патриотите се надявали с бавни и деликатни стъпки да напредват и по конкретиката. След като се обединили, че трябва да излязат на изборите заедно, тримата си дали време до края на ноември, ако трябва - и повече, за да уточнят окончателния формат, по който ще излязат пред избирателя, и поименно кандидатите. който имал желанието малката коалиция не само да излезе цяла, но и да привлича още политически сили към себе си за евровота. Понеже във всички възможни конфигурации все някой с някого не говори, той се наел да е парламентьор - между Каракачанов и Николай Бареков, и между лидера на ВМРО и Веселин Марешки. Особено с втория отношенията на военния министър са взривоопасни. По време на вота на недоверие Марешки поиска от кабинета да си тръгнат и Симеонов, и Каракачанов. “Аз разговарям с всички. Всеки има право да си иска, всички отношения могат да бъдат изяснени”, каза вчера пред “24 часа” очерталият се като парламентьор между всички Сидеров на въпрос възможно ли е Каракачанов да склони да обясни защо е изоставил ББЦ преди 4 г. - въпрос, който евродепутатът постави като условие.  “Бареков ми е връзката с консерваторите”, призна пред “24 часа” Сидеров, който е сигурен, че ще успее да продължи паралелно и с партньорите си в парламента, и с евродепутата. По информация на “24 часа” самият Бареков е бил категорично против Сидеров да бърза с помирителната среща със Симеонов и Каракачанов. Междувременно се разбра, че и Марешки стяга коалиция за европейските избори. Потърсен от журналисти за коментар вчера, лидерът на “Воля” не отрече, че ще участва на тези избори - и той като представител на консервативната идеология. В съюз с партията си Марешки си представя да привлече зелени, земеделци и социалдемократи. Той можел да разговаря с Волен Сидеров, но бил абсолютно против Бареков и Каракачанов. Отделно и от ВМРО се кълнат, макар и неофициално, че никога не биха тръгнали на общи действия с Бареков. “Днешните събития силно ме разколебаха във възможността да се работи за голяма консервативна коалиция с т.н. Патреоти. Поведението на Валери Симеонов е срамно и обидно за човечеството. Абсурдно е даже да се мисли и за коалиция с неговите партньори, които все още го крепят на власт, и то във вицепремиерско кресло.” С тези думи във фейсбук евродепутатът и лидер на партия “Презареди България” Николай Бареков вчера замрази подготвяната коалиция с партията на Волен Сидеров. Лидерът на “Атака” бе с Бареков на срещата на Алианса на консерваторите и реформистите в Европа (АКРЕ) в Кишинев преди седмица и подаде молба за членство. А Бареков дори обяви, че двамата с Волен ще се борят за 4 мандата в ЕП на евровота догодина. След вчерашната новина за примирието между 3-мата патриоти обаче Бареков призова Каракачанов да отговори на въпроса: “Кое го накара през 2014 г. да предаде мен и ББЦ, които му вкарахме протежето Джамбазки в Европарламента?”. Иначе като член на ръководстото на АКРЕ не можел да е гарант за приемането на “Атака”. Бареков обвини лидера на ВМРО, че проиграл възможността патриотично-консервативна сила да вземе поне 25% на последните парламентарни избори и да сложи ГЕРБ и ДПС в ъгъла. Поведението на Симеонов е фашистко, Каракачанов проявява “безкраен охлювен конформизъм”, а “Атака” се държи колебливо, отсъди Бареков. Затова се чакал “абсолютно прогнозируемият резултат от 0 депутати на евроизборите и пълна маргинализация на родна почва на консервативната вълна, заляла САЩ и Европа”.", "date": "2018.10.25", "title": "Мир за тримата патриоти под угрозата да провалят кабинета при неуспешен евровот"}
{"url": "https://www.24chasa.bg/novini/article/7120895", "text": "Съветникът на президента Тръмп за националната сигурност Джон Болтън заяви в Ереван, че руските продажби на оръжие на Армения и на Азербайджан затрудняват решаването на конфликта между тези две държави за региона Нагорни Карабах, предаде Асошиейтед прес. Продаването на руски оръжия и на двете страни \"очевидно не допринася за решаването на спора заради огромното влияние, което получава Русия и върху двете страни\", каза Болтън, предава БТА. Нагорни Карабах е регион в Азербайджан, който е под контрола на подкрепяни от Армения етнически арменски сили след края на войната от 1994 г. Русия се старае да поддържа приятелски връзки и с двете страни, отбелязва АП. На въпрос дали САЩ биха преразгледали забрана върху продажбата на техни оръжия на Армения и Азербайджан, Болтън отговори, че Вашингтон ще проучи въпроса. \"Ние сме американци. Вярваме в конкуренцията като стимул за по-високо качество. Нашето въоръжение е по-добро от руското във всяко отношение\", каза Болтън.", "date": "2018.10.25", "title": "Джон Болтън: Руските продажби на оръжие\nпречат на решаването на конфликта\nв Нагорни Карабах"}
{"url": "https://www.24chasa.bg/novini/article/7120901", "text": "Министрите от новото иракско правителство се събраха на първото си заседание днес в Багдад, начело с встъпилия в длъжност нов премиер Адел Абдел Махди, предаде ТАСС, позовавайки се на съобщение на канцеларията на министър-председателя, излъчено от телевизия \"Ас Сумария\". \"Министерският съвет се събра на първото си заседание, начело с Адел Абдел Махди на ново място, извън пределите на \"Зелената зона\", се казва в съобщението. \"Зелената зона\" е строго охраняван район в центъра на иракската столица, където се намират основните министерства, правителствени ведомства, парламентът и повечето чуждестранни посолства. Новият премиер преди това е обещавал да вземе мерки, за да я отвори за обикновени граждани, предава БТА. По-рано днес в Багдад се състоя церемония по официалното предаване на премиерските пълномощия. Досегашният премиер Хайдер ал Абади обеща на приемника си \"да го подкрепя всячески\", а новият премиер Абдел Махди заяви, че в най-скоро време правителството му ще определи основните задачи и приоритети на бъдещото управление.", "date": "2018.10.25", "title": "Новото правителство на Ирак се събра на първо заседание в Багдад"}
{"url": "https://www.24chasa.bg/novini/article/7120745", "text": "Докато всички партии в Народното събрание поискаха да не се допуска вицепремиерът Валери Симеонов да е председател на националния съвет за хората с увреждания, който ще бъде създаден, премиерът Бойко Борисов изненадващо го освободи от друг негов пост. По предложение на министър-председателя вчера правителството спешно прие решение на подпис, с което Симеонов бе освободен като председател на Националния съвет по етническите и демографските въпроси към МС. На негово място бе поставен вицепремиерът от ГЕРБ Томислав Дончев. Основна част от работата на съвета е интеграцията на ромите. Съветник на премиера мотивира пред “24 часа” смяната с думите: “За да е мирно селото”. “Знаете, че ресорите се определят от министър-председателя и той е в правото си да разпределя и преразпределя функции”, каза Цветан Цветанов. Рязката рокада на вицепремиерите пък обърка соцлидерката Корнелия Нинова. Във фейсбук тя обяви, че Борисов е сменил Симеонов с Дончев като шеф на съвета за хората с увреждания, като тя явно смеси двата съвета. Всички парламентарни партии се обявиха по-рано през деня срещу възможността Валери Симеонов да оглави този за хората с увреждания. Новият орган към МС е предвиден в Закона за хората с увреждания. В момента той се води от социалния министър Бисер Петков, но с новия закон се прехвърля към ресорния вицепремиер, т.е. Симеонов. Поставянето му начело на съвета ще е провокация в сегашната ситуация, заяви зам.-председателят на НС от “Атака” Явор Нотев. От миналата седмица майките на деца с увреждания настояват за оставката на вицепремиера заради думите му, че те са “кресливи жени”, а децата им - “уж болни”. “Това решение е взето много преди да избухне този скандал”, коментира пък Йордан Апостолов от партията на Симеонов НФСБ. ГЕРБ и ДПС се заканиха да внесат промени в текстовете на закона между първо и второ четене, за да не оглави Симеонов съвета. Изискването начело на органа да е вицепремиер може да претърпи промени, каза депутатката от ГЕРБ Светлана Ангелова, която е и зам.-шеф на социалната комисия. В същото време обаче сред основните искания на протестиращите майки бе именно съветът да е към МС и да се води от вицепремиер. ДПС предложи той да си остане към социалния министър. “Самият закон не е лош. Лоша кандидатура на лошо място, така че проблемът не е в закона, а в човека. Този човек не може да свърши тази работа”, коментира пък Антон Кутев от БСП. “4 месеца никой не е възразил срещу това председателство. Така че аз не мисля, че законите трябва да се пишат според текущата конюнктура. Ако депутатите предложат да се промени, няма да възразим”, каза пък социалният министър Бисер Петков.", "date": "2018.10.25", "title": "Валери Симеонов свален от отговорник по ромската интеграция. Може да не стане и по инвалидите (Обзор)"}
{"url": "https://www.24chasa.bg/novini/article/7120921", "text": "Генетици потвърдиха, че съществуват 6, а не 2 или 5 подвида тигри, както показваха някои класификации, предаде Франс прес. Броят на подвидовете е важен за определяне на стратегията за съхраняване на тигрите - застрашен вид, за който се смята, че от него са останали по-малко от 4000 екземпляра в природата върху територия, която е със 7 процента по-малка в сравнение с историческите си предели. Тигри се срещат единствено в природата в Азия, предава БТА. В рамките на изследването двама китайски учени анализирали геномите на 32 тигъра. Традиционната таксономия бе идентифицирала 8 подвида тигри, три от които са изчезнали, но през 2004 г. учени под ръководството на генетичката Шуцзин Ло от Пекинския университет представиха малайския тигър като подвид, който е различен от индокитайския тигър. Новото изследване потвърждава това на геномно ниво. Шестте оцелели подвида тигри са сибирски, южнокитайски, който вече не се среща в природата, бенгалски, малайски, индокитайски и суматрански. Резултатите от изследването са публикувани в Current Biology. ", "date": "2018.10.25", "title": "Генетици потвърдиха: Съществуват 6 подвида тигри"}
{"url": "https://www.24chasa.bg/novini/article/7120705", "text": "Най-големият критик на Тръмп в Холивуд - актьорът Робърт де Ниро, получи пакет с бомба в ресторанта си в Ню Йорк. Същия вид взривове преди това бяха изпратени до Бил и Хилари Клинтън, Барак Обама и милиардера Джордж Сорос. Списъкът с видни демократи, получили бомби, набъбна до 10 в четвъртък. Сред тях са вицепрезидентът на Обама Джо Байдън, до когото били засечени 2 пратки в Делауер, бившият главен прокурор Ерик Холдър, бившият шеф на ЦРУ Джон Бренън, две конгресменки. Властите издирват серийния бомбаджия, който удря по основните мишени на президента Тръмп, сочи Си Ен Ен. Телевизията също бе евакуирана заради бомба и гости в студиото бяха принудени да бягат по време на пряко излъчване. Заплашително писмо, но без бомба било пратено и до офис на губернатора на Ню Йорк Андрю Куомо. Пакетът до Де Ниро бил пратен до сградата на продуцентската му компания в нюйоркския квартал “Трайбека”, където се намира и ресторантът му. Всички бомби са самоделки и са направени от 12-сантиметрова тръба, пълна с прахообразно вещество и парченца стъкло. Тръбите са свързани с кабели и във всяка има батерия като за часовник. Примитивните, но функционални устройства били увити в черно тиксо и адресирани в еднакви пликове с по 6 марки. ФБР проучва получените от видните демократи пратки във военната база Куонтико край Вашингтон. От бюрото призоваха всеки, който има информация, свързана с устройствата, да не се колебае да се обади. Робърт де Ниро до момента не е коментирал. Негов говорител обаче заяви, че ставащото е изключително плашещо. “Изглежда, че всички преследвани имат помежду си нещо общо - политическите си виждания. Само това би могло да се заключи до момента”, каза говорителят. Доналд Тръмп призова страната към единство, но в същото време посочи отново с пръст медиите като виновници. На митинг в Уисконсин президентът заяви, че иска всички слоеве на обществото да се сплотят “в мир и хармония”, но добави, че медиите “имат отговорност да прекратят безкрайната враждебност и постоянните негативни и често пъти фалшиви нападки и истории”. “Престанете да обвинявате другите. Погледнете се в огледалото”, отговори в туитър бившият шеф на ЦРУ Джон Бренън. “Вашата провокативна реторика, ругатни, лъжи и призиви за физическо насилие са безобразни. Опитайте да се държите като президент”, допълни той. “Някой или група хора опитват да ни тероризират, като ни накарат да изгубим вяра в институциите и обществото”, заяви кметът на Ню Йорк Бил де Блазио. Той нареди да бъде увеличена сигурността на летищата, масовия транспорт, фериботите и тунелите по пътищата. ", "date": "2018.10.25", "title": "Още бомби - за  Робърт де Ниро и политици (обзор)"}
{"url": "https://www.24chasa.bg/novini/article/7120682", "text": "135 хил. българи вземат заплата над 2600 лв. и осигурителните им вноски ще се вдигнат с около 50 лв. догодина. Причината е, че държавата предлага максималният осигурителен доход да се вдигне с 400 лв. и да стигне 3000 лв. Броя на добре платените българи, които се осигуряват на тавана, изнесе президентът на КНСБ Пламен Димитров на координационен съвет на конфедерацията вчера. Той обсъди бюджета за следващата година, а за да го представят, при синдикалистите отидоха финансовият министър Владислав Горанов и социалният Бисер Петков. Според шефа на социалната комисия в парламента Хасан Адемов около 148 хил. души се осигуряват над 2600 лв. “Вдигането на максималния осигурителен доход не е самоцелна стъпка - да накажем младите IT специалисти, както някой каза, а обратното. Така ще дадем възможност за повече права на тези хора - по-високи пенсии, майчинство и болнични”, обясни Горанов. “Няма как да очакваме 100% съвпадения на позициите между правителството и синдикатите. Този път обаче сме доста близко спрямо това, което очакват членовете им”, коментира той срещата в КНСБ. Дефицит от 600 млн. лв. е заложен в бюджет 2019. “Това е един вид от очакваното. Не виждам нищо драматично”, коментира финансовият министър. Сред рисковете за икономиката назова опита за налагане на мерки за протекционизъм най-вече от страна на САЩ и агресивното им и провокативно поведение към останалите държави с развити икономики. Замразяването на парите за майчинство през втората му година на 380 лв. е, за да се връщат по-бързо жените на работа, потвърди Горанов. “Особено в период, в който пазарът на труда страда от липса на кадри, не съм убеден, че най-правилната политика е да задържаме хора в работоспособна възраст вкъщи, вместо да се върнат активно на пазара на труда”, допълни той. С по около 100 лв. допълнително ще получат енергийно бедните българи за предстоящият зимен сезон, съобщи социалният министър Бисер Петков. Експертите все още изчисляват точния размер на помощта. За целта държавата ще предвиди допълнителни 21 млн. лв. Това трябва и стоките от първа необходимост. “С промени в наредбата беше калкулиран малкият ръст на цената на електроенергията от 1 юли. Сега месечната помощ е в размер на 73 лв., която се изплаща за 5 месеца - от ноември до март”, обясни Петков. Това е най-добрият бюджет, който виждам от правителствата на Бойко Борисов - сметката предвижда 4,6 млрд. лв. приходи, подчерта Пламен Димитров. Сред плюсовете посочи вдигането на заплатите на 440 хил. души в държавния сектор. “Лошата новина е, че малко повече от половината приходи идват от данъци. Това означава, че все още разпределението на данъчната тежест между труда и капитала е несправедливо”, смята Димитров. КНСБ не е съгласна със замразените майчинство и обезщетение за безработица. До средата на ноември държавата ще търси пари за коледни добавки на пенсионерите. Това стана ясно от думите на финансовия министър Владислав Горанов. Предвижда се, както и досега, те да се отпуснат на възрастните, които получават пенсии до линията на бедност - 321 лв. през тази година. През 2017 г. правителството реши да обвърже парите, които най-уязвимите пенсионери ще получат допълнително за празниците, с линията за бедност, която влизаше в сила от 2018 г. По този начин бе леко разширен кръгът на хората с право на добавки. Догодина линията на бедност ще е 348 лв., но все още не е ясно дали и сега ще се приложи този подход и по-високата сума ще е прагът за получаване на коледния бонус. Миналата зима държавата отпусна 50 млн. лв. , така 1,2 млн. пенсионери (57% от всички) получиха допълнителни 40 лв. “Рано е, работим и се правят изчисления. Вижда се, че от трансферите за Държавното обществено осигуряване е реалистично да се очакват спестявания, които да дадат възможност на правителството в тази посока”, обясни финансовият министър пред журналисти вчера. И увери, че до месец ще е ясно за добавките за Коледа.", "date": "2018.10.25", "title": "135 000 българи ще плащат 50 лв. повече за осигуровки (Обзор)"}
{"url": "https://www.24chasa.bg/novini/article/7120788", "text": "“Софийска вода”, добър ден, с какво да окажа съдействие? От асфалта ли извира? Подавам сигнала.” Това е един от разговорите в телефонния център на компанията. Нищо особено. Но след минута и нещо този сигнал вече е регистриран в информационната система, а в таблета си районният отговорник го отваря и се задейства. 28 са териториалните инспектори, които отговарят за райони в София. От този момент нататък по въпросния сигнал започва да се работи. В случая става дума за авария в “Малинова долина”, чието отстраняване след минути започва. Преди три години, за да се съобщи за авария, се изпращат факсове до въпросния инспектор. Сега стартирането на работата след получаването на сигнала става за 2-3 минути, докато преди са били необходими 3-5, а понякога дори и 8 часа, за да се разпределят задачите и служителите на терен да получат заявките си на хартиен носител, казват от компанията. Възможността за бързата реакция е в софтуерната платформа за обработка на сигналите, постъпващи към “Софийска вода”. Тя се казва “Пегас”, кръстена на митичния крилат кон, който, където тропнел с копито, бликвал извор. “Въвеждането на системата драстично промени не само времето за реакция на подадените сигнали, но и качеството на работа. Все едно сравняваме парния локомотив и пътуване с високоскоростен влак. Ние сме в епохата на високоскоростните технологични решения и в контролния център се стремим да правим за нашите клиенти най-доброто и за най-краткото време”, коментира Красимир Кръстев, старши мениджър на центъра. За трите години, през които системата е надграждана, са обработени 140 000 сигнала. В електронната библиотека пък те се архивират заедно със снимки от ремонтите на авариралите водопроводи. “Планираме да продължим да използваме възможностите на модерните технологии и да внедряваме различни иновации, за да предоставяме все по-добри услуги за клиентите си”, казва Теодора Тодорова, директор “Проекти” на “Софийска вода”. Системата позволява на клиентите върху картата на София н сайта на компанията да кликнат на мястото на аварията и да получат информация за колко време ще бъде отстранена. Има опции клиентите да получават и есемеси. Приоритетите на “Софийска вода” са авария със спиране на водата да бъде отстранявана за 2, максимум за 4 часа. Същото време е отредено и за възстановяване на качеството на водата. Всъщност първото тестване на водата в пречиствателната станция “Бистрица” става най-напред в аквариума в контролния център, в който има сребърни акули и два сома.", "date": "2018.10.25", "title": "“Софийска вода” сви времето от сигнала за авария до работата за отстраняването  от 3 часа на 2 минути"}
{"url": "https://www.24chasa.bg/novini/article/7120891", "text": "Салах Кашоги, синът на убития в саудитското консулство в Истанбул журналист Джамал Кашоги, е напуснал Саудитска Арабия заедно със семейството си, след като е била отменена забраната да излизат от страната, съобщи правозащитната организация Хюман райтс уоч, цитирана от Франс прес. \"Салах и семейството му са в самолет на път за Вашингтон\", заяви директорката на организацията за Близкия изток Сара Леа Уитсън. Тя посочи, че Салах и семейството му са заминали, след като е била отменена забрана да напускат Саудитска Арабия, предава БТА. Саудитският журналист и опозиционер Джамал Кашоги, сътрудник на в. \"Вашингтон пост\", живеещ в изгнание в САЩ, беше убит на 2 октомври в саудитското консулство в Истанбул, където отишъл за документи за сключване на брак с годеницата си туркиня. Саудитските власти отначало отрекоха журналистът да е мъртъв, а впоследствие под международен натиск излязоха с няколко поредни версии, в крайна сметка заявиха в четвъртък, че заподозрените в убийството са действали предумишлено. Във вторник принцът престолонаследник Мохамед бин Салман и саудитският крал Салман приеха Салах и един от братята на Джамал Кашоги в кралския дворец в Рияд и им поднесоха съболезнования.", "date": "2018.10.25", "title": "Синът на убития журналист Джамал Кашоги замина за Вашингтон"}
{"url": "https://www.24chasa.bg/novini/article/7120754", "text": "От 2026 г. към винетките за леките коли се прибавят и такси за замърсяване на въздуха или за шумово замърсяване. Това решение прие Европейският парламент на първо четене в четвъртък. Още от 2021 г. новите екотакси ще важат за тежкотоварните автомобили и по-големите товарни микробуси. Идеята на ЕС е да се насърчи използването на екологични превозни средства. Цената на краткосрочните винетки на леките коли ще бъде ограничена, тъй като те не използват редовно пътната инфраструктура. От 2023 г. всички държави, в които има винетки за камиони и автобуси, трябва да променят таксуването за тях въз основа на изминато разстояние. От 2026 г. това ще важи и за мотоциклети. ", "date": "2018.10.25", "title": "Слагат екотакса към винетката от 2026 г."}
{"url": "https://www.24chasa.bg/novini/article/7120794", "text": "Косовският премиер Рамуш Харадинай заяви днес, че никой няма причина да се страхува от трансформирането на Силите за сигурност на Косово в армия и че сръбският президент Александър Вучич няма кураж \"да обясни на своя народ, че животът в Косово не зависи от Белград\", предаде Танюг. В интервю за черногорската телевизия А1 Харадинай коментира изявление на Вучич, че с трансформирането на Силите за сигурност в армия Белград ще бъде \"поставен натясно\" и затова се бои от \"трагични последици\". Косовският премиер каза, че това е проблем на сръбските медии и пропаганда, предава БТА. \"И Вучич, и Сърбия, и всички знаят, че албанците не са такива. Никога в историята албанците не са заплашвали някого, който живее с тях. На Вучич му трябва смелост да обясни на своя народ, че животът в Косово не зависи от Белград\", каза Харадинай. Той добави, че Косово ще има по-голяма сигурност, когато завърши изграждането на институциите за отбрана. Харадинай каза още, че това ще донесе по-голяма сигурност и за сърбите в Косово.", "date": "2018.10.25", "title": "Рамуш Харадинай: Никой няма причина да се страхува от косовската армия"}
{"url": "https://www.24chasa.bg/novini/article/7120748", "text": "Всички автомобили над 22-годишна възраст може да се окажат с до 50% по-висок данък догодина. Това е възможно, след като депутатите от бюджетната комисия приеха на второ четене измененията в данъчните закони. За колите се въвежда екокомпонента, която ще увеличава или намалява размера на данъка. Първоначално се предвиждаше тя да вдига налога с 10 до 40% за собственици на автомобили, произведени преди 1992 г. По предложение на Менда Стоянова от ГЕРБ обаче бе гласувано увеличението да важи и за коли с екостандарта Евро 1 и Евро 2, което означава, че се включват и произведените преди 1996 г. Собствениците на возила с Евро 4 и нагоре ( ) ще плащат по-малко. Точният размер на данъка ще се определя от общинските съвети. С други промени отпада отстъпката от 50% от данъка за основно жилище, ако собственик обяви повече от едно за такова. Общините вече могат да засичат имотите в системата на финансовото министерство и да следят дали някой се опитва да мами с основно жилище. Няма да има отстъпка и за такса смет. От 2020 г. справките за изплатените суми към НАП ще подават само работодателите, а декларациите ще са предварително попълнени с тези данни. Хората трябва само да ги проверят и да се подпишат. Като мярка за бизнеса е премахване на изискването фирмите да имат печати. Комисията не прие нито едно от предложенията на БСП за въвеждане на необлагаем минимум и прогресивно облагане на доходите, както и различни ставки по ДДС.", "date": "2018.10.25", "title": "Всички коли над 22 г. с до 50% по-висок данък"}
{"url": "https://www.24chasa.bg/novini/article/7120809", "text": "Албанският парламент гласува за преместване на всички казина и пунктове за спортни залагания извън жилищните райони, за да се спре разпространението им, предаде Асошиейтед прес. Парламентът гласува днес със 75 на 0 гласа за затваряне на казината до 31 декември, включително на залите с игрални автомати и пунктовете, където се приемат залози за спортни състезания или състезания с животни, и за преместването им в покрайнините на населените места. Казината и пунктовете за залагания са многобройни в градовете на Албания, която е една от най-бедните страни в Европа, предава БТА. Законът все пак позволява функционирането на казина в големите хотели, а телевизионното бинго и националната лотария също ще продължат да работят, тъй като имат текущи договори за концесия, отбелязва Ройтерс. Албанската индустрия на спортните залози се развива бързо в последните десетилетия и има годишен оборот от около 700 милиона евро. \"Ние водим яростна война със злото, което се е вкоренило дълбоко в нашето общество през годините\", заяви премиерът социалдемократ Еди Рама преди днешния вот. Гласуването идва на фона на бойкот от страна на опозицията на парламентарните заседания от края на лятото. Финансовият министър Арбен Ахметай заяви, че бюджетът за следващата година не включва данъчни приходи от казина и пунктове за залагания, които бяха 54 милиона долара миналата година. На медийните издания им беше наредено да спрат \"незаконните\" реклами на хазарт и бяха предупредени, че ако не го направят, \"ще бъдат закрити принудително\". Същевременно представители на компаниите, занимаващи се със спортни залагания, заявиха, че ще се борят срещу забраната и ще търсят компенсация. \"Компаниите също така оценяват щетите от едностранното прекратяване на лицензите им и обмислят съдебни действия за възстановяване на загубите\", заяви Артан Шути, председател на асоциацията на индустрията на спортните залози.", "date": "2018.10.25", "title": "Албания забрани казината и пунктовете за спортни залагания в жилищните райони"}
{"url": "https://www.24chasa.bg/novini/article/7120758", "text": "Последствията от съдебното дело и медийното отразяване, с които Елена Поптодорова се е сблъскала, могат да се смятат за достатъчно наказание за нея. Това е едно от устните обяснения на полския съдия, който прекрати условно делото срещу бившата посланичка на България в САЩ при едногодишен изпитателен срок. Елена Поптодорова вчера отказа какъвто и да било коментар по случая. Както се разбра обаче, съдията по делото е взел предвид факта, че Поптодорова е постигнала споразумение с магазина, като се е извинила и е заплатила стоката. А предвид това, че бившата посланичка никога преди не е била осъждана за каквото и да било престъпление, магистратите определили случилото се на летището като инцидент. Това са обясненията защо производството срещу нея е прекратено и е наложена пробация за една година. На практика това означава, че ако през този период бившата дипломатка извърши ново престъпление, делото ще се върне в съдебната зала, коментираха юристи. Най-силният от мотивите на съда обаче остава това, че всичко публикувано в медиите по нейния случай може да се смята за достатъчно строга санкция, която така или иначе тя е понесла. Елена Поптодорова беше задържана на летище “Фредерик Шопен” на 27 февруари 2017 г. при завръщането си във Варшава три дни след като е установено, че е откраднала скъп крем от безмитния магазин на летището. Действията ѝ са проследени от камерите за наблюдение на летището. Теоретично прокуратурата може да обжалва решението пред по-горна инстанция, но наблюдаващи случая смятат, че това най-вероятно няма да се случи. Условното прекратяване означава, че съдът признава подсъдимата за виновна, но я освобождава от наказание и формално остава неосъждана, като името ѝ няма да влезе в регистъра на осъдените в Полша хора. Полският съд задължи Поптодорова да покрие разноските по делото, които възлизат на 170 злоти, и наложи допълнителна глоба от 1000 злоти, които ще отидат в специален фонд. ", "date": "2018.10.25", "title": "Съдът: Поптодорова бе наказана от медиите (Обзор)"}
{"url": "https://www.24chasa.bg/novini/article/7120764", "text": "Българската банка за развитие (ББР) подкрепи един от големите телекомуникационни оператори в България – “Виваком”, с инвестиционен заем от 25 млн. евро, съобщиха от финансовата институция в четвъртък. Средствата са за подобряване на дигиталната среда и нуждата от по-модерна и устойчива мрежова инфраструктура на България. Заемът е за 5 години. С парите ще бъде увеличен капацитетът на оптичната и мобилната мрежа, както и за осигуряване на високоскоростни широколентови услуги в по-малки населени места. От ББР уточняват, че ще продължат усилията си за подкрепа на ключови инфраструктурни проекти в тази и други области. В този контекст банката подготвя в партньорство с “Виваком” корпоративна кампания за развитието на IT образователната инфраструктура в страната. Целта е достъпът до дигиталните технологии да достигне до уязвими социални групи. Първа стъпка в тази посока е съвместната благотворителна кампания на ББР и “Виваком”, с която ще бъде предоставено компютърно оборудване и осигурен безплатен интернет за фондация “Свети Никола”. Дарението е предназначено за Центъра за настаняване от семеен тип в с. Гаврил Геново, където ще бъде оборудвана компютърна зала. ", "date": "2018.10.25", "title": "ББР финансира “Виваком” с 25 млн. за развитие на мрежата"}
{"url": "https://www.24chasa.bg/novini/article/7120755", "text": "Във връзка с публикации в медиите, визиращи процедурата за сключване на рамково споразумение за осигуряване на летателната годност на самолети Су-25К/УБК, в които се твърди, че самолетите ще бъдат ремонтирани за 310 милиона лева, от Министерството на отбраната разпространиха следната следната информация: Щурмовите самолети Су-25 е възможно да бъдат ремонтирани, но не за 310 млн. лв с ДДС, каквото е внушението в публикациите, а за 41 млн. лв. без ДДС. Ако Министерският съвет реши, сумата по рамковото споразумение може да нарасне до 82,5 млн. лв. без ДДС. Но само ако правителството реши! Процедурата за ремонта на самолетите всъщност е по договаряне. Според проучване на експерти от Военновъздушните сили единствено заводи в Беларус и Русия могат да извършват такива ремонти. Затова са поканени и представители на двете страни. Оферта е подала само една – беларуският авиоремонтен завод „558“. В нея е включен пълният набор от услуги за ремонт и модернизация на този тип самолети, от които Министерството на отбраната да избере най-необходимите за нашите машини. Така че сумата от 310 млн. лв., която се появява в публикациите, изобщо не е договаряна. Процедурата, обявена от Министерството на отбраната с решение от 17 август 2018 г., е за сключване на рамково споразумение за осигуряване на летателна годност на самолети Су-25К/УБК, което означава, че конкретни ремонтни дейности ще се поръчват само при необходимост и при финансова възможност. Ремонтирането на самолетите Су-25 е належащо, защото техният технически и междуремонтен ресурс е изтекъл преди повече от 10 години.", "date": "2018.10.25", "title": "Министерството на отбраната: Ремонтът на Су-25 няма да струва 310 млн. лева"}
{"url": "https://www.24chasa.bg/novini/article/7120706", "text": "Румънският Конституционен съд отхвърли днес десетки промени в Наказателния кодекс, внесени от управляващата Социалдемократическа партия (СДП), които бяха критикувани от Европейския съюз, дипломати и магистрати, предаде Ройтерс. Измененията в Наказателния кодекс са част от серия мерки, предприети от СДП от идването й на власт преди две години, които са възприемани като заплахи срещу независимостта на съдебната система, предава БТА. Съдът беше сезиран от президента Клаус Йоханис, Върховния касационен съд и опозиционните Национално-либерална партия, Партия Народно движение и Съюз за спасение на Румъния. Според прессъобщение на Конституционния съд, цитирано от информационния сайт Зиаре, направените изменения по отношение на престъпленията злоупотреба със служебно положение и търговия с влияние са обявени изцяло за неконституционни. Съдът обаче не вижда конституционен проблем в премахването на служебната небрежност от Наказателния кодекс, отбелязва сайтът. По този начин това нарушение ще бъде наказвано само с административни санкции. По-рано този месец Конституционният съд отхвърли около 70 процента от измененията, внесени в Наказателно-процесуалния кодекс. И двата проекта сега се връщат отново за обсъждане в парламента. Промените бяха критикувани и от консултативния орган на Съвета на Европа по конституционно право - т. нар. Венецианска комисия. Прокурорите през последните години постигнаха множество присъди срещу депутати, министри и кметове, включително срещу лидера на СДП Ливиу Драгня. Разследванията им разкриха конфликти на интереси, злоупотреба с власт, измами и осигуряване на държавни поръчки срещу подкупи, отбелязва Ройтерс. Трансперънси интернешънъл поставя Румъния сред най-корумпираните страни в ЕС, а Брюксел продължава да държи под специално наблюдение правосъдната й система от присъединяването й през 2007 г. Европейският парламент ще гласува на пленарно заседание на 14 ноември резолюция за състоянието на правовата държава в Румъния, съобщава информационният сайт Зиаре, позовавайки се на дневния ред, публикуван в сайта на ЕП. Румънският президент Клаус Йоханис, който във вторник участва в дебати за бъдещето на Европа в ЕП, заяви, че приемането на подобна резолюция само месец преди поемането на председателството на Съвета на ЕС от Румъния е \"изключително необичайно\". Гласуването на резолюцията идва, след като на 3 октомври се състояха дебати в ЕП за правовата държава в Румъния, в които участваше румънският премиер Виорика Дънчила. Същевременно на 13 ноември Европейската комисия ще публикува поредния доклад в рамките на Механизма за сътрудничество и проверка, чрез който ЕК наблюдава правосъдната реформа в Румъния.", "date": "2018.10.25", "title": "Румънският конституционен съд отхвърли\nпромени в наказателния кодекс"}
{"url": "https://www.24chasa.bg/novini/article/7120712", "text": "Най-големият син на убития саудитски журналист Джамал Кашоги е напуснал със самолет Саудитска Арабия, заявиха двама близки до семейството източници, цитирани от Ройтерс, предаде БТА. Салах Кашоги, който според единия от източниците има двойно гражданство, саудитско и американско, и досега е имал забрана за пътувания, заминал вчера. Източниците отказаха да разкрият дестинацията или други подробности за пътуването му.", "date": "2018.10.25", "title": "Синът на Кашоги напуснал Саудитска Арабия"}
{"url": "https://www.24chasa.bg/novini/article/7120713", "text": "Председателят на ГЕРБ и министър-председател на България Бойко Борисов се срещна тази вечер в централата на ГЕРБ с председателя на Фондация „Ханс Зайдел“ проф. Урсула Менле. В срещата участваха и председателят на ПГ на ГЕРБ и зам.-председател на партията Цветан Цветанов и д-р Волф Круг, директор на Института за европейски и трансатлантически диалог на Фондация „Ханс Зайдел“. Това съобщиха от ГЕРБ. В рамките на разговора бяха обсъдени резултатите от Българското председателство на Съвета на ЕС, както и дългогодишното сътрудничество между ГЕРБ и Фондация „Ханс Зайдел“. Проф. Урсула Менле изтъкна приноса на България и министър-председателя Бойко Борисов за утвърждаването на темата за европейското бъдеще на страните от Западните Балкани в дневния ред на Европа. Проф. Менле подчерта пред българския министър-председател, че когато на Балканите има мир и всички страни изповядват европейските ценности, то това неизменно дава отражение върху сигурността и спокойствието на Европа. Бойко Борисов и председателят на Фондация „Ханс Зайдел“ споделиха задоволството си от осигурената приемственост на темата Западни Балкани от австрийското председателство и се обединиха около мнението, че европейското бъдеще трябва да остане приоритет и на румънското председателство, което започва на 1 януари 2019 г. Бойко Борисов и проф. Менле дадоха висока оценка на дългогодишното партньорство на Фондация „Ханс Зайдел“ и ГЕРБ. Двамата споделиха надеждата си съвместните инициативи между Фондацията и структурите на ГЕРБ да продължат и в бъдеще да допринасят за информираността на обществото по актуални проблеми и казуси. Председателят на ГЕРБ Бойко Борисов поздрави проф. Менле по случай навършването на 25 години от откриването на представителството на Фондацията в София. Той изтъкна, че „Ханс Зайдел“ е надежден партньор, чиято ангажираност към проблемите на съвременното общество може да бъде давана за пример.", "date": "2018.10.25", "title": "Борисов се срещна с председателя на Фондация \"Ханс Зайдел\""}
{"url": "https://www.24chasa.bg/novini/article/7120715", "text": "Египетски археолози оповестиха, че открили части от подобна на жертвеник структура с място за сядане, ползвано от Рамзес Втори - един от най-дълго управлявалите фараони в древността, предаде Асошиейтед прес, цитирана от БТА. От египетското министерство по въпросите на паметниците на културата поясниха, че артефактите са открити по време на изкопни работи в района на Матария в предградията на Кайро. Египтологът Мамдух ал Дамати заяви, че структурата вероятно е била използвана за чествания, публични събирания и датира от 19-ата фараонска династия. Рамзес Втори е управлявал Египет преди повече от 3000 години.", "date": "2018.10.25", "title": "Египетски археолози откриха артефакти на Рамзес Втори"}
{"url": "https://www.24chasa.bg/novini/article/7120721", "text": "Сортировъчният пощенски център в град Нюкасъл, щата Делауер, беше евакуиран заради подозрителна пратка до бившия вицепрезидент на САЩ Джо Байдън, предадоха ТАСС и ДПА, цитирайки местни телевизии. На място е пристигнала полицията, а освен това правоохранителните органи проверяват околностите на дома на Байдън в този град, предава БТА. Според телевизия Ен Би Си втора изпратена до Байдън подозрителна пратка, приличаща външно на изпратените до други известни демократи самоделни взривни устройства, е намерена в пощенското отделение на град Уилмингтън, също в щата Делауер. Между 22 и 24 октомври са изпратени самоделни взривни устройства до хора, които редовно са критикувани от американската десница. Сред тях са бившият президент Барак Обама, бившият държавен секретар и кандидат за президент Хилари Клинтън и бившият министър на правосъдието Ерик Холдър, бившият директор на ЦРУ Джон Бренан, милиардерът и дарител на Демократическата партия Джордж Сорос. Такива пратка са били пратени също до Максин Уотърс, която представлява Калифорния в Камарата на представителите и е остър критик на президента Тръмп, както и актьорът Робърт де Ниро, отбелязва Ройтерс. Самоделно взривно устройство бе изпратено и до телевизия Си Ен Ен. Самоделните бомби са изпратени две седмици преди междинните избори за Конгрес на 6 ноември, на които ще се определи дали демократите ще отнемат на републиканците мнозинството им в двете камари на Конгреса. До момента никой не е поел отговорност за изпратените бомби. Случаят се разследва от антитерористична работна група на ФБР, а редица политици, сред които лидерът на републиканското мнозинство в Сената Мич Макконъл и кметът на Ню Йорк Бил де Блазио, нарекоха станалото терористична проява, отбелязва Асошиейтед прес. Пакетът със самоделното взривно устройство до Холдър бе върнат на обратния адрес, който е отбелязан на всички пратки - в офиса в щата Флорида на конгресменката Деби Уосърман Шулц, която е бивш председател на ръководството на Демократическата партия. Пратките са кафяви пощенски пликове с вътрешност от предпазно аерофолио, адресът е отпечатан на принтер върху етикет и на всеки плик има по шест еднакви пощенски марки, съобщи ФБР. Взривните устройства представляват тръба с дължина около 15 см, пълна с барут и натрошено стъкло. Всички подозрителни пакети и намерените взривни устройства са изпратени за анализ в лабораторията на ФБР във военната база Куонтико, щата Вирджиния. Началникът на полицията на град Ню Йорк Джеймс О'Нийл съобщи, че разследващите проверяват записи от наблюдателни камери за идентифициране на куриер, за който се смята, че е доставил бомбата в офиса на Си Ен Ен. На митинг в Уисконсин снощи президентът Доналд Тръмп заяви, че иска всички слоеве на обществото да се сплотят \"в мир и хармония\", но добави, че медиите \"имат отговорност да зададат учтив тон и да прекратят безкрайната враждебност и постоянните негативни и често пъти фалшиви нападки и истории\". \"Те трябва да спрат\", настоя той. \"След 13 дни предстоят много, много важни избори\", напомни президентът. Говорителката на Белия дом Сара Сандърс заяви в Туитър, че правителството на президента Доналд Тръмп следи внимателно ситуацията. Това са действия на страхливци, които няма да бъдат толерирани, и на отговорните лица ще бъде потърсена отговорност в съда, подчерта тя. Президентът на телевизионната компания Си Ен Ен Джеф Зукър заяви, че в Белия дом не разбират колко сериозни са техните атаки срещу медиите и не осъзнават докъде може да доведат, след като подозрителни пакети с предполагаеми бомби бяха изпратени до Си Ен Ен и няколко демократи. \"В Белия дом има тотално пълно неразбиране за сериозността на продължаващите им атаки срещу медиите. Президентът и особено прессекретарят на Белия дом Сара Сандърс трябва да осъзнаят, че думите им имат значение. Засега те не показват подобно разбиране\", каза Зукър. Бившият директор на ЦРУ Джон Бренан призова Тръмп да се държи като президент и да престане с подстрекателската реторика и обидите към медиите. \"Престанете да прехвърляте вината върху други. Погледнете в огледалото. Вашата подстрекателска реторика, оскърбления, лъжи и насърчаване на насилствени действия са отблъскващи. Променете поведението си и се постарайте да се държите като президент\", написа Бренан в Туитър.", "date": "2018.10.25", "title": "Евакуираха поща в Делауер заради подозрителна пратка до Джо Байдън (Снимки)"}
{"url": "https://www.24chasa.bg/novini/article/7120743", "text": "Поради тежко ПТП, временно е затворен за движение проход „Република“. Това съобщиха от Агенция Пътна инфраструктура. Oт МВР съобщават, че коло 19.30 часа е постъпил сигналът за пътен инцидент в проход „Република“. Според първоначалните данни, челен удар е възникнал между товарен и лек автомобил, а в катастрофиралите превозни средства са се ударили друг камион и микробус. Незабавно към мястото са насочени екипи на полицията и Спешна помощ. По информация към момента, един човек е загинал, други двама са леко пострадали. В района на инцидента се извършва оглед, изясняват се причините за тежкото произшествие. Трафикът в двете посоки е временно ограничен. Пътни полицаи пренасочват леките автомобили през проход „Шипка“, товарните изчакват на място. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища. Очаквайте подробности.", "date": "2018.10.25", "title": "Катастрофа затвори Прохода на Републиката, има загинал (Обновена)"}
{"url": "https://www.24chasa.bg/novini/article/7120734", "text": "Наложена е нова забрана за лов диви прасета. Забранява се лова около зоната на КПП Кайнарджа. Зоната включва Силистренска област, Генерал Тошево, стопанствата около Тервел. Това става ясно от промяна на заповедта на министъра на земеделието Румен Порожанов.  Изменението се налага по предложение на директора на агенцията по храните Дамян Илиев.  Илиев предлага още в определени райони да се ловува индивидуално и групово, но без кучета.  Така около Варна, Русе и Велико Търново се забранява на ловците да излизат на лов с кучетата. ", "date": "2018.10.25", "title": "Пак забрана за лова на глигани  (вижте къде)"}
{"url": "https://www.24chasa.bg/novini/article/7120746", "text": "Археолози откриха около 2000 златни и сребърни монети на борда на кораб, който потънал в река Дунав през 18-и век, предаде Франс прес, цитирана от БТА. Находките били открити в района на Ерд, южно от Будапеща, благодарение на рязко спадналото ниво на реката. \"Попаднахме на около 2000 монети, както и на оръжия, копия, гюлета за оръдия, шпаги и саби\", заяви археоложката Каталин Ковач от музея \"Ференци\" в Сентендре, близо до Будапеща. 90% процента от монетите са чуждестранни и датират от периода 1630 - 1743 г., поясниха експерти.", "date": "2018.10.25", "title": "2000 монети открити на борда на потънал кораб в Дунав"}
{"url": "https://www.24chasa.bg/novini/article/7120765", "text": "Очаква се министърът на отбраната на САЩ Джим Матис да подпише скоро заповед за изпращане на 800 или повече войници на границата с Мексико в подкрепа на граничната охрана, предаде Асошиейтед прес, цитирайки пожелал анонимност американски официален представител. Матис прави това в отговор на молба от президента Тръмп, който по-рано заяви, че ще включи армията за справяне с, по думите му, националната извънредна ситуация на границата. Колона от хиляди мигранти от Централна Америка се придвижва към САЩ и вече е достигнала Мексико, предава БТА. Задачата на войниците ще е да осигурят логистична подкрепа на граничарите с коли, палатки и екипировка. Не е ясно колко от войниците ще са въоръжени. Те няма да изпълняват правоохранителна дейност, защото това е забранено от закон от 70-те години на 19-и век, съгласно който федералното правителство не може да използва армията за полицейски задачи. За охраната на границата вече помагат около 2000 души от Националната гвардия.", "date": "2018.10.25", "title": "Министърът на отбраната на САЩ изпраща стотици войници на границата с Мексико"}
{"url": "https://www.24chasa.bg/novini/article/7120763", "text": "Двете Кореи и оглавяваното от САЩ командване на силите на ООН приключиха извеждането на войниците и въоръжението от намираща се под общ контрол зона в района на пограничното селище Панминчжон. Това става в рамките на договореностите за намаляване на дългогодишното противопоставяне на Корейския полуостров, предаде Асошиейтед прес, цитирана от БТА. Днес двете Кореи и командването на ООН приключиха с изтеглянето на оръжията, боеприпасите и войниците от охранителните постове в така наречената Съвместна зона за сигурност в района на Панминчжон, заяви южнокорейското министерство на отбраната. Преди това приключи разминирането на района, извършено в същия тристранен формат. Утре и в събота двете страни ще направят съвместна проверка на работата по демилитаризирането на района. Демилитаризирането на Съвместната зона за сигурност в района на пограничното селище Панминчжон е част от споразумения, които министрите на отбраната на двете Кореи сключиха през септември в кулоарите на срещата на върха на техните лидери. Според договореностите двете Кореи се съгласяват съвместната зона занапред да се охранява само от 35 \"невъоръжени военнослужещи\" от всяка страна и да допускат туристите да се движат свободно оттам. Освен изтеглянето на въоръжението и силите договореностите предвиждат и съвместно издирване на тленни останки на загинали войници по време на Корейската война. По-рано днес южнокорейското министерство на отбраната съобщи, че неговите военни са открили тленни останки от Корейската война в друг район, в който разчиствали мини заедно със севернокорейските военни. Това място, както и Панминчжон, се намират в така наречената Демилитаризирана зона по границата между двете Кореи. Останките са първите, които биват открити, откакто Южна Корея се включи в съвместното разминиране. Предполага се, че са на южнокорейски сержант, загинал във войната, тъй като при останките заедно с куршуми и щик била намерена войнишки медальон с неговите имена. Сержантът има две сестри, които все още са живи и чрез ДНК-анализ ще бъде установено дали действително става дума за същия човек. Разминирането, при което били открити тленните останки, се извършва на място, където са се водили едни от най-ожесточените боеве по време на войната. При тях войските на Южна Корея и ООН отблъскват поредица китайски атаки срещу стратегически възвишения.", "date": "2018.10.25", "title": "Двете Кореи и ООН приключиха извеждането на силите си от района на\nПанминчжон"}
{"url": "https://www.24chasa.bg/novini/article/7120777", "text": "Германският министър на икономиката и енергетиката и турският министър на финансите и хазната обещаха днес да разширят търговските връзки, докато двете нации полагат усилия да поправят остро обтегнатите отношения, посочва Асошиейтед прес. Германският министър на икономиката и енергетиката Петер Алтмайер пристигна днес на двудневно посещение в Турция с 30-членна бизнес делегация. Германия е най-големият търговски партньор на Турция, предава БТА. През изминалите години двете страни преживяха трудности в отношенията, но ние сме решени да развием двустранните връзки, каза Алтмайер на съвместна пресконференция с турския министър на финансите и хазната Берат Албайрак. Турският министър на финансите заяви, че Турция иска да укрепи сътрудничеството с Германия, като се възползва от \"позитивната атмосфера в последно време\" за техните отношения. В съвместна декларация, оповестена през септември, ние обявихме, че сътрудничеството между нашите страни е навлязло в нова фаза, посочи Албайрак, цитиран от ДПА. Това, че г-н Алтмайер е днес тук с повече от 30 ръководни представители на германски компании, е много, много сериозен знак за това, добави той. Визитата на Алтмайер се осъществява в момент, когато двете страни членки на НАТО опитват да подобрят отношенията си след серия разногласия през последните години, включително арести на германски журналисти в Турция. Миналата година турският президент Реджеп Тайип Ердоган обвини германски политици, че се държат като нацисти, след като на официални турски представители бе забранено да говорят на предизборни митинги в Германия, отбелязва АП. Посещението се осъществява и след като през последните месеци Турция преживя финансови сътресения и обезценяване на националната валута, посочва агенцията. Албайрак каза, че Турция и Германия ще обявят някои съвместни проекти утре и обеща \"много по-силно сътрудничество в близко бъдеще\", отбелязва ДПА. Турция е много важна за стабилността на региона, изтъкна от своя страна Алтмайер. Той добави, че Берлин проявява интерес към съвместни проекти в сферата на възобновяема енергия, търговия, туризъм и технологии, посочва ДПА. Германски компании доскоро се въздържаха от инвестиции в Турция. Федералната асоциация на германската промишленост /BDI/ призова по-рано Анкара да възстанови върховенството на закона и свободата на печата, за да спечели доверието на инвеститорите, отбелязва ДПА. Германското правителство пледира за спазване на човешките права и свободата на печата в целия свят, каза Алтмайер в отговор на въпрос във връзка с човешките права в Турция. Германският министър и турският министър на търговията г-жа Рухсар Пекджан ще председателстват първото заседание на съвместна комисия по икономика и търговия, която има за цел да насърчава проекти в търговията, промишлеността, туризма и инфраструктурата между двете страни. Алтмайер ще открие утре Германо-турски енергиен форум заедно с турския министър на енергетиката Фатих Дьонмез.", "date": "2018.10.25", "title": "Турция и Германия обещават да разширят търговските връзки"}
{"url": "https://www.24chasa.bg/novini/article/7120702", "text": "Владимир Путин заплаши, че Европа ще се изложи на руски удари, ако приеме на територията си американски ракети. Руският президент заяви, че се надява да обсъди темата за договора за ликвидиране на ракетите със среден и малък обсег с американския президент Доналд Тръмп на срещата им в Париж на 11 ноември. В случай на излизане на САЩ от договора Путин обеща “бърз и ефективен” отговор. “Готови сме да работим с американците без истерия”, каза Путин на пресконференция в Москва с италианския премиер Джузепе Конти. “Основният въпрос е, ако САЩ все пак излязат от договора, какво ще правят с новите си ракети. Ако ги доставят в Европа, то, естествено, ние ще отговорим огледално”, каза той. Така че държавите, които се съгласят с това, трябва да са наясно, че излагат собствената си територия на опасност, добави Путин. “Страните от НАТО не разглеждат възможността да разгърнат нови ядрени ракети в Европа в отговор на увеличаването на ракетния потенциал на Русия”, каза на свой ред шефът на алианса Йенс Столтенберг. Според него никой не иска разгарянето на нова студена война. В същото време обаче в Норвегия съвсем близо до руската граница НАТО започва бойната фаза на най-големите си учения от времето на студената война. В тях участват 50 000 военни, 10 000 бойни машини, 250 самолета и 65 кораба. През настоящата година спецслужбите на Русия са успели да предотвратят 15 атентата, каза още руският президент по време на среща с висши военни и прокурори. Путин поиска силно затягане на контрола над търговията с оръжие, за да се предотврати нов атентат като този в Керч. ", "date": "2018.10.25", "title": "Путин заплаши Европа с удари от Русия, ако приеме US ракети (Обзор)"}
{"url": "https://www.24chasa.bg/novini/article/7120675", "text": "Самолет на нискотарифната компания \"Уиз Еър\", извършващ полет от град Кутаиси, Грузия, до Варшава, Полша, кацна извънредно в Букурещ днес заради бомбена заплаха, съобщава Ройтерс, позовавайки се на румънски официални представители, предаде БТА. Самолетът е кацнал 16.20 часа на летище Отопени и 173-те пътници на борда са били евакуирани. \"Бомбената заплаха беше подадена от летището в Кутаиси от жена, която даде много прецизни детайли\", заяви пред журналисти говорителят на букурещкото летище Валентин Йордаке. Той добави, че се очаква проверките да продължат до около 20 часа местно време.", "date": "2018.10.25", "title": "Самолет на \"Уиз Еър\" кацна по спешност в Букурещ заради бомбена заплаха"}
{"url": "https://www.24chasa.bg/novini/article/7120669", "text": "Прагматизмът и дългосрочната визия, демонстрирани по време на българското председателство на Съвета на ЕС, могат да са приложими при преговорите по Брекзит. Това стана известно от изказването на Тагарт Дейвис, вицепрезидент на Работната група за Брекзит в AmChamEU по време на конференция \"Брекзит и бъдещето на световната търговия\". Форумът е организиран от Американската търговска камара в България и Британо-българската бизнес камара. Тагарт Дейвис изрази надежда Великобритания и ЕС да мислят в дългосрочен план и за това как да изградят най-ползотворни търговско-икономически отношения, предава БТА. Той напомни, че Европа е получила 60 процента от преките чуждестранни инвестиции на САЩ, което означава милиони работни места, а тези вложения са заради нейната стабилност, откритост и благоденствие. За съжаление Брекзит има потенциала да наруши всичко това, каза Тагарт Дейвис и изтъкна, че Великобритания трябва да остане част от Митническия съюз и от единния пазар, за да се намали ефектът от Брекзит в най-голяма степен. Даваме си сметка, че това е трудно осъществимо поради политически причини, каза Дейвис. Такива преговори са безпрецедентни в рамките на моя живот, ние като нация през последните 50 години не сме водили такива и не се учудвайте, че те ще продължат до последната възможна секунда и тази несигурност няма скоро да свърши, каза по време на конференцията Лиъм Смит, директор за развитие на международната търговия в Асоциацията на британските търговски камари. Залагам, че вероятно ще има Брекзит и мисля, че това което ще уговорим, ще бъде споразумение за оттегляне с по-дълъг период на преход и вероятно Европейският съд ще има юрисдикция върху споровете и ще има някаква договореност за митниците, допълни Лиъм Смит. Сред оставащите за решаване въпроси той открои темата за митническите декларации на фирмите и разходите за бизнеса, свързани с тях, както и с режима на емиграция. Искаме да гарантираме, че работниците могат да пътуват през границите, допълни Смит.", "date": "2018.10.25", "title": "Преговарящ за Брекзит: Може да приложим визията на българското европредседателство"}
{"url": "https://www.24chasa.bg/novini/article/7120455", "text": " Създаването на Национален оперативен център по пътна безопасност предложи вътрешният министър Младен Маринов на първото си заседание като председател на Държавно-обществената комисия по безопасност на движението, съобщават от МВР. Идеята е в центъра да бъдат включени експерти от МВР, АПИ и Автомобилната администрация. Това да бъде чисто оперативно звено, което да работи 24 часа, 7 дни в седмицата и да бъде за сметка на кадровия потенциал и ресурс на трите министерства. Според министър Маринов центърът ще даде резултати незабавно, тъй като идеята е в реално време с наличния ресурс да бъдат координирани действията и разпределяни силите на министерствата, имащи отношение към организацията на пътната безопасност. Вътрешният министър даде пример с вече съществуващото оперативно звено в МВР, което обединява полиция, НАП и митници. Това е Междуведомствен координационен център за противодействие на контрабандата и контрол на движението на рискови стоки и товари, който работи в ГДБОП и дава отлични резултати.  Създаването на оперативно звено по пътна безопасност ще даде възможност да повишим ефективността от средствата и правомощията, с които разполагат нашите министерства, допълни Младен Маринов. В рамките на заседанието е обсъдена визията на министерствата на вътрешните работи, на регионалното развитие и благоустройството и на транспорта, информационните технологии и съобщенията относно политиката по осигуряване на безопасността на движението. Обсъден е проект на мерки за подобряване на безопасността на движението до 2020 г. в изпълнение на целта, поставена в Националната стратегия за подобряване на безопасността на движението през периода 2011-2020 г. Коментирани са и мерки за ограничаване на тежките катастрофи през зимата, както и предложение за финансиране на проекти от фонд „Безопасност на движението“.", "date": "2018.10.25", "title": "Национален оперативен център по пътна безопасност предложи вътрешният министър Младен Маринов"}
{"url": "https://www.24chasa.bg/novini/article/7120680", "text": "Разногласие възникна днес в управляващата в Румъния коалиция около това дали страната е готова да поеме председателството на Съвета на ЕС, съобщава информационният сайт Зиаре, предаде БТА. Калин Попеску Таричану, лидер на по-малкия коалиционен партньор, написа във Фейсбук, че Румъния не е готова за председателството. \"В условията на тотална политическа война през последните месеци, Румъния не е готова да поеме председателството на Съвета на ЕС. Това е едно предупреждение в последния момент, което отговорно отправям към всички политици, по-специално към президента на Румъния и лидерите на парламентарно представените партии от опозицията\", написа на страницата си във Фейсбук лидерът на Алианс на либералите и демократите (АЛДЕ). Той предупреждава, че европейските лидери няма да проявят разбиране към факта, че Румъния ще бъде в изборна година през 2019-та. \"Румъния вече губи почва под краката си и ще загуби много, ако нещата спешно не се променят. Ако президентът и опозиционните партии продължават да отричат съществуването на незаконните протоколи и злоупотребите, и отказват всякакъв диалог, за да продължи Румъния напред, ще пропуснем огромния шанс да се чуе гласа ни на равнище Европейски съюз\", предупреди Таричану, имайки предвид подписаните протоколи за сътрудничество между Главната прокуратура и Румънската разузнавателна служба, които според управляващата коалиция са създали условия за \"паралелно правосъдие\". \"Ще продължим да бъдем пращани в ъгъла от европейските лидери, които разбират много по-добре политическите и дипломатическите игри и работят в интерес на собствените си държави\", подчерта лидерът на АЛДЕ. Ливиу Драгня, председател на Социалдемократическата партия (СДП), която е водещата формация в коалицията, не се съгласи с изявлението на Таричану. \"Правителството е много добре подготвено за председателството на Съвета на ЕС догодина. И Камарата на депутатите е много подготвена за парламентарното му измерение. Значи не мога да кажа, че Румъния не е готова\", заяви Драгня, който е и председател на Камарата на депутатите. Премиерът Виорика Дънчила (СДП) също увери, че Румъния е в график с подготовката за председателството. Тя посочи, че е обсъждала тази тема многократно с Ливиу Драгня и Калин Попеску Таричану. Помолена все пак да коментира изявлението на коалиционния партньор, Дънчила посочи, че той е имал предвид конфликта в обществото и между политическите партии, но не и организационната, логистична или програмна готовност за председателството. Румъния ще поеме председателството на Съвета на ЕС за първи път на 1 януари 2019 г.", "date": "2018.10.25", "title": "Разногласия в румънския парламент - готова ли е страната за председателството на ЕС"}
{"url": "https://www.24chasa.bg/novini/article/7120320", "text": "Негово Светейшество българският патриарх и Софийски митрополит Неофит се срещна днес с доц. д-р Красимира Александрова - директор на Националната библиотека \"Св. Св. Кирил и Методий\". Това съобщиха от Българската патриаршия. Срещата се е състояла в сградата на Софийската митрополия и в нея са участвали също Мелнишкият епископ Герасим - главен секретар на Светия синод, Белоградчишкият епископ Поликарп - викарий на патриарх Неофит, иконом Николай Георгиев - началник на Отдела \"Връзки с обществеността\" при Светия синод, и ставрофорен иконом Ангел Ангелов - духовен надзорник на Софийска митрополия. На срещата доц. Красимира Александрова е запознала патриарх Неофит с предстоящето отбелязване на 140-годишнината от основаването на Националната библиотека, като е уточнила, че в рамките на тържествата ще се състои и международна конференция. Доц. Александрова е добавила, че има идея за създаването на музей на книгата, в който ще бъдат излагани и показвани богослужебни книги и документи, които не са били представяни на широката общественост. \"Надяваме се така да върнем изконните ценности на нашите сънародници\", е отбелязала доц. Александрова. От Националната библиотека са отправили покана към Негово светейшество да присъства на откриването на изложбата във връзка с знаменитата годишнина, което ще бъде на 7 декември. Негово светейшество е пожелал много бъдещи успехи на пазителите на духовното богатство, съхранявано в Националната библиотека. От институцията са предложили на патриарх Неофит да помогнат в обработката на документи на БПЦ-БП, които се нуждаят от реставрация и консервиране. На срещата са били обсъдени и идеи за досегашни и бъдещи проекти съвместно със Зографския манастир в Света гора", "date": "2018.10.25", "title": "Излагат богослужебни книги за 140-ата годишнина на Националната библиотека"}
{"url": "https://www.24chasa.bg/novini/article/7120327", "text": "Споделихме своята обща подкрепа за европейската интеграция на страните от Западните Балкани, заяви вицепремиерът и министър на външните работи Екатерина Захариева на съвместна пресконференция със своя колега от Словения Миро Церар, който е на официално двудневно посещение у нас по нейна покана, предаде БТА. \"Ние, съседните страни, като страни, които разбират региона и които искрено подкрепят европейската и евроатлантическата перспектива на тези държави, трябва заедно да направим всичко възможно подкрепата за тях да продължи така интензивно, както по време на българското председателство\", отбеляза Захариева. \"В Словения смятаме, че българското председателство беше на отлично ниво във всички аспекти\", заяви министър Миро Церар. \"Вие отваряхте най-актуалните въпроси, сред които въпросът за европейската и евроатлантическа интеграция на страните от Западните Балкани\", посочи той. Словения е убедена, че тези процедури трябва да продължат, че тези страни са част от нашето по-широко европейско семейство и трябва да бъдат приети при нас, веднага щом изпълнят всички условия,отбеляза Церар и допълни, че това е важно за сигурността, стабилността на региона и за още по-добро икономическо развитие на ЕС. Двамата министри са констатирали, че всяка година търговията между България и Словения расте, но има много неоползотворен потенциал в сфери като високите технологии, производството на части за коли, селското стопанство, фармацевтичната и химическата индустрия. Захариева отбеляза, че откриването на посолство на Словения в София ще даде тласък на търговските отношения, както и назначаването съвсем скоро на търговски представител на нашето посолство там. Двамата отчетоха, че след откриването на директната линия през март между София и Любляна има около 20 процента увеличение на туристическия обмен между двете държави. Миро Церар посочи, че има големи възможности за сътрудничество, в икономическата сфера, както и в областта на културата и науката. Министрите са обсъдили и теми като Брекзит и мигрантската криза и са констатирали, че имат обща визия и мнение по важните въпроси. Словения през 2015-2016 година беше засегната от голяма мигрантска вълна и разбираме колко важно е заедно и всяка държава отделно да се постарае за контрол на границите си и на външните граници на ЕС, затова Словения се старае за някаква солидарна политика в ЕС, коментира Церар. По-късно вицепремиерът Захариева ще присъства на официалната церемония по откриване на посолство на Република Словения в София.", "date": "2018.10.25", "title": "Словения: Българското председателство беше на отлично ниво във всички аспекти"}
{"url": "https://www.24chasa.bg/novini/article/7120331", "text": "На първото си заседание като председател на Държавно-обществената комисия по безопасност на движението министърът на вътрешните работи Младен Маринов направи предложение да бъде създаден Национален оперативен център по пътна безопасност. В центъра да бъдат включени експерти от МВР, МРРБ (в частност Агенцията за пътна инфраструктура) и МТИТС (в частност ИААА). Това да бъде чисто оперативно звено, което да работи 24 часа, 7 дни в седмицата и да бъде за сметка на кадровия потенциал и ресурс на трите министерства. Според министър Маринов центърът ще даде резултати незабавно, тъй като идеята е в реално време с наличния ресурс да бъдат координирани действията и разпределяни силите на министерствата, имащи отношение към организацията на пътната безопасност. Вътрешният министър даде пример с вече съществуващото оперативно звено в МВР, което обединява полиция, НАП, митници - ситуираният в ГДБОП Междуведомствен координационен център за противодействие на контрабандата и контрол на движението на рискови стоки и товари, който дава отлични резултати, работейки с всички териториални структури. Създаването на оперативно звено по пътна безопасност ще даде възможност да повишим ефективността от средствата и правомощията, с които разполагат нашите министерства, допълни Младен Маринов. В рамките на заседанието бе обсъдена визията на министерствата на вътрешните работи, на регионалното развитие и благоустройството и на транспорта, информационните технологии и съобщенията относно политиката по осигуряване на безопасността на движението. Обсъден бе проект на мерки за подобряване на безопасността на движението до 2020 година, в изпълнение на целта, поставена в Националната стратегия за подобряване на безопасността на движението през периода 2011-2020 г. Коментирани бяха и мерки за ограничаване на тежките пътнотранспортни произшествия през зимния сезон, както и предложение за финансиране на проекти от фонд „Безопасност на движението“. Участниците в комисията изразиха категоричната позиция, че усилията на всички институции, ангажирани с този проблем, трябва да се съсредоточат върху мерките така, че да личи ангажираността на всички институции. Превенцията и възможностите за влагане на повече ресурси за опазване живота на участниците в движението по пътищата трябва да бъдат водещи, бе заключението на експертите.", "date": "2018.10.25", "title": "Младен Маринов предлага да борят пътния травматизъм в център по пътна безопасност"}
{"url": "https://www.24chasa.bg/novini/article/7120337", "text": "Представителите на сръбските партии в парламента на Босна и Херцеговина започнаха преговори за формиране на голяма сръбска коалиция, която би могла да блокира евентуални решения, които не са добри за Република Сръбска, съобщава в. \"Вечерне новости\", предаде БТА. Конституцията на Босна и Херцеговина оставя възможност депутатите от Република Сръбска да спират определени решения на парламента на Босна и Херцеговина в защита на интересите на републиката. За подобна мярка е нужна подкрепата на най-малко две трети от депутатите от Република Сръбска. За да се осъществи идеята за \"патриотичен сръбски блок\" в Сараево, е необходимо към управляващата коалиция в Република Сръбска начело с новоизбрания сръбски член на колективното босненско председателство Милорад Додик /съставена от Съюз на независимите социалдемократи, Демократичен народен съюз и Социалистическа партия/, която има 8 депутати в държавния парламент, да се присъединят още най-малко двама. От другите сръбски партии в парламента Сръбската демократическа партия има трима депутати, а Партия на демократичния прогрес - двама. Засега Обрен Петрович от Сръбската демократическа партия обяви, че е готов за сътрудничество в парламента на Босна и Херцеговина в полза на Република Сръбска. Другите двама депутати от партията още не са заявили позицията си. Босна и Херцеговина е разделена на две административни единици, Република Сръбска и Мюсюлманско-хърватска федерация, които имат свои парламенти и правителства, но и общ Съвет на министрите и двукамарен парламент.", "date": "2018.10.25", "title": "Формира се голям сръбски блок в парламента на Босна и Херцеговина"}
{"url": "https://www.24chasa.bg/novini/article/7120188", "text": "От 90 до 200 лв. без ДДС са цените на билетите за 11-ото издание на престижния рекламен фестивал Effie® Awards, които вече са в продажба. Това е единственият фестивал, който оценява ефективността на маркетинговите комуникации, а не само естетическата и творческата им стойност. Организира се от Българската асоциация на комуникационните агенции (БАКА). До 29 октомври може да се купят 3 билета на обща стойност 200 лева без ДДС или единичен за 90 лв. без ДДС. От 30 октомври до 13 ноември цената на един билет скача на 120 лв. без ДДС, но при покупката на 3 билета четвъртият е безплатен. От 14 ноември до 21 ноември билетът ще струва 200 лв. без ДДС. В нощта на наградите ще бъдат връчени отличията на най-добре представилите се рекламни кампании, осъществени в рамките на 1 януари 2017 г. – 30 септември 2018 г. Кампаниите се състезават в пет категории - \"Стоки\", \"Услуги\", \"Промоции\", \"Корпоративни комуникации\" и \"Социална, медийна, политическа кампания\". Крайният срок за заявките за участие в Effie Awards 2018 беше 23 октомври. Оценяват се в два кръга от независимо жури от специалисти в различни области на бизнеса. В първия кръг всяка кампания ще бъде журирана самостоятелно, без да се сравнява с останалите в категорията. Във втория кръг заявките ще бъдат съпоставяни по категории. При формирането на оценките най-голяма тежест ще имат показаните резултати от рекламните кампании. Ще бъдат разглеждани и оценявани и пазарната среда, стратегическата идея и реализацията й.", "date": "2018.10.25", "title": "Скъпи билети за гала вечерта на рекламните награди Effie България"}
{"url": "https://www.24chasa.bg/novini/article/7120344", "text": "Испанската полиция съобщи днес, че е заловила 6, 94 тона кокаин, разбила е ръководена от холандци банда за трафик на наркотици и е арестувала 16 души, предаде Асошиейтед прес, цитирана от БТА. Бандата използвала като прикритие компания, която внася плодове от Коста Рика. Кокаинът бил укрит в пратка с банани, пристигнала в пристанище Сетубал в съседна Португалия, която после била откарана с камион в Испания. Бандата внасяла контрабандно кокаин в Испания и Холандия, а наскоро купила транспортни компании, за да разшири дейността си. В разследването са участвали министерството на вътрешната сигурност на САЩ и португалски следователи. Вчера цитиран от АП представител на испанските власти съобщи, че при операция в южния град Малага полицията е задържала над 5 тона кокаин, скрит в пратка с банани, и е арестувала най-малко 15 души. При операцията полицията конфискувала също огнестрелни оръжия и 300 000 евро в брой.", "date": "2018.10.25", "title": "Испански полицаи разбиха банда за наркотрафик, хванаха почти 7 тона кокаин"}
{"url": "https://www.24chasa.bg/novini/article/7120329", "text": "Целта на предложената комисията да направи преглед на всички текстове на учебниците, но има текстове, които не са написани по най-добрия начин, необходим е по-широк кръг от специалисти. Това каза министърът на образованието Красимир Вълчев пред bTV по повод внесено питане от четирима депутати от ВМРО в ПГ \"Обединени патриоти\". \"Аз лично не виждам никаква джендър идеология в учебниците. Ако имаше такава бих направил предложени да се промени\", каза той. \"През последните години се подобрява качеството, разнообразието на учебници увеличава риска да се допуснат грешки. Една от целите на новите програми е да имаме всички мнения и компетентности, необходими на човек. Комисията ще прегледа всички учебници\", добави Вълчев. \"Осигурени са средства за увеличение на заплатите на учителите, които бяха обещани в началото на мандата. От 1 януари и най-младия учител ще получава 920 лева, средната брутна заплата ще бъде 1300 лева. Това, което за първи път ще има е, че средната учителска заплата, ще е по-висока от средната\", каза още министърът.", "date": "2018.10.25", "title": "Вълчев: Не виждам джендър идеология в учебниците"}
{"url": "https://www.24chasa.bg/novini/article/7120369", "text": "До края на годината България ще обяви процедура по избор на инвеститор за АЕЦ „Белене“, съобщава РИА „Новости“, цитирайки българската министърка на енергетиката Теменужка Петкова, предаде Според Петкова документацията ще бъде подготвена до края на октомври. По-рано беше съобщено, че министърката ще информира руската страна за предстоящата процедура за избор на стратегически инвеститор за АЕЦ \"Белене\". Тя ще представи и междинни резултати от предпроектното проучване за газоразпределителния център \"Балкан\". Това ще стане на 25 и 26 октомври в Москва - на 16-ото заседание на Междуправителствената българо-руска комисия за икономическо и научно-техническо сътрудничество.", "date": "2018.10.25", "title": "Обявяваме процедура за избор на инвеститор за АЕЦ \"Белене\" до края на годината"}
{"url": "https://www.24chasa.bg/novini/article/7120385", "text": "Временно е ограничено движението по път I-1 Видин - Монтана в района на с. Медовница поради отстраняване на аварирал тежкотоварен автомобил, съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост по обходен маршрут: по път II-11 Дунавци - Арчар - Добри дол, път III-112 Добри дол - Тополовец, път III-114 Тополовец - Ружинци и обратно.", "date": "2018.10.25", "title": "Аварирал тир затвори пътя Видин - Монтана край с. Медовница"}
{"url": "https://www.24chasa.bg/novini/article/7120384", "text": "Най-богатият човек в Чехия Петер Келнер, който е собственик на мобилния оператор Теленор в Централна и Източна Европа, по-специално в България, Унгария, Черна гора и Сърбия, може да придобие лондонския футболен клуб \"Челси\" от Роман Абрамович, съобщи ТАСС, цитирайки чешкия вестник Tyden. По данни на изданието първите преговори между двете страни трябвало да се проведат в близките дни. Келнер бил приближен до Абрамович, като VIP-ложите на стадиона на \"Челси\" \"Стамфорд Бридж\" се намирали една до друга. Абрамович купи \"Челси през 2003 г. за 140 млн. лири. През август т.г. стана ясно, че компанията “ПФФ ТМТ Бидко 2”, собственост на чешкия милиардер Келнер, е обжалвала решението на Комисията за защита на конкуренцията (КЗК), с което тя му отказва да придобие Нова телевизия. Това беше потвърдено от Върховния административен съд.", "date": "2018.10.25", "title": "Келнер купува \"Челси\" от Абрамович?"}
{"url": "https://www.24chasa.bg/novini/article/7120392", "text": "Главната прокуратура в Истанбул е приключила разпита на 38 служители на генералното консулство на Саудитска Арабия в Истанбул във връзка с разследването на убийството на журналиста Джамал Кашоги, съобщи ТАСС, като се позовава на турския телевизионен канал НТВ. Сред саудитските поданици, които са дали показания, са шофьори на дипломатическата мисия, технически работници, счетоводители, телефонисти. По-рано се съобщаваше, че списъкът на свидетели, които се планира да бъдат разпитани, включва над 40 души. Петима от тях все още не са се явили в прокуратурата, отбелязва телевизионният канал, предава БТА. Телевизия НТВ посочва, че служителите на генералното консулство, сред които има и голям брой турски граждани, са били питани дали в деня на убийството на журналиста е имало някаква извънредна ситуация в дипломатическото представителство, дали са видели 15-те саудитци, които в този ден са пристигнали в Истанбул и, както се предполага, са имали непосредствено участие в убийството на Кашоги. Саудитският журналист Джамал Кашоги, който критикуваше властите в Рияд, изчезна на 2 октомври, след като влезе в саудитското консулство в Истанбул. Саудитска Арабия призна през уикенда, че той е бил убит в консулството. Подозира се, че престъплението е било извършено от саудитски екип от 15 агенти, изпратен в Истанбул, за да убие журналиста.", "date": "2018.10.25", "title": "Турция разпита 38 служители на саудитското\nконсулство за убийството на Кашоги"}
{"url": "https://www.24chasa.bg/novini/article/7120393", "text": "Двегодишно момченце падна от 9-ия етаж в дом в Кавасаки, Япония, и остана живо, с фрактура на крака, предаде ТАСС, цитирана от БТА. Детето оцеляло, защото паднало върху наскоро разоран терен. Майка му го оставила за малко без надзор у дома и посетила съседка. Момченцето успяло да отвори затворената врата на балкона и по някакъв начин се е прекатурило през перилото му. Падналото на земята дете било намерено от живееща в същия дом жена, която незабавно повикала \"Бърза помощ\". Полицията е започнала разследване на инцидента.", "date": "2018.10.25", "title": "Двегодишно дете оцеля, след като падна \nот 9-ия етаж в Япония"}
{"url": "https://www.24chasa.bg/novini/article/7120399", "text": "Президентът на САЩ Доналд Тръмп опроверга твърденията на в. \"Ню Йорк таймс\", че използва за общуване с близки и приятели незащитен личен мобилен телефон, пренебрегвайки съветите на американските спецслужби. Той написа това в блога си в Туитър, цитиран от ТАСС, предаде БТА. \"Така наречените \"експерти по Тръмп\" от \"Ню Йорк таймс\"  , която толкова не съответства на действителността, че нямам време да я поправям. Аз използвам само правителствени телефони и имам само един правителствен мобилен телефон, който рядко използвам. Това е съвършено лъжлива статия\", писа президентът. \"Ню Йорк таймс\" се позова на настоящи и бивши висши американски представители, според които Тръмп и досега често пренебрегва съветите на американските спецслужби и не ограничава до минимум използването на незащитен от прослушване смартфон (\"айФон\") за връзки с приятели. Според източниците на вестника спецслужбите на САЩ, въз основа на сведения, получени от правителствени източници в други страни, стигнали до извода, че личните разговори на Тръмп по айфона се подслушват от разузнавателните служби на Китай и Русия. И Москва, и Пекин отрекоха да са подслушвали разговорите на Тръмп. Според онлайн изданието \"Политико\" отделът за информационни технологии при Белия дом е снабдил Тръмп с два айфона, единият от които се използва само за пускане на постове в Туитър, а също и за четене на новини. Вторият бил предназначен само за провеждане на разговори. Тръмп обаче постоянно използвал именно първия за връзки със свои приятели и за постове в Туитър. Проблемът бил в това, че специалистите не са оборудвали този телефон със защита срещу потенциално подслушване на държавния глава, отбелязва ТАСС.", "date": "2018.10.25", "title": "Тръмп се защити - не говорел от незащитен айфон, подслушван от Русия и Китай"}
{"url": "https://www.24chasa.bg/novini/article/7120502", "text": "Съд в Лондон отхвърли днес жалбата на Ивица Тодорич, собственик на затъналата в дългове компания Агрокор, срещу решението за екстрадицията му в Хърватия, където е обвинен в злоупотреби, възлизащи на десетки милиони евро, предаде Ройтерс. Собственикът на Агрокор и 14 други заподозрени са разследвани в Хърватия във връзка с кризата в компанията, която е най-голямата частна фирма в Западните Балкани с 60 000 работни места, предава БТА. През ноември миналата година, след като бе задържан от полицията в Лондон по международна заповед за арест, издадена от Хърватия, Тодорич заяви, че ще се бори срещу екстрадицията. Той отхвърли обвиненията за злоупотреби като \"политически мотивирани\". Агрокор натрупа около 5,8 милиарда евро дългове. Въпреки че Тодорич още е собственик на 95 процента от компанията, правителството пое управлението й, за да се опита да я спаси от евентуален фалит, който ще има драстичен ефект върху икономиката и ще коства загубата на хиляди работни места.", "date": "2018.10.25", "title": "Британски съд отхвърли жалбата на собственика на \"Агрокор\" срещу решението за екстрадицията му"}
{"url": "https://www.24chasa.bg/novini/article/7120528", "text": "Обходни групи ще работят в събота за претърсване на района на с. Кайнарджа, където бе намерена заразена с африканска чума дива свиня. Това бе потвърдено от заместник-областния управител Стоян Бонев след състоялата се днес в областната администрация в Силистра среща с участието на заместник-министъра на земеделието, храните и горите Янко Иванов, съобщи БТА. В групите са включени горски работници и ловци. Съдействие ще окаже и Гранична полиция. Участниците в претърсването ще преминат през строг дезинфекционен контрол. Междувременно от Кайнарджанската община бе съобщено за намерена мъртва втора дива свиня, но все още няма резултати от взетите проби.", "date": "2018.10.25", "title": "Горски и ловци ще претърсват района на Кайнарджа заради заразената дива свиня"}
{"url": "https://www.24chasa.bg/novini/article/7120546", "text": "Румънският президент Клаус Йоханис смята, че искането на министъра на правосъдието за отстраняване от длъжност на главния прокурор Аугустин Лазар е \"напълно неадекватно и е в състояние е да създаде недоверие в системата и безпокойство сред европейските партньори\", предаде Аджерпрес, цитирана от БТА. \"Президентът на Румъния Клаус Йоханис получи и ще анализира доклада за мениджърската дейност в Главната прокуратура с предложението за отстраняване от длъжност на г-н Аугустин Лазар. Президентът цени дейността на главния прокурор и смята, че искането на министъра на правосъдието е напълно неадекватно и е в състояние да създаде недоверие в системата и безпокойство сред нашите европейски партньори. Начинът, по който министърът представи доклада, е тенденциозен и показва намерението му да подчини политически прокурорите\", се посочва в съобщение на президентската администрация. Държавният глава отново призова за оставката на министъра на правосъдието Тудорел Тоадер. \"Този ход на правосъдния министър да поиска отстраняване на главния прокурор засилва убеждението на президента на Румъния, че г-н Тудорел Тоадер трябва спешно да напусне ръководството на министерството, което оглавява. Румънската държава има задължението да опазва правовия ред, свободите и правата на своите граждани, а това не може да стане без независима и ефективна Главна прокуратура\", се подчертава в съобщението. Министърът на правосъдието Тудорел Тоадер поиска снощи отстраняване от длъжност на главния прокурор Аугустин Лазар, обвинявайки го в превишаване на правомощията си. Той също така оспори законността на назначаването му за главен прокурор през 2016 г. от президента Клаус Йоханис и го обвини в подписването на незаконни протоколи за сътрудничество с Румънската разузнавателна служба, създавайки условия за \"паралелно правосъдие\".", "date": "2018.10.25", "title": "Румънският президент: Искането за отстраняване на главния прокурор е напълно неадекватно"}
{"url": "https://www.24chasa.bg/novini/article/7120054", "text": "Министър Младен Маринов благодари за възможността да участва във форум, който поставя изключително актуални към днешна дата въпроси. Той подчерта, че темите за борбата с трафика на хората и киберпрестъпността стоят високо в дневния ред както на ниво ЕС, така и като приоритет на българското правителство и в частност на Министерството на вътрешните работи. Високите технологии и възможността за бърз обмен на данни, които интернет предоставя, успешно благоприятства и за развитието на определен вид престъпна дейност – трафик на хора, организирана престъпност, свързана с киберпрестъпления, съобщиха от МВР. Вътрешният министър припомни, че програмата на правителството извежда борбата с трафика на хора и киберпрестъпления като свой специфичен приоритет, който следва да бъде изпълняван в сътрудничество с европейски партньори и агенции, прилагане на ефективни механизми за ранно идентифициране на жертви на този вид престъпна дейност и ангажираност на институциите на всички нива. Тези престъпления имат транснационален характер, което предполага много добро взаимодействие и доверие между служителите на всички държави членки на ЕС. Много важно е между тях да има непрекъснат обмен на данни, допълни още министър Младен Маринов. Той със задоволство отбеляза, че МВР, основно структурното звено, което работи по това противодействие - ГДБОП и отдел „Противодействие на киберпрестъпността и трафика на хора“, има значителни успехи в това направление. Само от януари до септември месец т.г. се работи по осем съвместни разследвания между България и другите държави членки на ЕС, от които пет са свързани с трафик на хора. Това показва две неща – от една страна тази престъпна дейност е изключително разпространена , а от друга – противодействието е приоритет в нашата работа. Друг важен акцент в работата по тази линия е необходимостта от използването на пълния капацитет, който европейските агенции могат да предложат в подкрепа на усилията на правоохранителните органи в борбата с транснационалните престъпни мрежи за трафик на хора, още повече че те са приоритетни области в рамките на политическия цикъл, за борба с тежката и организираната престъпност, залегнал в програмата на правителството. В този смисъл Младен Маринов изрази и надежда, че сътрудничеството в рамките на ЕС, а в частност между България и Англия, ще продължи на същото ниво и ще бъде надграждано. В контекста на темата министър Маринов подчерта и усилията на българската държава по време на председателството, където бе изведена темата за сътрудничеството, в частност взаимодействието по противодействие на престъпността и темата за Западните Балкани – регион, важен по отношение сигурността на цяла Европа. Министърът на вътрешните работи подчерта, че една от основните му задачи в качеството на ръководител на ведомството е както да осигури добър ресурс от служители, които са обучени и професионално доказани, така и да създаде необходимите условия за координация между МВР, чуждестранните партньори, прокуратура и следствените органи, за да може ефективно да се противодейства на тази високоорганизирана престъпна дейност. В тази връзка той маркира и предприетите действия - двойно е повишен капацитетът на звеното, което ръководи Явор Колев, предприети са действия за изграждане и на необходимата база, спомагаща тази дейност, изключително внимание се обръща и на подготовката и непрекъснатата квалификация на служителите. Конференцията „Трафик на хора и киберпрестъпления: връзки, противодействие и превенция“ се организира със съдействието на фондация Ханс Зайдел. Тя се провежда по повод Европейския ден за борба с трафика на хора. На нея участваха кметът на София Йорданка Фандъкова, проф. Урсула Менле – председател на фондация „Ханс Зайдел“, Мария Габриел – еврокомисар по цифрова икономика и общество, Цветан Цветанов – председател на Комисията по вътрешна сигурност и обществен ред. Специални обръщения към участниците във форума отправиха Н.Пр. Ема Хопкинс, посланик на Великобритания у нас, и д-р Хелмут Палдер – бивш ръководен съветник в Баварското министерство на правосъдието.", "date": "2018.10.25", "title": "Младен Маринов: Борбата с трафика на хора е основен приоритет на МВР"}
{"url": "https://www.24chasa.bg/novini/article/7120072", "text": "В полицейската операция, проведена на територията на селата Кулата и Първомай, са участвали служители на отдел „Наркотици“ при ГДБОП и на ОДМВР – Благоевград. Действията за задържане на хора, занимаващи се с разпространение на големи количества наркотични вещества, са осъществени под наблюдението на Окръжна прокуратура - Благоевград, съобщиха от пресцентъра на МВР. В хода на операцията, в момент на сделка с наркотични вещества, в района на бензиностанция в село Кулата са задържани двама мъже от Първомай – 31-годишен с регистрации за извършени престъпления по чл. 343Б от НК и осъждан за престъпления по чл. 354А, ал. 3 от НК, и 56-годишен, също осъждан за престъпления по чл. 354А, ал. 3 от НК. При последвалото претърсване на лек автомобил „Фолксваген Бора“, ползван от двамата задържани, са намерени и иззети 10 пакета с общо тегло 5.633 кг, съдържащи суха, зелена тревиста маса, която при направения полеви тест реагира на марихуана. По случая в РУ – Петрич е образувано досъдебно производство под наблюдението на окръжната прокуратура. На двамата мъже е повдигнато обвинение за извършено престъпление по чл. 354А, ал. 1 от НК. След задържане с полицейска заповед за срок до 24 часа, с постановление на наблюдаващия прокурор им е наложена мярка за неотклонение до 72 часа. Впоследствие на двамата е наложена постоянна мярка „задържане под стража“. Работата по случая продължава.", "date": "2018.10.25", "title": "Хванаха наркодилъри в момент на сделка, иззети са над 5 кг марихуана"}
{"url": "https://www.24chasa.bg/novini/article/7120076", "text": "Убийството на саудитския журналист Джамал Кашоги в консулството на кралството в Истанбул е било планирано, обяви днес главният прокурор на Саудитска Арабия шейх Сауд ал Моджеб, цитиран от телевизия \"Ал Ихбария\", предаде Асошиейтед прес. \"Заподозрените по случая \"Кашоги\" са действали умишлено\", каза Ал Муаджиб. Той посочи също, че прокуратурата е получила данни, представени от съвместната саудитско-турска следствена група. \"Разследването ще продължи\", обеща саудитският главен прокурор, цитиран от БТА. Общо 18 заподозрени, всички те саудитци, са арестувани в Саудитска Арабия, а четирима високопоставени членове на разузнаването и съветник на принца престолонаследник Мохамед бин Салман бяха уволнени, припомня Асошиейтед прес. Саудитската прокуратура разпитва заподозрените въз основа на информацията, осигурена от съвместната следствена група, предаде Ройтерс. Малко след изявлението на главния държавен обвинител саудитски медии съобщиха, че престолонаследникът е председателствал днес първото заседание на комисия, натоварена да преструктурира разузнавателните служби, съобщиха Франс прес и АП. Директорът на ЦРУ Джина Хаспъл, която тази седмица посети Истанбул, е била запозната с аудиозапис на убийството на Кашоги, което е първи знак, че Анкара споделя информация, съобщиха днес два източника, цитирани от Ройтерс. \"Споделихме с тези, които искаха допълнителна информация, част от информацията и находките ни, които прокурорът ни позволи да споделим и които е законно да споделим\", каза турският външен министър Мевлют Чавушоглу. Той заяви още, че Турция няма намерение да отнася случая към международен съд, но ще сподели информация, ако започне международно разследване.", "date": "2018.10.25", "title": "Саудитската прокуратура: Убийството на Кашоги е било планирано"}
{"url": "https://www.24chasa.bg/novini/article/7120094", "text": "Японският журналист Джумпей Ясуда се завърна днес в Токио, след като бе освободен от продължилия повече от три години плен в Сирия, предаде Асошиейтед прес. Облеченият в черна фланелка Ясуда бе посрещнат от представители на японските власти на летището в столицата Токио и бе качен на черен микробус, без да бъде дадена възможност за разговор с него на очакващите пристигането му журналисти, предаде БТА. Журналистът бе освободен във вторник в Сирия и отведен в Турция, припомня АП. По време на пътуването със самолет от турския град Антакия до Истанбул Ясуда даде интервю за японската телевизия Ен Ейч Кей, в което изрази радостта си, че ще се завърне в Япония, след като е живял в \"ада\" в продължение на повече от три години. Журналистът изрази и опасения дали ще може да навакса пропуснатото и да се адаптира към променилия се свят. \"Много се радвам, че съм свободен, но донякъде се притеснявам какво ще ми се случи и какво ще правя оттук насетне\", каза Джумпей Ясуда. Журналистът бе освободен във вторник, след като похитителите му го докараха до сирийско-турската граница и го предадоха на турските власти. Представители на японските власти заявиха, че Катар и Турция са се включили в усилията по освобождаването на пленения Ясуда, но не дадоха подробности. Журналистът бе взет за заложник и през 2004 г. в Ирак заедно с трима други японци. Тогава той бе освободен благодарение на намесата на ислямски духовници и написа книга за живота си в плен, припомня АП.", "date": "2018.10.25", "title": "Японският журналист Ясуда се завърна в Токио, след като бе освободен от плен в Сирия"}
{"url": "https://www.24chasa.bg/novini/article/7120091", "text": "Турският външен министър Мевлют Чавушоглу заяви днес, че все още има въпроси, на които Рияд трябва да отговори, в рамките на разследването на убийството на саудитския журналист Джамал Кашоги, по-специално за самоличността на поръчителите и за това къде се намира трупът, предаде АФП, цитирана от БТА. Има въпроси, който изискват отговор, заяви Чавушоглу на пресконференция. Той изброи някои от тях: \"18 души са били задържани /в Саудитска Арабия/, защо те? Кой им е дал заповеди? Тялото на Джамал Кашоги все още не е открито. Къде е то?\". Саудитският журналист Джамал Кашоги, който критикуваше властите в Рияд, изчезна на 2 октомври, след като влезе в саудитското дипломатическо представителство в Истанбул. Саудитска Арабия призна през уикенда, че той е бил убит при \"сбиване\" в консулството. Анкара твърди, че става дума за \"политическо убийство\". Чавушоглу повтори днес, че става дума за \"предварително планирано убийство\". Турският външен министър заяви също, че за момента Турция няма намерение да отнася случая с убийството на саудитския журналист Джамал Кашоги до международен съд, но ще сподели информация с такъв съд, ако той започне разследване. Турският печат съобщи днес, че турските разузнавателни служби са споделили с директора на ЦРУ Джина Хаспъл по време на посещението й във вторник в Турция информации, събрани в рамките на разследването на убийството, а именно \"видеозаписи и аудиозаписи\". Чавушоглу обаче избегна да потвърди тази информация в отговор на журналистически въпрос. Турция ще сподели \"документите и доказателствата, които са в наши ръце, със страните или институциите, които желаят това\", посочи министърът.", "date": "2018.10.25", "title": "Чавушоглу: Има още въпроси за убийството на Кашоги, на които Рияд да отговори"}
{"url": "https://www.24chasa.bg/novini/article/7120120", "text": "При средна цена 88.69 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка /26 октомври/. Средната цена на пиковата енергия /9.00-20.00 ч./ e 97.42 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 79.97 лв. за мегаватчас. Най-ниската цена в рамките на днешната сесия, при утрешен ден на доставка, е 44.06 лв. за мегаватчас, достигната за 3.00 и 4.00 часа., а най-високата е 152.09 лв. за мегаватчас - за 8.00 часа. Данните от БНЕБ показват, че са продадени общо 17 225.80 мегаватчаса електроенергия. Енергийната борса вчера затвори при средна цена 105.44 лв. за мегаватчас. В сегмента \"пазар в рамките на деня\" за днес, 25 октомври, БНЕБ отчита до момента общ търгуван обем от 862.60 MWh.", "date": "2018.10.25", "title": "Енергийната борса затвори при средна цена 88.69 лева за мегаватчас"}
{"url": "https://www.24chasa.bg/novini/article/7120139", "text": "По обвинение на Районната прокуратура в Ловеч мъж е бил осъден за нанасяне на телесна повреда на полицай. За извършеното деяние му е наложено наказание от три месеца \"лишаване от свобода\", изтърпяването на което е отложено с изпитателен срок от три години. Това съобщават от Апелативната прокуратура във Велико Търново. Д.Н. е признат за виновен, че на 7 април т.г. в Ловеч нанесъл с ръка удар в главата на старши полицай от Районното управление и му причинил лека телесна повреда. Пострадалият и негови колеги изпълнявали cлyжeбнитe cи зaдължeния по опазване на обществения ред, когато получили сигнал за скандал, възникнал в жилищен квартал. На място подалият сигнала гражданин им обяснил, че пиян е започнал конфликт с него, като се опитал да удари приятелката му. Полицаите поискали документ за самоличност на обвинения за скандала, но той отказал и започнал да се държи грубо, заради което се наложило да бъде отведен в сградата на Районното управление. Там продължил с арогантното поведение и ударил единия полицай.", "date": "2018.10.25", "title": "Осъдиха мъж в Ловеч, ударил полицай"}
{"url": "https://www.24chasa.bg/novini/article/7119836", "text": "Служители на Отдела за борба с тероризма в Ню Йорк изнесоха днес подозрителен пакет от сграда в Манхатън, адресиран до актьора Робърт де Ниро в квартал Трайбека, предаде Асошиейтед прес, цитирана от БТА. Специалисти изучават съдържанието на пратката, съобщи телевизия Ен Би Си. Според цитираните полицейски източници намереното днес взривно устройство изглежда свързано с предишните, изпратени на представители на Демократическата партия и в централата на Си Ен Ен в Ню Йорк. Пакетът приличал на останалите и в него имало подобно взривно устройство. Устройствата всъщност са самоделни бомби, поставени в тръби. От нюйоркската полиция казаха, че устройството е намерено на Грийнуич стрийт номер 375 в квартала Трайбека, около 6.30 ч. сутринта местно време. Според полицейски говорител сигналът в полицията е постъпил в 5.00 ч. сутринта местно време. По данни на ФБР досега са открити седем самоделни взривни устройства, изпратени на седем получатели. Сред мишените са финансистът Джордж Сорос, семейство Клинтън, бившият президент Барак Обама, бившият шеф на ЦРУ Джон Бренън, бившият министър на правосъдието и бившият генерален прокурор Ерик Холдър. Две бомби бяха изпратени на конгресмена демократ от щата Калифорния г-жа Максин Уотърс. Всички подозрителни пакети и намерените взривни устройства са изпратени за анализ в лабораторията на ФБР във военната база Куонтико, щата Вирджиния.", "date": "2018.10.25", "title": "Подозрителен пакет и до Робърт де Ниро в Ню Йорк (Обновена)"}
{"url": "https://www.24chasa.bg/novini/article/7120071", "text": "Днес на военния полигон край Сливница беше унищожена старата авиационна бомба, открита в района на столичния булевард \"Евлоги и Христо Георгиеви\". От Министерството на отбраната разпространиха кадри с взривяването на боеприпаса. 200-килограмовата бомба от времето на Втората световна война беше открита при изкопни дейности за метрото. Сапьори от Военното министерство обезопасиха и извозиха снощи със специален камион боеприпаса.", "date": "2018.10.25", "title": "Вижте кадри от взривяването на откритата в София бомба (Видео)"}
{"url": "https://www.24chasa.bg/novini/article/7120147", "text": "Сексът на задната седалка на колата е един от митовете на Америка, но в Испания вдигнаха още повече летвата със секс с шофьора, докато кара по магистралата. Удоволствието от екстремното шофиране на дачията не попречило на водача да кара безаварийно колата в тежкия трафик на магистрала АР-6 в провинция Сеговия. За негово нещастие сцената била заснета със смартфон от друг участник в движението, който пратил видеозаписа на полицията, предава  .  Похотливият мадридчанин бързо бил издирен, той не само си признал, но и издал името на приятелката си. Срещу него е повдигнато обвинение за опасно шофиране.", "date": "2018.10.25", "title": "Снимаха испанец да прави секс, докато кара по магистрала в Сеговия (Видео)"}
{"url": "https://www.24chasa.bg/novini/article/7120154", "text": "Рим се надява на възстановяване на диалога между Москва и Брюксел и ще съдейства за това, заяви италианският министър-председател Джузепе Конте в интервю за ТАСС. Според Конте, трябва \"да се поддържа диалогът с Русия и този диалог да се развива\". \"Защото, ако Русия заеме изолирана позиция, ще бъде загубена възможността отношенията да се придвижат напред. И тук не трябва да се гледа само към подобряване на взаимоотношенията между Италия и Русия, те и така са отлични. Трябва да се гледа към подобряване на взаимоотношенията между Европейския съюз, т.е. страните членки на ЕС, от една страна, и Русия, от друга\", отбеляза Конте, цитиран от БТА.  Конте се обяви и за възстановяване на формата \"голяма осморка (Г-8) с участието на Русия. \"Да, говорихме с президента на САЩ Доналд Тръмп и за това на срещата на върха на Г-7 през юни в Канада. И аз, разбира се, потвърждавам и се надявам, че може да се пристъпи към формулата на \"осморката\" с президента на Руската федерация Владимир Путин, ако се седне на масата на преговорите. Ако седнем на масата като \"осморка\" на среща на високо равнище, ще е по-лесно да се решат много въпроси, включително свързани с най-сериозните кризи на международно равнище, които в сегашния момент са актуални\", каза Конте. За срещата си с президента Путин Конте подчерта, че е била плодотворна и на нея се е зародило приятелство. Конте изрази и мнението, че властимащите трябва да избягват честолюбието и високомерието. Той се позовава на роман на нобеловия лауреат Жозе Самараго, в който се разказва именно за надменността, до която води властта, и признава, че скоро го е препрочел.", "date": "2018.10.25", "title": "Премиерът Конте: Италия иска да помогне за възстановяване на диалога ЕС-Русия"}
{"url": "https://www.24chasa.bg/novini/article/7120155", "text": "Представителят на малайзийската опозиция Ахмад Захид Хамиди заяви в парламента, че за неотдавнашното земетресение и последвалото го смъртоносно цунами край Индонезия са виновни гейовете, съобщава Ейша ченъл нюз, цитиран от БТА. Политикът предупреди за растящото влияние на ЛГБТ общността и за нейното вредно влияние. По неговите думи в индонезийския град Палу, силно засегнат от цунамито, имало над хиляда гейове. \"В резултат на това цялата територия беше пометена\", констатира Хамиди. Думите на бившия вицепремиер и бивш ръководител на малайзийското МВР предизвикаха многобройни критики в родината му и зад граница. Обвиниха Хамиди в популистки коментари за избягване на собствената му отговорност - политикът може да лежи в затвора заради корупционна афера. Правозащитниците от своя страна отбелязаха, че обвиненията по адрес на ЛГБТ общността винаги възникват тогава, когато кариерата на чиновниците бива застрашена.", "date": "2018.10.25", "title": "Гейовете били виновни за смъртоносното цунами в Индонезия"}
{"url": "https://www.24chasa.bg/novini/article/7120170", "text": "Европейската комисия заяви днес, че процедурата за , предложена от министъра на правосъдието Тудорел Тоадер, \"предизвиква безпокойство\" и че европейските официални представители ще изразят гледната си точка в следващия доклад по Механизма за сътрудничество и проверка, който ще бъде публикуван на 13 ноември, предаде Медиафакс, цитирана от БТА. \"Европейската комисия, заедно с други международни партньори и страните членки, са подчертавали многократно, че независимостта на съдебната система в Румъния и способността й да се бори ефективно с корупцията имат важно значение. След процедурата срещу ръководителката на Националната дирекция за борба с корупцията преди няколко месеца процедурата срещу главния прокурор предизвиква безпокойство. Стриктните и независими процедури за отстраняване и назначаване на високопоставените прокурори винаги са били ключов елемент в нашите препоръки. Комисията ще анализира общата ситуация в Румъния в следващия доклад по Механизма за сътрудничество и проверка на 13 ноември\", заяви говорител на Европейската комисия. Реакцията на официалните представители на ЕК идва, след като министърът на правосъдието Тудорел Тоадер обяви снощи, че започва процедура за отстраняване от длъжност на главния прокурор Аугустин Лазар. \"Започвам процедура за отстраняване от длъжност на главния прокурор на Румъния Аугустин Лазар. Искането ще бъде предадено на прокурорите от Висшия съвет на магистратурата за анализ и изготвяне на консултативно становище, както и на президента на Румъния, за да реши съгласно законовите си правомощия\", заяви Тоадер. В доклада си за оценка на дейността на Аугустин Лазар правосъдният министър заяви, че главният прокурор е превишил правомощията си. Той също така оспори законността на назначаването му и го обвини в подписването на незаконни протоколи за сътрудничество с Румънската разузнавателна служба, създавайки условия за \"паралелно правосъдие\". Висшият съвет на магистратурата ще обсъди искането на 13 ноември, когато в заседанието му ще участват министърът на правосъдието и главният прокурор, а становището се очаква да бъде обявено на 21 ноември.", "date": "2018.10.25", "title": "Еврокомисията обезпокоена от поисканата оставка на главния прокурор в Румъния"}
{"url": "https://www.24chasa.bg/novini/article/7120198", "text": "Руският президент Владимир Путин заяви, че през тази година в Русия са били предотвратени 15 атентата, предаде ТАСС, цитирана от БТА. \"През деветте изминали месеца на тази година служителите на Федералната служба за сигурност са успели да предотвратят 26 свързани с тероризъм престъпления, сред които и 15 терористични акта\", каза Путин на церемония по присъждането на воински звания и чинове на висши офицери и прокурори. Зад тези показатели стоят спасени човешки животи, подчерта руският държавен глава.", "date": "2018.10.25", "title": "Путин: 15 атентата са предотвратени в Русия през 2018-а"}
{"url": "https://www.24chasa.bg/novini/article/7120197", "text": "Президентът на САЩ Доналд Тръмп заяви, че \"гневът\" в американското общество е \"предизвикан от преднамереното лъжливо и неточно отразяване на събитията от традиционните медии\", предаде Асошиейтед прес. Тръмп публикува това днес в Туитър. Правоохранителните органи разследват изпращането на пакети с взривни устройства и други подозрителни пакети до изтъкнати демократи, сред които Барак Обама и Хилари Клинтън, както и до Си Ен Ен. Без изрично да споменава взривните устройства, Тръмп написа: \"Голяма част от гнева, на който сме свидетели в нашето общество, е предизвикан от преднамереното лъжливо и неточно отразяване на събитията от традиционните медии, което аз наричам \"фалшиви новини\". Тръмп често нарича информации, които не харесва \"фалшиви новини\", отбелязва Асошиейтед прес. Според президента ситуацията с \"фалшивите новини\" се е влошила, а традиционните медии трябва да \"променят поведението си, и то бързо\", предаде БТА. Взривно устройство, изпратено до Си Ен Ен, предизвика евакуирането на сградата \"Тайм Уорнър\" в Ню Йорк, но никой не пострада. Също в Туитър Тръмп съобщи, че ще изкара армията, за да опази границата с Мексико. В момента към американско-мексиканската граница през територията на Мексико се движи керван от централноамерикански мигранти, предаде Ройтерс. \"Изкарвам армията заради тази национална извънредна ситуация. Те ще бъдат спрени!\", написа Тръмп. Засега представителите на Белия дом и Пентагона не са отговорили на запитванията за коментар във връзка с рапзолагането на армията и извънредната ситуация, за която говори президентът. Преди президентските избори през 2016 г. Тръмп обеща да построи стена по южната граница на САЩ с Мексико. Намирането на средства за неговото знаково обещание от предизборната кампания се оказа обаче бавен процес, отбелязва Ройтерс. През април, недоволен от липсата на напредък по въпроса за стената, Тръмп нареди на Националната гвардия да помогне за охраната на границата в района на четири югозападни щата. В момента има 2100 бойци на гвардията по границата в щатите Тексас, Ню Мексико, Аризона и Калифорния.", "date": "2018.10.25", "title": "Тръмп: Гневът в обществото идва от фалшивите новини"}
{"url": "https://www.24chasa.bg/novini/article/7120204", "text": "30-годишен рецидивист остава в ареста, след като бе заловен след поредния грабеж. Бисер Д. се възползвал от жертвата си, преоблечен като жена. След 72 часа задържане с постановление на Варненската окръжна прокуратура, съдът реши Бисер да остане в ареста с постоянна мярка за неотклонение задържане под стража. Мярката си за неотклонение младият мъж може да обжалва пред апелативния съд. На 23-и октомври вечерта Бисер се преоблякъл в женски дрехи, сложил си перука и се наредил до бившия ресторант \"Рощок\" на бул. \"Владислав\" в морската столица. Обикновено вечер по протежението на булеварда платени ласки предлагат жени, момчета и травестити. Жертвата не разпознала в тъмното мъжките черти на Бисер, но се оказало, че потрмонето му липсва. В него имал одокументи и 85 лв. Предстои на Бисер да му бъде повдигнато поредното обвинение за грабеж, извършен в условията на опасен рецидив.", "date": "2018.10.25", "title": "Рецидивист обра варненец, облечен като жена"}
{"url": "https://www.24chasa.bg/novini/article/7119843", "text": "Овладян бе пожарът, който се разрази днес във фабрика за палети в квартал Есенюрт в Истанбул, съобщи турската телевизия НТВ. Пожарът бързо обхвана цялата сграда, като пламъците бушуваха на 4 хиляди квадратни метра площ. Пламъците стигнаха до съседните фабрики за алуминий и за текстил. 98 пожарни коли и 180 пожарникари участваха в гасенето на пламъците, обхванали трите фабрики. Пожарът бе овладян за около два часа, предава БТА. Валийството на Истанбул съобщи, че няма загинали и пострадали хора при пожара. Все още не са известни причините за възникването на пожара, който причини огромни материални щети. Две от фабриките, които горяха, са напълно опожарени.", "date": "2018.10.25", "title": "Овладяха пожара, обхванал 3 фабрики в Истанбул"}
{"url": "https://www.24chasa.bg/novini/article/7119419", "text": "В сряда Белгия и Китай откриха нова линия за товарни влакове, свързваща белгийския град Лиеж, който се намира на около 100 км от Брюксел, и гр. Джънджоу, административния център на китайската провинция Хънан, предава  Първият товарен влак тръгна от Лиеж, натоварен с 37 контейнера. Маршрутът с дължина над 11 000 км ще бъде изминат за 12 дни. Джънджоу-Лиеж е третата жп линия за товарни влакове, която свързва градове от двете държави, отбелязвайки нарастващия интерес за по-тесни икономически и търговски връзки. Първоначалните планове се влакове да тръгват по веднъж на седмица, като честотата им ще се увеличи в бъдеще. Първият товарен влак между Китай и Белгия бе пуснат през юни миналата година, свързвайки китайския град Дацин с белгийското пристанище Зебюрге, последван от втория през май тази година между Таншан и Антверпен.", "date": "2018.10.25", "title": "Китай и Белгия откриха нова жп линия за товарни влакове"}
{"url": "https://www.24chasa.bg/novini/article/7119812", "text": "С около 100 лв. допълнително ще получат хората с отпуснати енергийни помощи за предстоящия зимен сезон. Това съобщи социалният монистър Бисер Петков, като уточни, че експертите все още смятат точния размер. Парите ще бъдат за целия отоплителен сезон от ноември до март. Заявление за помощите се приемат до края на месеца. Очаква се около 200 хил. да получават за енергийна помощ. Сега хората получават около 73 лв. месечно.", "date": "2018.10.25", "title": "Петков: С около 100 лв. вдигат помощите за отопление (Обновена)"}
{"url": "https://www.24chasa.bg/novini/article/7119864", "text": "3024 комплекта професионални кухненски ножове от стомана с обозначения на японска марка задържа Митница Варна за нарушени права на интелектуална собственост. На стойност няколко милиона евро се измерва пазарната цена на такова количество ножове по цени на оригиналните изделия, съобщиха от пресцентъра на Агенция \"Митници\". На 19.10.2018 г., на Митнически пункт Варна Запад е извършена митническа проверка на контейнер, селектиран по метода „анализ на риска\". Служители от отдел „Митническо разузнаване и разследване\" в Митница Варна установяват наличието в контейнера на 3024 комплекта ножове, всеки съдържащ по 11 броя професионални кухненски ножа от стомана, опаковани в несесери, носещи словни и фигуративни обозначения „GLOBAL YOSHIKIN\". Контейнерът е натоварен в пристанище Янтиян в Китай с изпращач китайска и получател българска фирма. Стоката е декларирана за допускане за свободно обръщение. Пратката от общо 36 288 броя изделия, от които 33 264 броя ножове и 3 024 броя несесери с обозначението на световната марка е задържана от митническите служители на основание чл. 17, параграф 1 от Регламент (ЕС) № 608/2013 г. на Европейския парламент и на Съвета с цел установяване на нарушени права на интелектуална собственост. Чрез свой представител правопритежателят Yoshida Metal Industry Co Ltd вече е потвърдил, че задържаната стока е произведена без знанието и разрешението му и следователно е фалшива. Средната пазарна цена на оригинален нож от тази марка, в зависимост от големината и модела, варира от 50 до 150 евро, като едни от най-добрите професионални готвачи в света работят с такива ножове.", "date": "2018.10.25", "title": "Задържаха рекордна пратка фалшиви японски ножове (Снимки)"}
{"url": "https://www.24chasa.bg/novini/article/7119866", "text": "Цветан Цветанов е убеден, че утре с пълен политически консенсус ще бъдат гласувани в пленарна зала на първо четене текстовете от законодателството за хората с увреждания и личната помощ. Пред журналисти той изрази надежда в рамките на седмица след това работната група да оптимизира текстовете така, че да бъде отговорено на всички очаквания - и на майките на деца с увреждания, и на обществото. \"Увеличаването на бюджета в тази насока ще даде повече възможности. Не видях опозицията да отчете това\", посочи Цветанов, цитиран от БТА. Ресорите на вицепремиерите се определят от премиера. Той възлага и преразпределя. С тези думи Цветанов коментира обявеното, че ресор на Валери Симеонов е Националният съвет за интеграция на хората с увреждания. По-добре е да се води констуктивен диалог, а не да се стига до обиди и напрежение, обобщи той. И заключи, че устойчивост в една политика има тогава, когато има консенсус. Цветан Цветанов участва в конференция \"Трафик на хора и киберпрестъпления\" в столичния хотел \"Хилтън\".", "date": "2018.10.25", "title": "Цветанов: Устойчивост в една политика има тогава, когато има консенсус (Видео)"}
{"url": "https://www.24chasa.bg/novini/article/7119904", "text": "Шофьорите да се движат с повишено внимание и съобразена скорост през тунел \"Кривия\" по път I-1 Благоевград - Кулата поради липса на осветление от възникнала авария на електропреносната мрежа, съобщиха от пресцентъра на Агенция \"Пътна инфраструктура\".                                                                                                                                                                                                                                                                                                                       ", "date": "2018.10.25", "title": "Авария спря осветлението в тунел \"Кривия\""}
{"url": "https://www.24chasa.bg/novini/article/7119913", "text": "\"На национално и на европейско равнище ние сме изцяло отдадени на това да допринесем за създаването на благоприятна среда, която ще помогне на услугите, използващи блокчейн, да се разпространяват в ЕС\". Това каза министърът за българското председателство на Съвета на ЕС Лиляна Павлова в обръщението си към участниците в CEE Block Sofia 2018 - най-големият и стратегически блокчейна форум в Централна и Източна Европа, съобщиха от ресорното министерство. Събитието е в София Тех Парк днес и утре. В него участват водещи международни компании и експерти, политици и представители на правителствата на 22-те страни членки, подписали споразумението за блокчейн сътрудничество в Европа. Форумът е продължение на усилията, които положи първото българско председателство на Съвета на ЕС да утвърди нашата страна като дигитален хъб за Централна и Източна Европа, се отбелязва в съобщението. Министър Павлова е припомнила, че \"дигитална Европа\" беше един от четирите основни приоритета на българското председателство и че страната ни не само успя да развие поставената от естонското председателство тема, но и да вземе конкретни практически решения за всички европейски граждани. Сред тях са законодателството, свързано с киберсигурността и авторското право, Европейският кодекс за поведение в областта на електронните съобщения и неговия управителен орган, геоблокинга, свободното движение на данни и Единен цифров портал. \"Не беше лесно, тъй като този сектор е изключително фрагментиран както на национално, така и на европейско равнище и често се сблъсквахме с противоположните позиции на заинтересованите страни по отношение на различните досиета и законодателни актове\", е подчертала министърът. Тя изразила надежда, че форумът ще допринесе за това всички заедно да дискутират по общите теми и да обединяват позициите си за това какъв тип регулации в сектора са необходими и заедно да дадат отговор на най-важния въпрос - как блокчейн технологиите ще осигурят по-добри публични услуги за хората и бизнеса, по-добра защита на данните, възможности за индустрията. Министърът за българското председателство е благодарила на организаторите на CEE Block Sofia 2018, част от World BC Forum, за това, че представя страната ни и възможностите, които предлага за развитие на ИТ-бизнеса у нас и на българските таланти и водещите технологични компании и \"старт-ъпи\" да покажат техните работещи продукти и решения. \"Няма съмнение, че глобализацията и цифровизацията са процеси, които бързо променят начина, по който функционира обществото и икономиката, но и които ни сблъскват с нови предизвикателства като киберсигурността, необходимостта от повече инвестиции в дигиталните умения и дисбаланса на пазара на труда. Знаем, че 90 процента от бъдещите работни места ще изискват дигитални умения и че 170 000 000 европейци нямат такива. В същото време ИТ-секторът е най-бързо развиващият се в Европа, но сме горди да кажем - и в България. Той създава хиляди нови работни места у нас годишно и връща десетки млади българи обратно в родината\", е посочила още Лиляна Павлова. Целта на форума в София е обсъждане на блокчейн стратегията на ЕК и страните членки от правна, регулаторна, данъчна, икономическа, социална и обществена гледна точка, в духа на единния европейски цифров пазар и нуждите на бизнеса. Визията на ЕК за блокчейн технологията ще бъде представена на форума от еврокомисаря по цифрова икономика и общество Мария Габриел. Сред лекторите на конференцията са още президентът /2012-2017/ Росен Плевнелиев, заместник-министрите на образованието и науката Деница Сачева и проф. Иван Димов, както и представители на министерствата на икономиката, транспорта, информационните технологии и съобщенията и на Агенцията за електронно управление.", "date": "2018.10.25", "title": "Павлова откри най-големия блокчейн форум в Централна и Източна Европа"}
{"url": "https://www.24chasa.bg/novini/article/7119918", "text": "НАТО започва днес в Норвегия най-големите си маневри от края на Студената война - начин да се напомни на Русия за солидарността на съюзниците въпреки съмненията, които вся президентът на САЩ Доналд Тръмп. Около 50 000 войници, 10 000 автомобила, 65 кораба и 250 летателни апарата от 31 страни ще участват в маневрите \"Единен тризъбец 2018\" (Trident Juncture 2018), които целят да обучат Атлантическия алианс да оказва помощ на свои членове в случай на агресия. \"Обстановката в областта на сигурността в Европа се влоши значително през последните години\", подчерта генералният секретар на НАТО, норвежецът Йенс Столтенберг. \"Единен тризъбец\" изпраща ясно послание на нашите страни членки и на всеки потенциален противник: НАТО не търси конфронтация, но ще бъде готов да защити всички съюзници срещу всички заплахи\", заяви той на пресконференция вчера. Макар че този \"потенциален противник\" не се посочва официално, в умовете на всички е Русия. Тя демонстрира военната си сила и има 198-километрова обща граница с Норвегия в Далечния север. Руската армия анексира Крим, продължава да дестабилизира източната част на Украйна, засилва своите военни възможности в Арктика и през септември проведе най-големите маневри в историята си в Далечния изток. От своя страна, посолството на Русия в Осло заяви, че вижда в \"Единен тризъбец\" \"антируско\" учение. \"Подобна дейност изглежда провокационна, дори и ако се опитват да я оправдаят с чисто отбранителни цели\", каза дипломатическото представителство. Москва от месеци изразява недоволство от текущото засилване на западната военна мощ в региона. САЩ и Великобритания решиха да ускорят разполагането на свои военни сили в Норвегия, за да аклиматизират войските си за боеве при тежки студове. В началото на октомври говорителката на руската дипломация Мария Захарова порица \"дрънкането на оръжие\" и обеща \"ответен удар\". \"Водещите страни от НАТО засилват военното си присъствие в региона, в близост до границите на Русия. Подобни безотговорни действия ще доведат задължително до дестабилизиране на политическата и военната ситуация в Севера и до нарастване на напрежението\", отправи критики Захарова. Напрежението се засили допълнително в събота, когато Доналд Тръмп обяви изтеглянето на САЩ от сключения през 1987 г. Договор за ликвидиране на ракетите със среден и малък обсег. Обвинявайки Русия в разработването на нова ракета, 9М729/SSC-8, американският президент заплаши да увеличи ядрения арсенал на своята страна. Макар че Доналд Тръмп прави противоречиви изявления за своите ангажименти към НАТО, особено за чл. 5 и задължението за колективна отбрана, американската армия участва в \"Единен тризъбец\" с най-големия контингент, включващ над 14 000 войници и военноморска авиационна група. \"Обучаваме се в Норвегия, но, разбира се, уроците, научени от \"Единен тризъбец\", са валидни и за други страни\", отбеляза Столтенберг. Във вторник четирима американски войници бяха леко ранени при верижна катастрофа на камиони, пренасящи техника. Освен 29-те страни членки на Атлантическия алианс, в учението, което ще продължи до 7 ноември, участват Швеция и Финландия. Поканени са по двама наблюдатели от Русия и Беларус. Генералният секретар на НАТО изрази надежда Русия \"да избягва всякакво опасно поведение\". /От БТА/", "date": "2018.10.25", "title": "НАТО показва мускули пред Русия с гигантски маневри (Снимки)"}
{"url": "https://www.24chasa.bg/novini/article/7119945", "text": "Българският евродепутат от ГЕРБ/ЕНП Ева Майдел се срещна със заместник-председателя на Европейската комисия по въпросите за еврото и финансовите услуги Валдис Домбровскис в Европейския парламент в Страсбург в сряда, съобщиха от пресцентъра на ГЕРБ. Двамата обсъдиха напредъка на България в процеса по влизане на страната в Еврозоната и Банковия съюз, както и преговорите по регламента за такси на презграничните плащания, по който Майдел е основен докладчик на европейския парламент. „Българското правителство продължава активната си работа за присъединяване на страната в ядрото на ЕС – Еврозоната и Банковия съюз, като до момента изпълнява поетите през юли 2018 г. ангажименти. В началото на октомври Министерство на финансите информира Европейската централна банка за проектопромените в законодателството ни, нужни за членството на България в Банковия съюз. Според плана за действие за приемане в ERM II на Министерство на финансите българските институции имат готовност да приемат промените до края на годината и в момента очакват проверките на качеството активите на банките, които ЕЦБ ще остществи“. Това заяви бълагрският евродепутат по време на двустранната си среща с еврокомисар Домбровскис. Двамата обсъдиха и напредъка по преговорите по регламента за таксите за презграничните плащания. Ева Майдел сподели, че работи за предотвратяване на дискриминация между граждани и бизнеси в еврозоната и извън нея. „В момента в ЕС потребителите, живеещи в страни от Еврозоната, плащат ниски или дори нулеви такси за преводи в евро, а тези в страните извън Еврозоната, сред които и българите, плащат чувствително и неоправдано по-високи такси за такива преводи. Целта ни е да ги намалим и да направим голяма стъпка напред за изграждането на общ европейски пазар за плащанията,“ заяви още Ева Майдел. На 5 ноември 2018 г. в комисията по икономически и парични въпроси предстои да бъде гласуван докладът на българския евродепутат, а след това започват преговори с държавите-членки от Съвета на ЕС по финалното приемане на законодателството.", "date": "2018.10.25", "title": "Майдел пред Домбровскис: Изпълняваме ангажиментите по пътя към Еврозоната и Банковия съюз"}
{"url": "https://www.24chasa.bg/novini/article/7119944", "text": "Пловдивският окръжен съд даде общо 13 години затвор на бизнесмена Атанас Червенков - Райфъла. Той е признат за виновен като подбудител за убийство на своя конкурент от частен медицински център Аргир Гяуров.  Червенков поръчал и палежи на автомобили, сред които два джипа на бившия депутат от ГЕРБ Антоний Йорданов. Сподвижниците на Червенков, които са изпълнявали задачите на повелителя си  - Веселин Загорски, Симеон Генов, Васил Василев и Бисер Романов, също получиха ефективни наказания. Заедно с това на Червенков се събират общо над 40 г. затвор. Те трябва да платят и 50 000 лева обезщетение на Аргир Гяуров за претърпени неимуществени вреди. Единствено с условна присъда се отърва Стефан Гичев за притежание на ловни патрони. \"Наказанията са справедливи, няма да ги обжалваме\", заявиха прокурорите Атанас Янков и Албена Георгиева. Съпругата на Червенков - Евелина, заяви, че изобщо не се притеснява от присъдата на съпруга си. Докато съдия Екатерина Роглекова я произнасяше в продължение на час и десет минути, Червенков пращаше на жена си въздушни целувки. \"Решението не е окончателно. Съпругът ми е невинен, не съм изненадана\", коментира Евелина.", "date": "2018.10.25", "title": "13 г. затвор за пловдивски бизнесмен, поръчал убийство и палежи"}
{"url": "https://www.24chasa.bg/novini/article/7119958", "text": "„България и Словения са разположени от двете страни на Западните Балкани и е важно да даваме личен пример и да допринасяме за стабилността и сигурността на региона“. Това заяви президентът Румен Радев на среща днес с вицепремиера и министър на външните работи на Република Словения Миро Церар, която се състоя на „Дондуков“ 2, съобщиха от прессекретариата на държавния глава. Президентът Радев и словенският гост бяха единодушни, че отношенията между двете страни са отлични в резултат от съществуващия ползотворен политически диалог на всички нива, който е отлична основа за развитие на отношенията и във всички останали области – инвестиции, икономика, култура, туризъм. „Откритата по-рано през годината директна авиолиния между Любляна и София, дава нов тласък в туризма, но е и съществена предпоставка за развитието на нашите икономически отношения, за пряката връзка между гражданите“, заяви Румен Радев. От своя страна Миро Церар заяви, че България е сред малкото страни в Европа, които предлагат толкова богати история, култура и археологически открития. Българският държавен глава посочи, че търговският стокообмен между държавите е добър, но все още има неизползвани възможности за неговото последващо увеличение. „Потенциалът за задълбочаване на икономическото и инвестиционното сътрудничество между България и Словения трябва да бъде развиван много по-активно“, беше и позицията на Миро Церар. По време на срещата бяха разменени мнения и по отношение на дебата за бъдещето на Европа, европейската перспектива пред страните от Западните Балкани, политиката на ЕС към миграцията.", "date": "2018.10.25", "title": "Радев: Със Словения споделяме обща отговорност за стабилността на региона"}
{"url": "https://www.24chasa.bg/novini/article/7119933", "text": "51% от участвалите в националното допитване на Министерството на енергетиката са посочили, че са за лятното часово време. Това става ясно от отговор на ведомството на Теменужка Петкова на запитване на в. \"24 часа\".  Националната консултация в рамките на Консултативния център на дирекция „Координация по въпросите на ЕС“ бе проведена в периода 20 септември - 11 октомври 2018 г. В нея са участвали над 17 000 души  с коментари и дори със свободен текст. 96% от участниците са гласували „за“ преустановяването на сезонните промени на часовото време. От тях: -  51% са „за“ за установяване за постоянно на лятно часово време; - 38% са „за“ установяване за постоянно на зимно часово време; - 7% са „за“  да спре местенето на стрелките, но не са уточнили предпочитания към лятно или зимно време.  \"От анализа на отчетените коментари е видно, че не преобладават категорични предпочитания за установяване на постоянно лятно или постоянно зимно часово време. Отчита се лек превес на мненията за установяване на постоянно лятно часово време\", се казва в отговор на министерството до \"24 часа\". Информацията с резултатите от проведената консултация ще бъде записана в позицията, необходима за осигуряване на българското участие в дискусиите в работните органи на ниво ЕС, както и за заседания на Съвета на Европейския съюз. Възможните варианти, за които е ставало дума на заседанието на Комисията по европейски въпроси и контрол на европейските фондове, изследват в колко часа настъпва изгревът и залезът във всяка европейска държава в зависимост от избора на лятно или зимно часово време. За българската страна е важно да бъде запазен хармонизиран режим на равнище ЕС, при който всички държави-членки преустановяват сезонните промени на часовото време два пъти годишно. Това ще бъде от полза за функционирането на вътрешния пазар. С проекта на директива Европейската комисия предлага изборът на това дали да се премине за постоянно към лятно или зимно часово време да зависи от всяка държава-членка. Това налага сериозен анализ на национално равнище, тъй като последиците от избора ще засегнат различни аспекти на обществения живот. Лятното часово време е въведено в България през 1979 г. като система за спестяване на енергийни разходи чрез увеличаване на използването на дневна светлина. В областта на енергийната политика, извършваните от Електроенергийния системен оператор периодични анализи показват, че първоначалният благоприятен ефект с годините отслабва и с достатъчна статистическа значимост може да се приеме, че през 2007 г. е достигната фазата за насищане. През 2005 г. делът на електрическата енергия за осветление е 14% от общото електропотребление в страна. През 2014 г. делът на електрическата енергия за осветление е намалял до 4,5% от общото електропотребление в страна. Спестената енергия за осветление се равнява на 24 088 мегаватчаса или 1,44%, тя е еквивалентна на работата на АЕЦ „Козлодуй“ на пълна мощност за 12 часа или на работата на един конвенционален термичен блок от 200 мегавата за 120 часа. Извършваните анализи за влиянието на лятното часово време показват, че тъй като битовата активност и активността в сферата на търговията и услугите са по-интензивни във вечерните часове, статистически значима е промяната в режима на електропотребление само за тази част на денонощието и то само през първите две седмици след сезонната промяна на часовото време. Като цяло, в областта на енергетиката, ефектът от сезонните промени на часовото време в последните години е незначителен. Според предложената от ЕК директива, последната възможност за промяна на часовото време ще бъде през октомври 2019 г., ако сме избрали зимно часово време. Ако изберем лятното, за последен път ще преместим стрелките през март 2019 г. Страната трябва да уведоми ЕК за своето решение шест месеца преди промените да породят действие. Това обаче са работни срокове и е възможно те да бъдат променени, съобщават от министерството.", "date": "2018.10.25", "title": "Обрат! След допитването у нас 51% са за лятното часово време (обновена)"}
{"url": "https://www.24chasa.bg/novini/article/7119951", "text": "Заради възможност, предвидена от полския наказателно-процесуален кодекс, съдът прекрати условно делото срещу  при едногодишен изпитателен срок. Това означава, че ако през тази една година тя извърши ново престъпление, делото ще се върне в съдебната зала. \"Признавам. Преди полета за София извърших кражба на крем. Не мога да обясня своето деяние. Беше миг на моментна слабост. Аз съм пенсиониран дипломат, в момента нямам имунитет. Много съжалявам за това деяние. Бих искала да се подложа доброволно на наказание\", заявява Поптодорова при разпита й по време на задържането на летището във Варшава на 27 февруари м. г., съобщава  . \"Съдът няма никакви съмнения, че тя е извършила престъплението, признава я за виновна, но не я наказва. Това, че се е извинила на фирмата собственик на крема и го е заплатила, признанията, които е направила, са смекчаващи обстоятелства, които дават възможност за условно прекратяване на производството\", коментира съдебният репортер на ТVN24 Пьотр Махайски. Елена Поптодорова беше задържана на летище \"Фредерик Шопен\" на 27 февруари 2017 при завръщането си във Варшава три дни, след като е установено, че е откраднала скъп крем от безмитния магазин на летището. Всички действия на Елена Поптодорова и движението й са проследени с камерите за наблюдение. В 10:09 бившата дипломатка получава бордната си карта в пункта за проверка за сигурност. На видеозапис се вижда как елегантно облечена жена с дълго бежово палто и малко синьо куфарче влиза в един от безмитните магазини. Минава покрай рафта с кремовете, след миг се спира, обръща се и отново отива към рафта. Оставя куфара, разтваря полите на палтото с дясната си ръка посяга към тъмна опаковка и я крие под палтото. В 10.27 излиза от магазина. Шест минути по-късно влиза в зоната \"Не Шенген\", а в 11:23 отлита с полет LO631 за София. Никъде на снимките не се вижда Поптодорова да провежда телефонен разговор. В защитната си теза, вече у нас, тя твърдеше, че е била разсеяна и разтревожена, след като позвънила майка й. Установено е, че Поптодорова има купен обратен билет до Варшава за 27 февруари. Същия ден при преминаването на граничен контрол на летището е задържана. Кремът е намерен у нея, алуминиевото капаче на крема не е било дори повдигнато, липсвала е само кутията. Условното прекратяване означава, че съдът признава подсъдимата за виновна, но я освобождава от наказание и формално остава неосъждана, името и няма да влезе в регистъра на осъжданите лица в Република Полша, пише \"Монитор\".", "date": "2018.10.25", "title": "Съдът пусна Елена Поптодорова под условие"}
{"url": "https://www.24chasa.bg/novini/article/7119966", "text": "Европейският парламент прие днес резолюция, в която изразява безпокойство от нарастващите прояви на фашизъм, расизъм и ксенофобия, и призовава държавите в ЕС да забранят неофашистките и неонацистките групи, предава БТА. Документът бе приет с 355 гласа \"за\", 90 \"против\" и 39 въздържали се. Евродепутатите осъждат отсъствието на сериозни действия срещу неофашистките и неонацистките групи, което става причина за разрастване на ксенофобията в Европа. В текста се споменават нападението, довело до смъртта на 77 души в Норвегия през 2011 г., убийството на члена на британския парламент Джо Кокс през 2016 г. и неотдавнашното посегателство на фашистки отряди в Италия срещу евродепутата Елеонора Форенца. Според ЕП безнаказаността на на действията на неофашистките и неонацистки групи в някои държави в ЕС е сред причините, които обясняват обезпокоителното нарастване на проявите на насилие. Тези действия засягат цялото общество и са насочени към точни малцинствени групи, например чернокожи европейци (хора от африкански произход), евреи, мюсюлмани, роми, граждани на неевропейски държави, ЛГБТИ и хора с увреждания. Евродепутатите призовават за създаването на звена в полицията за борба с престъпленията от омраза. Така тези престъпления ще бъдат разследвани и преследвани по съдебен ред. Евродепутатите настоятелно призовават националните власти \"ефективно да забранят неофашистките и неонацистките групи, както и всяка други фондация или асоциация, която възхвалява и величае нацизма и фашизма\". ЕП призовава държавите в ЕС \"решително да осъдят и накажат\" престъпленията от омраза, словото на омразата и търсенето на изкупителни жертви от страна на политици и държавни служители, тъй като тези действия пряко превръщат престъпленията в обичайно явление. Необходими са също мерки за противодействие на разпространението на расизма, фашизма и ксенофобията в интернет, в сътрудничество с дружествата в областта на социалните медии, се посочва в документа. Резолюцията призовава държавите в ЕС и националните спортни федерации, особено футболните клубове, да противодействат на расизма, фашизма и ксенофобията в спортната среда, като осъдят и накажат отговорните. За целта е необходимо да се насърчават положителните образователни дейности, насочени към младите запалянковци, в сътрудничество с училищата и съответните организации на гражданското общество, заявяват евродепутатите. Държавите са приканени да въведат национални програми в помощ на хората да напускат неофашистките и неонацистките групи, към които са се причислили. Евродепутатите отбелязват важната роля на образованието за увеличаването на историческите познанията при младите и настояват за ясното осъждане на фашистките престъпления в миналото. Евродепутатите настояват истината за Холокоста да не бъде банализирана.", "date": "2018.10.25", "title": "ЕП настоява за забрана на неофашистките и \nнеонацистките групи"}
{"url": "https://www.24chasa.bg/novini/article/7119968", "text": "Гърбатите китове престават да пеят, когато покрай тях премине кораб и остават безмълвни в продължение на половин час след това, установиха японски учени, цитирани от Франс прес. Изследователите направили своето откритие в Тихия океан на около 1000 километра южно от Токио. Всеки ден специалистите прослушвали песните на гърбатите китове, с помощта на два микрофона, потопени под водата. Биолозите обръщали специално внимание как се държат тези едри морски бозайници при приближаване и отдалечаване на корабите в архипелага Огасавара, предава БТА. Китовете веднага се отдалечавали от морските съдове. А в радиус от 1200 метра от зоната на преминаване всички животни от този вид преустановявали своите песни, установил екипът на Коки Суиджи от местната Асоциация за проследяване на китовете. Засега не е ясно защо китовете млъкват при преминаване на кораб покрай тях. Не е известно и как реагират женските екземпляри на шума на моторите, тъй като само самците пеят. Учените проследили поведението на 26 животни в продължение 35 дни.", "date": "2018.10.25", "title": "Гърбатите китове спират да пеят, когато минава кораб покрай тях"}
{"url": "https://www.24chasa.bg/novini/article/7119967", "text": "Надзорният съвет на Националната здравноосигурителна каса (НЗОК) е обсъдил възможността задълженията към чуждите осигурителни фондове да се изплатят в тригодишен период, след което плащанията да се извършват ритмично в рамките на европейските регламенти. Това съобщиха от пресслужбата на НЗОК, цитирани от БТА. По време на среща, провела се вчера, между представители на Надзорния съвет на НЗОК и представители на Главната асоциация на институциите за социална сигурност (ГАИСС) на Австрия Петер Винигер - ръководител на департамента по международни и европейски въпроси на ГАИСС е уверил, че отношението и лечението на българските пациенти в австрийските лечебни заведения е същото, както и на австрийските граждани. Постигнато е споразумение за параметрите на плана за разплащанията през 2019 г. по австрийските искове. Към края на следващата година просрочени ще останат само искове, които са получени през първото полугодие на 2018 г. НЗОК възнамерява в периода 2019-2021 г. да се издължи на австрийските фондове, като изпълни тригодишните параметри, а след това да заплаща по реда на регламентите 18-месечните периоди на исковете.", "date": "2018.10.25", "title": "Здравната каса ще изплати дължимото към чужди фондове в тригодишен срок"}
{"url": "https://www.24chasa.bg/novini/article/7119970", "text": "Откраднаха 13 000 лева от апартамент в Добрич. На 24 октомври, около 18:30 часа е получено съобщение за извършена кражба от апартамент на ул. „ Ангел Кънчев” в град Добрич – съобщават от полицията. Установено е, че чрез използване на техническо средство, неизвестен извършител е проникнал в имота. По данни на тъжителя е извършена кражба на сумата от 13 000 лева. По случая е образувано досъдебно производство.", "date": "2018.10.25", "title": "Откраднаха 13 000 лева от апартамент в Добрич"}
{"url": "https://www.24chasa.bg/novini/article/7119982", "text": "Жител на Разлог бе хванат в момент на кражба на орехи. На 24 октомври, около 13,30 ч., по пътя за село Крапец, 39-годишният жител на Разлог е хванат в момент на кражба на около 20 кг. орехи от насаждения, собственост на община Шабла – съобщават от Областната дирекция та МВР-Добрич. По случая е образувано бързо полицейско производство.", "date": "2018.10.25", "title": "Хванаха на място крадец на общински орехи в Шабленско"}
{"url": "https://www.24chasa.bg/novini/article/7119987", "text": "Босненската полиция съобщи днес, че трима полицаи и трима мигранти са били ранени при сблъсъци на границата с Хърватия, където десетки мигранти се опитват да преминат в тази страна членка на Европейския съюз, предаде Асошиейтед прес. Говорителката на полицията Санела Джукович каза, че мигрантите са прекарали нощта на границата и са хвърляли камъни и стъклени предмети срещу полицаите, опитвайки се да пробият полицейския кордон, предава БТА. Вчера мигрантите влязоха в сблъсък с босненската полиция и блокираха граничен пункт за Хърватия. До днес на обяд пред граничния пункт все още стояха няколко десетки мигранти. Жени и деца развяваха плакати, призоваващи за отваряне на границите на Европейския съюз за хората, бягащи от войни и бедност.", "date": "2018.10.25", "title": "Трима мигранти и трима полицаи са\nранени при сблъсъци на границата\nна Босна и Херцеговина и Хърватия (Снимки)"}
{"url": "https://www.24chasa.bg/novini/article/7119979", "text": "Белгия ще купи от САЩ 34 изтребителя Ф-35 (модел F-35 Lightning II, вариант A), съобщи министър-председателят Шарл Мишел, цитиран от местни медии. С това съобщение се потвърждава съмнение, изразявано открито повече от година, че страната е предопределила решението си по откритата обществена поръчка, в която се състезаваха също консорциумът \"Юрофайтър\" с машините \"Тайфун\" и шведските самолетостроители \"Сааб\" с модела \"Грипен\". Извън процедурата предложение представи и Франция с изтребителя \"Рафал\", предава БТА. Белгийското правителство ще вложи в програмата за превъоръжаването на Военновъздушните сили (ВВС) общо 15 милиарда евро. Опозицията в парламента решително оспори тези разходи, въпреки че пред депутатите в навечерието на решението се явиха за отговор представители на министерствата на отбраната, финансите и икономиката. Първоначална стойност на сделката е 3,6 млрд. евро, а крайна цена се достига за цялата 40-годишна продължителност на живота на новите машини. Медии по-рано отбелязаха, че единствено Ф-35 отговоря на нуждите на белгийските власти машините да имат способността да носят атомно оръжие. Белгия премахва от въоръжение 49 самолета Ф-16, взети във ВВС след 1975 година. Според оповестени в медиите доклади старите машини подлежат на доработка за удължаване на ресурса.", "date": "2018.10.25", "title": "Белгийският премиер потвърди, че страната ще купи от САЩ 34 изтребителя Ф-35"}
{"url": "https://www.24chasa.bg/novini/article/7119430", "text": "Уейджъ Хун, китайски асистент по биологична химия и невробиология в Калифорнийския университет, Лос Анджелис (UCLA) бе един от 18-те млади учени, които получиха стипендията Пакард за наука и инженерство за 2018 г., предава  Лабораторията, в която работи Уейджъ Хун, се опитва да разбере как животните, включително и хората, проявяват широк спектър от сложни социални взаимодействия, които са от решаващо значение за тяхното оцеляване и благополучие. Проучването на неговия екип използва оптогенетиката, образните изследвания, геномиката и машинното обучение като изследва как мрежите от неврони в мозъка контролират социалното поведение и как тези мрежи са увредени при разстройства като аутичните спектърни нарушения. Основана през 1988 г., стипендията Пакард, която се дава от фондацията „Пакард\", дава възможност на най-обещаващи професори в САЩ да се занимават с научни и инженерни изследвания. Всяка година фондацията кани ректорите на 50 университета да номинират двама млади професора от своите институции. Комисия от видни учени и инженери преглежда номинациите и избира 18 от кандидатите, на които дава индивидуална безвъзмездна стипендия от 875 000 щатски долара, разпределена в период от пет години. Уейджъ Хун започва работа в UCLA през 2016 г. след като получава следдокторската си степен в Калифорнийския университет по технологии и докторската от Станфордския университет.", "date": "2018.10.25", "title": "Китайски учен получи стипендия Пакард за наука и инженерство"}
{"url": "https://www.24chasa.bg/novini/article/7119991", "text": "Нови протести са насрочени за тази вечер в Букурещ и други румънски градове, след като правосъдният министър Тудорел Тоадер даде ход снощи на процедура за отстраняване от длъжност на главния прокурор Аугустин Лазар, съобщава информационният сайт Зиаре. \"Един от малкото честни и смели хора пред използването на политиката за лични интереси, главният прокурор Аугустин Лазар днес е на път да бъде отстранен от министъра на правосъдието Тудорел Тоадер, една политическа фигура, поставена на този пост от Социалдемократическата партия и Алианса на либералите и демократите\", посочват организаторите на протеста, предава БТА. Те изтъкват, че делото за злоупотребите на жандармерията по време на протеста на 10 август, както и редица други дела, по които работи Главната прокуратура, са в опасност. \"Очакваме всички дела, съставени по време на мандата на Аугустин Лазар в Главна прокуратура, да бъдат оспорени\", отбелязват организаторите, сред които са групите \"Корупцията убива\", \"Съпротива\", \"Инициатива Румъния\" и други. Министърът на правосъдието Тудорел Тоадер поиска снощи отстраняване от длъжност на главния прокурор Аугустин Лазар, обвинявайки го в превишаване на правомощията си. Той също така оспори законността на назначаването му за главен прокурор през 2016 г. от президента Клаус Йоханис и го обвини в подписването на незаконни протоколи за сътрудничество с Румънската разузнавателна служба, създавайки условия за \"паралелно правосъдие\". Очаква се протестът да започне в 18.00 часа днес на Площада на победата в Букурещ. Подобни демонстрации са обявени също в градовете Тимишоара и Клуж-Напока. Същевременно две асоциации на магистрати - Форум на съдиите и Движение за защита на статута на прокурорите, призоваха министъра да се откаже \"незабавно\" от процедурата за отстраняване на главния прокурор, предаде Медиафакс. Според тях тази процедура \"на практика заобикаля гаранта на независимостта на правосъдието - Висшия съвет на магистратурата, чиято роля е чисто декоративна, а също така пренебрегва правото на подлежащия на отстраняване прокурор да се защити\". Становището на Висшия съвет на магистратурата по отношение на искането на министъра има само консултативен характер. Окончателното решение трябва да бъде взето от президента Клаус Йоханис.", "date": "2018.10.25", "title": "Очакват се протести в Румъния заради поисканата оставка на главния прокурор"}
{"url": "https://www.24chasa.bg/novini/article/7120004", "text": "Служител на затвора в Пловдив е задържан с наркотици. Той е хванат заедно с още един мъж в рамките на специализирана полицейска операция, проведена от служители от отдел \"Криминална полиция\". В хода на действията, в момент на купуване на наркотични вещества, е установен и задържан 33-годишен мъж. При обиска у него са открити 5 розови хапчета екстази и найлоново пликче, съдържащо бяло прахообразно вещество, дало характерната реакция на амфетамин при направения полеви наркотест. Изяснено е, че мъжът е служител на затвора в Пловдив, съобщават от ОДМВР-Пловдив, предава  . В рамките на процесуално-следствените действия на адрес, ползван от него, криминалистите намерили още 47.93 грама амфетамин, 30 таблетки екстази, везна със следи от амфетамин и марихуана. По случая било образувано досъдебно производство, а материалите - докладвани на Окръжната прокуратура. При продължилите оперативни действия полицаите установили и съпричастен към случая 26-годишен мъж от Пазарджик. При вида на униформените, той опитал да избяга с колата си, но след кратко преследване бил задържан. В рамките на предприетото претърсване в имота, ползван от него, били открити и иззети електронна везна, чук със следи от амфетамин и марихуана по него. По случая също е образувано досъдебно производство и материалите са докладвани на Окръжната прокуратура. Работата по изясняване на случая продължава под надзора на Окръжната прокуратура в Пловдив.", "date": "2018.10.25", "title": "Служител на затвора в Пловдив е задържан с наркотици"}
{"url": "https://www.24chasa.bg/novini/article/7119999", "text": "Финансовата хватка на Саудитска Арабия върху арабски медии даде на страната влиятелно оръжие, докато се бори с международните протести заради смъртта на саудитския журналист и дисидент Джамал Кашоги. От времето, когато на 2 октомври Кашоги изчезна в кралското консулство в Истанбул, вестници и телевизионни канали в целия регион, свързани с Рияд, преповтаряха отричането от Саудитска Арабия да знае каквото и да било за неговата съдба. Или измисляха алтернативни сценарии за предполагаем заговор на главните съперници на Саудитска Арабия, Катар и Турция, да дестабилизират кралството. След повече от две седмици на международен натиск, през последните почивни дни Саудитска Арабия призна, че Кашоги е умрял вътре в консулството, като твърдеше, че е бил убит при инцидент, когато разпитът му излязъл от контрол, и обеща да накаже тези, които носят отговорност. Лоялните медии веднага превключиха на хвалби за чувството за справедливост на кралството и на решителността на неговия монарх, крал Салман. Някои дори поздравиха кралството за неговата прозрачност. \"Казано просто, нашите (арабски) медии са финансирани от режими, които всекидневно извършват престъпление, което е не по-малко отвратително от това, извършено срещу Джамал Кашоги\", пишеше в неделна редакционна статия в \"Дарадж\", независим информационен сайт. \"Случилото се трябва да ни даде възможност да си дадем сметка колко много се нуждаем от независими медии\". Начинът, по който медиите се отнасяха към случая, беше отражение на десетилетна дипломация \"на чековите книжки\", възприета от богатите на петрол саудитци, за да си осигурят съюзници и да заглушат критиките срещу тяхната политика. През годините кралството е похарчило милиони долари, за да оказва влияние върху вестници и телевизионни канали от Мароко до Ирак. Понякога Саудитска Арабия инвестира в медии, но по-често е осигурявала средства, за да им помогне да се задържат на пазара. Кралството също така дава бонуси и пари в брой на конкретни журналисти и телевизионери. През 2015 г., когато \"Уикилийкс\" публикува хиляди телеграми от дипломатическа поща между саудитски дипломатически мисии и външното министерство в Рияд, излезе наяве как изглежда отвътре начинът на действие на тази политика. Дипломатическите телеграми разкриха степента на саудитските разходи за медии и журналисти в целия арабски свят и колко ревностно някои от тях са искали да си осигурят саудитско финансиране, често под предлог, че се противопоставят на клеветнически кампании, насочени срещу кралството. Самата Саудитска Арабия има мощни медийни инструменти, които да изразяват нейното мнение. Вестник \"Аш Шарк ал Аусат\" и 24-часовият информационен телевизионен канал \"Ал Арабия\" имат широк обхват в арабския свят. И двете медии са собственост на саудитци, близки до кралското семейство. Абдул-Рахман ар Рашед, които е бил главен редактор на \"Аш Шарк ал Аусат\" и ръководител на \"Ал Арабия\", призна тази седмица в необичайно откровен авторски материал, че саудитските пари са един от най-ефективните външнополитически активи на Рияд в арабския свят. Той нарече критиката срещу кралството във връзка със случая \"Кашоги\" \"медийна агресия\" и посочи, че кралството субсидира много от \"държавите и институциите в региона\". \"Накратко, отслабването на Саудитска Арабия ще разшири регионалните концентрични кръгове на смутове и провали\", написа той в неделя в \"Аш Шарк ал Аусат\". Възприемането на саудитския дневен ред е видимо в йорданските държавни медии, в някои от ливанските телевизионни канали и по-малки вестници и на практика навсякъде в близките арабски съюзници от Персийския залив като Бахрейн и Обединените арабски емирства. Вероятно най-убедителният пример за влиянието на многото пари, изразходвани от Рияд, личи в медиите в Египет, един от най-близките съюзници на кралството. При управлението на президента Абдел Фатах ас Сиси египетското правителство и негови подчинени държавни агенции са наложили почти пълен контрол върху местните медии, както държавни, така и частни, като са превърнали това, което в най-добрия случай бяха изразители на разнообразни възгледи, в лоялни държавни органи. В същото време правителството на Ас Сиси получава от 2013 г. милиони долари от саудитците, за да подкрепи съсипаната египетска икономика. Влиятелни просаудитски настроени водещи на токшоу предавания често напомнят на зрителите, че в Саудитска Арабия работят цели 3 милиона египтяни, които годишно изпращат у дома парични преводи за милиарди долари. Така че, когато избухна аферата \"Кашоги\", египетските медии твърдо подкрепяха първоначалните отричания на кралството да е извършено нещо нередно. Коментаторите също силно прокарваха идеята, че Катар и Турция някак са заговорничели да подкопаят Саудитска Арабия. Египетското правителство, също като Саудитска Арабия, смята тези две държави за съперници заради подкрепата им за \"Мюсюлмански братя\" - ислямистка групировка, която постави извън закона. \"Множество страни желаят силно да изнудват Саудитска Арабия\", написа Макрам Мохамед Ахмед, египетският главен медиен регулатор с дългогодишен стаж като журналист във вестници. Ахмед Муса, може би най-близкият до правителството телевизионен водещ на токшоу, първоначално настояваше, че Катар е отвлякъл Кашоги от консулството. После, след като Рияд призна, че смъртта му е настъпила в консулството, той се впусна в излияния колко добре се справя Саудитска Арабия със случая. \"И за момент не сме си помисляли, че кралството би могло да подготви прикриване на когото и било, с участие в престъплението\", каза той. Муса нарече смъртта на Кашоги \"ужасно престъпление, което никой по света не може да приеме\". В една от малкото, останали донякъде независими египетските медии - вестник \"Ал Масри Ал Юм\" - имаше някакви признаци на критика, макар и предпазлива. \"Достойно за голямо съжаление е, че медиите изоставиха основните си принципи, след като отново са под държавен контрол\", написа в неделя Уахид Хамед, един от водещите сценаристи в Египет, в материал на първа страница. Той обаче не спомена случая \"Кашоги\". В понеделник карикатурист отиде по-далече. Карикатура на последна страница на вестника изобразяваше учител по рисуване, който хвали ученик пред майка му. \"Да чукнем на дърво, синът ви изглежда в час с актуалните събития. Нарисува месарски магазин, когато му казах да нарисува консулство\". Дори в самата Саудитска Арабия има гласове, които не са в пълен синхрон с държавата, но те стъпват внимателно. Файсал Дж. Абас, главен редактор на англоезичния \"Араб нюз\" определи в неделя отразяването на историята за Кашоги в някои от саудитските медии като \"позор за професията\" и дори хвърли част от вината върху правителството. \"Някои мои колеги ще осъдят липсата на официална информация, което безспорно е проблем; не можем да говорим за реформи и нова култура на отговорност в страната, ако официалните източници замлъкват, когато гръмне голяма новина\", написа той. \"Да, властите се нуждаеха от време, за да завършат разследването си, но в света на бързо разпространяващите се новини, две седмици са вечност. Служебните лица трябва да разберат, че ако те не разкажат историята, ще го направи някой друг, по-често враговете на кралството\".", "date": "2018.10.25", "title": "Саудитската финансова хватка върху медиите помага на Рияд в случая \"Кашоги\""}
{"url": "https://www.24chasa.bg/novini/article/7120009", "text": "Районна прокуратура – Сливен внесе в съда искане за налагане на мярка за неотклонение „задържане под стража“ спрямо Хюсеин Н., съобщиха от прокуратурата. От там съобщават, че Хюсеин е осъждан и преди. след като язденият от него кон е прегазил детето, докато то е било държано за ръка от неговата майка – престъпление по чл.122, ал.1 от НК. Предстои Районен съд – Сливен да насрочи заседанието си.", "date": "2018.10.25", "title": "Ездачът, прегазил и убил 2-годишно в Сливен, осъждан и преди"}
{"url": "https://www.24chasa.bg/novini/article/7120017", "text": "Името на организацията на Червения кръст в България е емблема не само на оказване на първа помощ при бедствия и кризи, а и символ на човечност и хуманно общество. Това заяви президентът Румен Радев на среща с Франческо Рока - председател на Международната федерация на Червения кръст/Червения полумесец. Това съобщиха от прессекретариата на президентството. Гостът е на посещение у нас по повод отбелязването на 140-годишнината от създаването на БЧК, което се провежда под патронажа на българския държавен глава. На срещата на „Дондуков“ 2 присъстваха председателят на БЧК Христо Григоров и генералният директор на организацията д-р София Стоименова, както и други членове на международната федерация, в която наред с Българския червен кръст членуват 190 национални дружества. Президентът Румен Радев благодари на Франческо Рока за подкрепата, която Международната федерация на дружествата на Червения кръст и Червения полумесец оказва на БЧК. Най-голямата доброволческа организация не просто спасява бедстващите и развива социални и здравни грижи за нуждаещи се деца, възрастни или самотни хора, тя създава усещането, че някой е готов безвъзмездно да помогне, поставяйки на риск живота си, заяви президентът Радев. По думите му, именно човечността и безвъзмездната подкрепа са един от стълбовете на всяко общество. Франческо Рока изрази задоволство от дейността на БЧК не само у нас, но и в региона, като посочи, че българската организацията има лидерска роля на Балканите и този потенциал трябва да се използва. „Трябва да се гордеете с младите българи, които се посвещават на доброволческите дейности със завидна енергия и служат за пример“, добави Рока. Гостът запозна президента Радев с проект за създаване на логистичен център за бедствена готовност у нас, който да обслужва целия регион, както и на училище за обучение на парамедици от Балканския регион. Държавният глава приветства инициативата и подчерта, че подобен регионален център дава възможност за адекватна и своевременна реакция при различни кризи. Такъв проект ще подобри свързаността между доброволците от региона, заяви още президентът Радев.", "date": "2018.10.25", "title": "Румен Радев: Червеният кръст в България е емблема на човечност (Снимки)"}
{"url": "https://www.24chasa.bg/novini/article/7120013", "text": "Евродепутатите настояха днес за пълна проверка на \"Фейсбук\" от страна на ЕС. Призивът залегна в резолюция, приета на сесията в Страсбург. Избирателните закони трябва да бъдат променени, за да отразяват цифровизацията. Държавите от ЕС трябва да разследват твърдения за политическа злоупотреба онлайн от страна на външни сили, се посочва в документа. Като последващо действие след скандала с \"Фейсбук\" и \"Кеймбридж аналитика\" евродепутатите призовават за цялостна проверка и за мерки срещу намесата в изборите. Те настояват \"Фейсбук\" да позволи на ЕС да извърши пълна проверка, за да оцени сигурността и защитата на данните на потребителите, предава БТА. Според ЕП \"Фейсбук\" не само е нарушил доверието на гражданите, но и правото на ЕС. Те препоръчват \"Фейсбук\" да въведе значителни промени, за да спазва правото на ЕС в областта на защитата на личните данни. Евродепутатите отбелязват, че данните, получени от \"Кеймбридж аналитика\", може да са били използвани неправомерно при референдума за напускането на ЕС от Великобритания и при президентските избори в САЩ през 2016 година. Те подчертават спешната необходимост от противодействие на всеки опит за подправяне на изборите в ЕС и от съобразяване на избирателните закони към новата цифрова среда. ЕП предлага въвеждането на прозрачност и ограничения на разходите, спазване на сроковете за размисъл и еднакво отношение към кандидатите; по-ясно разграничаване на политическата употреба на онлайн реклами и кой стои зад тях; забрана на профилирането за изборни цели, в т.ч. използването на онлайн поведение, което може да разкрие политически предпочитания; социалните медии да обозначават съдържанието, споделено чрез ботове, да ускорят процеса на премахване на фалшиви профили и да работят с независими проверители на факти и с академичните среди; разследванията на предполагаема онлайн политическа злоупотреба от страна на външни сили трябва да бъдат извършени от държавите в ЕС с подкрепа от Евроюст.", "date": "2018.10.25", "title": "Евродепутатите настояха за пълна проверка на \"Фейсбук\""}
{"url": "https://www.24chasa.bg/novini/article/7120048", "text": "Европейският парламент прие днес нова резолюция, в която настоява да бъде прекратен оръжейният износ от ЕС за Саудитска Арабия. В документа се настоява също за международно безпристрастно разследване на убийството на журналиста Джамал Кашоги в саудитското консулство в Истанбул на 2 октомври. Текстът бе приет с 325 гласа \"за\", един \"против\" и 19 въздържали се. ЕП осъжда решително убийството на Кашоги и настоява отговорните да бъдат изправени на съд. Според ЕП едва ли убийството е било извършено без знанието или извън наблюдението на саудитския престолонаследник Мохамед бин Салман. Евродепутатите призовават върховният представител на ЕС по външната политика и сигурността Федерика Могерини и държавите от Общността да бъдат в готовност да наложат забрана за издаване на визи и запор на имущество на граждани на Саудитска Арабия, след като обстоятелствата около убийството на Кашоги бъдат изяснени. ЕП призовава на следващото заседание на Съвета по правата на човека на ООН в Женева на 5 ноември страните от ЕС да поставят въпроса за членството в Съвета на държави със \"съмнителни показатели за зачитането на човешките права, като това включва и Саудитска Арабия\". ", "date": "2018.10.25", "title": "ЕП прие резолюция, с която настоява да спре износът на оръжия към Саудитска Арабия"}
{"url": "https://www.24chasa.bg/novini/article/7120201", "text": "Управляващата Испанска социалистическа работническа партия на премиера Педро Санчес би победила, ако сега в страната бъдат произведени общи избори, показват резултатите от допитване на националния център за социологически проучвания, цитирано от ТАСС и БТА.  Социалистическата партия дойде на власт през юни тази година, след като парламентът гласува недоверие на предишното консервативно правителство. В момента социалистите могат да разчитат на подкрепата на 31,6 на сто от избирателите. Центристката партия \"Сиудаданос\" (\"Гражданите\") може да получи подкрепа от 21 на сто, а консервативната Народна партия, традиционен съперник на социалистите - 18,2 на сто. Лявата коалиция \"Унидос подемос\" (\"Заедно можем\") и съюзниците й могат да спечелят 17,3 на сто от гласовете. Допитването е проведено в периода от 1 до 9 октомври с участието на около 3000 респонденти. Очаква се следващите общи избори в Испания да се състоят през 2020 година.", "date": "2018.10.25", "title": "Испанските социалисти биха спечелили \nобщи избори, ако те се състоят в момента"}
{"url": "https://www.24chasa.bg/novini/article/7120195", "text": "\"Не съм присъствал на срещи, на които Десислава Иванчева да е поставяла условия пред инвеститорите да направят дарения - ремонт на детски площадки и градинки, а в замяна да им се придвижат преписките\", каза в спецсъда изпълняващият длъжността кмет на район \"Младост\" Румен Русев по делото срещу отстранената кметица Десислава Иванчева. Той единствено я бил чувал да говори по принцип, че районът трябва да се подобри. Забавената преписка на инвеститора Ваклин, който подаде сигнал срещу Иванчева за искан подпуп, Русев е получил от кметицата през ноември м.г. и я е препратил на заместничката й Биляна Петрова. Трябвало да се провери дали сред тези имоти, върху които ще строи Ваклин, няма и общинска собственост.  Той имал само една среща с Александър Ваклин, но в последствие разбрал кой е инвеститорът, както и една среща с негов пълномощник. Русев потвърди, че в общината имало много забавени преписки, както и че имало недостиг на служители, но те били не повече от двама-трима. В момента със същия брой хора се справяли добре. По делото бе разпитан и Даниел Илиев - представител на фирмата \"Гаранти коза\", която е сред големите инвеститор в район \"Младост\". \"Ние като голяма компания сме се срещали с Десислава Иванчева, правили сме и дарение, но не към район \"Младост\", а към Столична община, защото то е било в размер над 100 000 лева\". Компанията реновирала 2 училища, а на трето ремонтирала оградата. Между компанията и район \"Младост\" имало сключен меморандум за дарение. Илиев обясни, че такава била социалната политика на фирмата. \"Гаранти коза\" също имали забавени преписки в района. Според Илиев, вероятно адвокати на компанията били сезирали и прокуратурата за тях. След отстраняването на Иванчева преписките им били предвижени. Делото продължава и с разпит на още свидетели, като в началото на заседанието стана ясно, че утре в Апелативния спецсъд ще бъдат изпратени томовете по делото, който да се произнесе по мярката за неотклонение на Иванчева и Петрова. Преди седмица те бяха пуснати под домашен арест, но това е било протестирано от прокуратурата. След това Петрова е направила възражения по протеста и затова делото ще отиде чак утре в Апелативния спецсъд. Съдия Иво Хинов ги попита дали искат 7-дневен срок и материалите да бъдат изпратени следващата сряда, но двете обявиха, че не искат повече да се бави решението. Иванчева, заместничката й Биляна Петрова и Петко Дюлгеров са подсъдими за взимането на 70 000 евро подкуп от строителния предприемач Александър Ваклин.", "date": "2018.10.25", "title": "Заместникът на Иванчева не я бил чувал да иска директно дарения от инвеститори"}
{"url": "https://www.24chasa.bg/novini/article/7120196", "text": "Лидерът на БСП Корнелия Нинова обърка два съвета и наруга премиера Бойко Борисов, че е направил нещо, което той не е правил. Днес  , като председателството на Съвета пое друг вицепремиер - Томислав Дончев. Според Нинова обаче Дончев е заменил Симеонов в друг съвет-  .(Законът за това все още не е гласуван окончателно - б.а.). И това несъществуващо действие на Борисов било свидетелство за безсилието му.  Ето дословно публикуваното от Нинова в профила й във Фейсбук: Пресцентърът на БСП побърза да разпространи поста с обърканите съвети. Минути след публикацията на \"24 часа\" постът бе поправен така: \"Днес премиерът, в опит да я потуши, сложи начело на Националния съвет за сътрудничество по етническите и интеграционните въпроси Томислав Дончев. Но законът си остава. Според него това място се заема от Валери Симеонов.\" Уви, пак са оплетени съветите. За председателството на Националния съвет за сътрудничество по етническите и интеграционните въпроси няма закон, то се определя от МС. Законът, който още не е гласуван окончателно, е за хората с увреждания и се отнася до Националния съвет за интеграция на хората с увреждания.", "date": "2018.10.25", "title": "Нинова оплете два съвета, наруга Борисов за нещо, което не е направил"}
{"url": "https://www.24chasa.bg/novini/article/7120238", "text": "Германският министър на икономиката и енергетиката Петер Алтмайер пристигна днес на посещение в Турция с 30-членна бизнес делегация в опит да даде тласък на търговските връзки между двете страни, предаде Асошиейтед прес. Германия е сред първите търговските партньори на Турция. Визитата се осъществява в момент, когато двете страни членки на НАТО опитват да подобрят отношенията си след серия разногласия през последните години, включително арести на германски журналисти в Турция. Миналата година турският президент Реджеп Тайип Ердоган обвини германски политици, че се държат като нацисти, след като на официални турски представители бе забранено да говорят на предизборни митинги в Германия, отбелязва АП. Посещението се осъществява и след като през последните месеци Турция преживя финансови сътресения и обезценяване на националната валута, посочва агенцията, предава БТА. \"Германия има интерес от стабилни и динамични икономически отношения с Турция\", заяви Алтмайер преди визитата. Германският министър и турският министър на търговията г-жа Рухсар Пекджан ще председателстват първото заседание на съвместна комисия по икономика и търговия, която има за цел да насърчава проекти в търговията, промишлеността, туризма и инфраструктурата между двете страни. Алтмайер ще открие утре Германо-турски енергиен форум заедно с турския министър на енергетиката Фатих Дьонмез.", "date": "2018.10.25", "title": "Германският министър на икономиката\nи енергетиката е на посещение в Турция"}
{"url": "https://www.24chasa.bg/novini/article/7120282", "text": "Националният съвет за тристранно сътрудничество ще проведе заседание в петък, 26 октомври, от 11,00 ч. в сградата на Министерския съвет, съобщиха от пресслужбата на кабинета. Ще бъде обсъден проектът на Закон за държавния бюджет на Република България за 2019 г. и проектът на актуализирана средносрочна бюджетна прогноза за периода 2019-2021 г. като мотиви към него. Ще бъдат разгледани също проектозаконите за бюджетите на държавното обществено осигуряване и на Националната здравноосигурителна каса за 2019 г.", "date": "2018.10.25", "title": "Тристранката се събира утре за новия бюджет"}
{"url": "https://www.24chasa.bg/novini/article/7120287", "text": "Китайският премиер Ли Къцян заяви пред пристигналия на посещение в Пекин японски премиер Шиндзо Абе, че Япония е добре дошла да участва в реформите в Китай и в отварянето на китайската икономика, съобщи китайското радио, цитирано от Ройтерс, предаде БТА. Ли е изразил надежда, че Китай и Япония ще съумеят да работят заедно, за да защитят мултилатерализма и свободната търговия. Китайският премиер е добавил, че Япония е добре дошла да участва активно в инфраструктурната инициатива на Китай \"Един пояс, един път\". Това е първата официална визита на японски лидер на китайска земя от близо седем години. Китай и Япония се стремят към затопляне на отношенията на фона на споровете със САЩ около търговията, отбелязва Ройтерс. Една от целите на визитата на Абе е да се засили взаимното доверие, на моменти нарушавано откакто двете страни възстановиха дипломатическите си отношения през 1972 г. \"Япония и Китай играят важна роля за икономическото развитие не само на Азия, но и на света\", каза Абе в реч на прием в Пекин. Японският премиер се върна на власт през 2012 г., когато китайско-японските отношения бяха силно влошени заради териториален спор в Източнокитайско море. Той се е срещал няколко пъти с китайския президент Си, но утрешната му среща със Си ще е първата пълноценна китайско-японска среща на върха от 2011 г. \"Чрез тази визита искам да издигна отношенията между двете страни на ново равнище\", заяви Абе, преди да замине. По протежение на булевард \"Чанган\" в Пекин, който минава през центъра на китайската столица близо до площад \"Тянънмън\", бяха окачени знамената на двете страни. Очаква се по време на визитата на Абе двете съседни страни да подпишат меморандуми за разбирателство за около 50 проекта според чернова на документ, видяна от Ройтерс Абе е придружаван от японска бизнес делегация. Двете най-големи икономики в Азия се опитват да задълбочат търговията, инвестициите и сътрудничеството си в инфраструктурата и други проекти в трети страни, отбелязва АП. Китай е най-големият търговски партньор на Япония.", "date": "2018.10.25", "title": "Японският премиер на посещение в Китай, издига отношенията им на ново равнище"}
{"url": "https://www.24chasa.bg/novini/article/7120294", "text": "Седем демонстранти, участвали в митинга на диаспората в Букурещ на 10 август, бяха арестувани за 30 дни по обвинения, че са удряли жандармеристи по време на протеста, съобщава в. \"Гъндул\". Вчера след разпит на заподозрените прокурорите обискираха домовете им и поискаха задържането им в предварителния арест, предаде БТА. В началото на месеца други двама мъже, задържани за прояви на агресия срещу жандармеристи по време на митинга на Площада на победата, бяха арестувани за срок от 30 дни, след като съдът прие искане на прокурорите в този смисъл. Те са обвинени в обида на длъжностно лице и нарушаване на обществения ред. На 5 октомври съдиите разпоредиха ареста на друг демонстрант, който е заподозрян, че е ритнал един жандармерист. Изданието отбелязва, че досега нито един жандармерист не е санкциониран, въпреки че 10 служители са разследвани от Военна прокуратура за намесата им по време на протеста. Същевременно координаторът на операцията срещу демонстрантите Каталин Параскив беше назначен за шеф на специалната бригада на жандармерията и предложен за повишаване в чин генерал, отбелязва \"Гъндул\". Десетки хиляди румънци, много от тях пристигнали от чужбина, участваха в антикорупционен протест на 10 август, прераснал в сблъсъци с жандармерията, при които бяха ранени около 450 души. Главната прокуратура заяви, че са регистрирани над 770 жалби от пострадали по време на митинга.", "date": "2018.10.25", "title": "Задържаха седем демонстранти, участвали в митинга в Букурещ на 10 август"}
{"url": "https://www.24chasa.bg/novini/article/7120296", "text": "Турската полиция е взела проби от водата в кладенец, намиращ се в двора на консулството на Саудитска Арабия в Истанбул, в рамките на разследването на убийството на саудитския журналист Джамал Кашоги, съобщава Ройтерс, позовавайки се на телевизия Си Ен Ен - Тюрк, предаде БТА. Турските власти вчера получиха разрешение от саудитски официални представители да направят инспекция на кладенеца, след като първоначално им беше отказан достъп. По-рано лидерът на турската Патриотична партия Догу Перинчек заяви, че части от тялото на журналиста са били открити в кладенец на територията на генералното консулство на Саудитска Арабия в Истанбул, напомня ТАСС. Информацията все още не е коментирана официално от страна на Анкара. Саудитският журналист Джамал Кашоги, който критикуваше властите в Рияд, изчезна на 2 октомври, след като влезе в саудитското консулство в Истанбул. Саудитска Арабия призна през уикенда, че той е бил убит в консулството. Подозира се, че престъплението е било извършено от саудитски екип от 15 агенти, изпратен в Истанбул, за да убие журналиста и да се отърве от трупа му.", "date": "2018.10.25", "title": "Турската полиция е взела проби от водата в кладенец в саудитското консулство"}
{"url": "https://www.24chasa.bg/novini/article/7120297", "text": "Нарушенията, свързани с липсата на достатъчно информация за опасните вещества, които се използват в работния процес в предприятията, са сред най-честите, които инспекторите по труда установяват при проверките в рамките на кампанията на Изпълнителна агенция „Главна инспекция по труда“ \"Здравословни работни места, 2018 - 2019 г., управление на опасните вещества на работното място\". Това съобщиха от пресцентъра на ГИТ. Междинните резултати от проверките на ГИТ са били представени от Румяна Михайлова, изпълнителен директор на ГИТ, по време на националната конференция \"Здравословните работни места управляват опасните вещества\". Форумът се организира от МТСП в рамките Европейската седмица за безопасност и здраве при работа. С кампанията на ГИТ България се включи в идентичната информационна кампания на Европейската агенция за безопасност и здраве при работа (EU-OSHA). При липса на информация не могат да бъдат изпълнени нормативните изисквания за превенция на рисковете при работа с опасни вещества. Оценката на риска не обхваща всички аспекти, свързани с тях и съответно не се предприемат адекватни мерки за минимизирането му. В рамките на първия етап от кампанията е предвидено до края на годината да бъдат проверени 1000 предприятия, в работния процес на които се използват опасни вещества. Резултатите ще определят и обхватът през втория етап през 2019 г., по време на който се залагат и последващи проверки за проследяване изпълнението на задължителните предписания. Констатираните нарушенията на изискванията за идентифициране на опасните вещества и осигуряване на информация за рисковете от тях до момента са: работодателят не води картотека за използваните опасни вещества и техните характеристики; когато такава е изготвена, се установява, че в нея не са идентифицирани всички използвани опасни вещества в предприятието; работодателите не са осигурили информационен лист за всяко използвано опасно вещество; като потребители на такива вещества не изискват от производителите информация на български език. По отношение оценката на риска, при изготвянето й не се вземат предвид данните от информационния лист за безопасност на химичните агенти, не се оценява комбинираното действие при експозиция на няколко опасни вещества, не се извършват задължителните периодични медицински прегледи на работещите с такива и др. Констатира се и неосигуряване или несъобразяване на личните предпазни средства с информацията от информационните листове за безопасност; работното оборудване и опаковките на съдържимите опасни вещества не се обозначават съобразно вида им; при транспортиране и съхранение не се отчитат специфичните им характеристики.", "date": "2018.10.25", "title": "ГИТ: Липсва информация за опасните вещества, използвани в работния процес"}
{"url": "https://www.24chasa.bg/novini/article/7120299", "text": "Рязкото увеличаване на средните глобални температури ще доведе до чести поройни дъждове и наводнения в целия свят, съобщи Лайф. Учени от Уханския университет в Китай анализирали увеличаването на средните температури на планетата и заключили, че рязкото смесване на климатични зони ще предизвика големи наводнения, урагани и проливни дъждове, които ще причинят огромни щети не само в крайбрежните райони, но и в целия свят, предава БТА. Било установено, че периоди на анормална горещина през зимата и на студ през лятото ще станат главната причина за последвалите седмични проливни дъждове или продължителна суша. Тези катастрофи ще са по-мащабни, отколкото преди 10-15 години. Учените поясниха, че вследствие на резките климатични промени първо ще пострадат крайбрежните райони, които по-често ще бъдат връхлитани от урагани и тайфуни. Територии във вътрешността на континентите също ще бъдат засегнати - в отдалечени от крайбрежията райони учените очакват екстремна суша, която ще бъде последвана от поройни дъждове с продължителност няколко седмици. Резултатите от изследването са публикувани в сп. \"Нейчър\".", "date": "2018.10.25", "title": "Опустошителните урагани и суши ще зачестят заради глобалното затопляне"}
{"url": "https://www.24chasa.bg/novini/article/7120315", "text": "Фондация \"Ханс Зайдел\" ще продължи да работи за разширяване на диалога със страните от Балканския регион, заяви председателят на фондацията проф. Урсула Менле на среща с председателя на Народното събрание Цвета Караянчева. Председателят на българския парламент разговаря с проф. Урсула Менле, която е в България по повод отбелязването на 25-годишнината от откриването на представителството на организацията в страната ни. Това съобщиха от пресцентъра на Народното събрание. Постигнатото по време на Българското председателство на Съвета на ЕС, предстоящите избори за Европейски парламент и участието на жените в политиката бяха сред обсъдените теми. Председателят на Народното събрание Цвета Караянчева изрази благодарност за активното участие на германски парламентаристи в срещите, организирани в рамките на Парламентарното измерение на първото за България председателство на Съвета на ЕС. Цвета Караянчева отбеляза, че изборите за Европейски парламент, които предстоят през 2019 г., са предизвикателство за политиците, които трябва да разяснят на гражданите тяхната важност за бъдещето. Трябва да обясним на гражданите възможностите и перспективите, които предоставя Обединена Европа, добави тя. Председателят на Народното събрание изрази надежда успешната работа на фондацията в България да продължи във всички направления. За мен беше удоволствие да наблюдавам как се променя и развива България и какъв напредък има, отбеляза на срещата проф. Урсула Менле. Тя даде висока оценка на работата на представителството в България и изрази надежда успешното сътрудничество да продължи и занапред.", "date": "2018.10.25", "title": "Фондация \"Ханс Зайдел\" ще продължи да работи за разширяване на диалога със страните от Балканския регион"}
{"url": "https://www.24chasa.bg/novini/article/7120316", "text": "Косовският вицепремиер Енвер Ходжай заяви, че Прищина трябва да преразгледа отношенията си с Европейския съюз, ако тази година не бъде взето решение за либерализация на визовия режим за косовски граждани, предаде Танюг, цитирана от БТА. Единственото обяснение за евентуална \"червена светлина\" от Брюксел ще бъде \"албанофобията в определени европейски столици\", каза Ходжай в интервю за в. \"Зъри\". Вицепремиерът изтъкна, че Косово е изпълнило 95 процента от критериите, определени от Европейската комисия, и ЕС няма причини да не завърши този процес. Според Ходжай, ако до края на годината не бъде обявена либерализация на визовия режим за косовски граждани, \"ЕС ще стане институция, на която не може да се вярва\".", "date": "2018.10.25", "title": "Косово: Ако ЕС не ни отмени визите, единственото обяснение е албанофобия"}
{"url": "https://www.24chasa.bg/novini/article/7120568", "text": "Генералният секретар на НАТО Йенс Столтенберг в телефонен разговор днес с македонския премиер Зоран Заев приветства успеха в по-нататъшното изпълнение на Преспанското споразумение с Гърция, което решава дългогодишния спор за името и отваря пътя на страната за членство в Европейския съюз и НАТО, предаде агенция МИА, цитирана от БТА. Столтенберг поздрави \"смелото, голямо и държавническо\" решение на парламента за започване на процедура за поправки в конституцията, свързани с Преспанското споразумение. Той предаде на премиера Заев, че в НАТО са доволни, че Република Македония продължава напред. Генералният секретар поздрави македонския премиер и за успешните разговори за членство на Република Македония в НАТО на 18 и 19 октомври в Брюксел и потвърди, че НАТО ще се фокусира върху завършване на процеса на интеграция на страната в алианса.", "date": "2018.10.25", "title": "Столтенберг приветства македонския парламент за поправките в конституцията"}
{"url": "https://www.24chasa.bg/novini/article/7120646", "text": "Хайдер ал Абади официално предаде днес в Багдад пълномощията си на новия министър-председател на Ирак Адел Абдел Махди, съобщи ТАСС, позовавайки се на иракската телевизия \"Ас Сумария\", предаде БТА. Двамата политици държаха речи пред присъстващите на церемонията. \"Ирак показа на целия свят един чудесен пример за мирно предаване на властта,\", каза Абдел Махди и добави: \"Целта ни на следващия етап е да постигнем достоен живот за народа, след като той дълго страда. Бих искал високо да оценя усилията на правителството на Хайдер ал Абади за преодоляване на сериозните кризи по време на мандата му\". Новият иракски премиер в най-скоро време ще бъде свикано първото заседание на правителството, на което ще бъдат определени основните задачи и приоритети. \"Ние ще работим за осъществяване на програмата на правителството в съответствие с набелязаните срокове\", подчерта Абдел Махди и допълни: \"Сред проблемите, които продължават да съществуват са бедността, образованието, здравеопазването, електроснабдяването и водоснабдяването, сферата на услугите, и ние ще работим за решаването им в сътрудничество с всички\". \"Предишният кабинет очерта международните отношения на Ирак след победата над тероризма\", посочи на свой ред Ал Абади и допълни: \"Сега всички трябва да си сътрудничим, за да опазим страната си. Пред Абдел Махди стоят големи предизвикателства и ние трябва да му помагаме. Ще подкрепяме всячески новия премиер, за да се увенчае с успех неговата задача. Ние също се гордеем с демократичната атмосфера на мирната смяна на правителството\". Премиерът Адел Абдел Махди официално встъпи в длъжност снощи, след като положи клетва пред Съвета на представителите (парламента). В сряда вечерта той представи пред парламентаристите списъка с министри. Депутатите одобриха 14 от 21 министри (22-ия портфейл - министерството по въпросите на миграцията и преселените лица - беше вакантен), включително на финансите, на външните работи и на петрола На 6 ноември ще има второ заседание, на което парламентът ще утвърди останалите министри, в това число на отбраната и на вътрешните работи. Министър на външните работи в кабинета на Махди ще е Мохамед Али ал Хаким, бивш посланик на Ирак в ООН. Министерството на петрола оглавява Тамер ал Гадабан, който вече е заемал поста през 2004-2005 г., а на финансите - кюрдският политик Фуад Хусеин, близък до Масуд Барзани.", "date": "2018.10.25", "title": "Новият премиер на Ирак прие правомощията си: Целта ни е да постигнем достоен живот"}
{"url": "https://www.24chasa.bg/novini/article/7120655", "text": "Руският президент Владимир Путин обсъди в националния Съвет за сигурност въпроси от стратегическата стабилност в контекста на намеренията на САЩ да се изтеглят от сключения през 1987 г. Договор за ликвидиране на ракетите със среден и малък обсег, съобщи говорителят на Путин Дмитрий Песков, цитиран от ТАСС, предаде БТА. Обсъдено е било и положението в Сирия и подготовката на срещата на лидерите на Русия, Турция, Франция и Германия в Истанбул в събота. Путин заяви още, че Русия ще разработи нови оръжия без аналог по света, предаде Асошиейтед прес. \"Русия не застрашава никого и строго се придържа към задълженията си в областта на международната сигурност и контрола на въоръженията\", заяви Путин и добави, че руското въоръжение ще бъде модернизирано с цел защита от всякакви потенциални заплахи. По-рано днес НАТО започна в Норвегия най-големите си военни маневри след края на Студената война, а преди няколко дни президентът Тръмп обяви изтеглянето на САЩ от сключения през 1987 г. Договор за ликвидиране на ракетите със среден и малък обсег, който според него се нарушава от Русия. Путин отрича това и обвинява САЩ, че те нарушават договора, отбелязва АП.", "date": "2018.10.25", "title": "Путин: Русия ще разработи нови оръжия без аналог по света"}
{"url": "https://www.24chasa.bg/novini/article/7118751", "text": "“Стигнах до наградата на Харвардския университет с повече труд, шанс, а може би изградени вече знания и умения. За това престижно отличие, което спечелих, бях номиниран от Дена Попова. През изминалата година тя беше начело на фондацията по речи и дебати на английски език, в която участвам. Мисля, че е комбинация от труд и шанс, тъй като полагам много труд в изявите си по състезанията. Предполагам, че Дена е забелязала нещо в мен, което е достойно за този приз. Ако не беше нейната помощ и номинация, нямаше дори и да разбера за тази възможност. Затова съм ѝ много благодарен.” Тези думи са на Георги Петков от 11-и клас на профилираната гимназия с преподаване на чужди езици “Петър Богдан” в Монтана. Harvard Book Prize Award е награда, която бивши студенти на университета “Харвард” връчват на гимназисти по целия свят за отличителни постижения и лидерски потенциал. В България тази година наградата е била връчена на 7 ученици. Интересен факт е, че още двама от тях също са активни участници във Фондацията БЕСТ (по речи и дебати) и единият от тях ми е доста близък приятел, разказва отличникът. “Тази награда за мен е отплата за труда, който съм положил през последните 2 години, откакто се преместих в тази гимназия и се присъединих към страхотната организация, от която съм част.” Така Георги обяснява предизвикателството да се съревновава с връстниците си не само от Обединеното кралство и САЩ, но и от цял свят. Изключително много е Тя е до него безусловно във всяко начинание. Нейната подкрепа го мотивира непрекъснато да продължава да се развива и да бъде себе си. Тя го е научила как да е по-уверен и да се отвори към света, разказва Георги. За номинацията са взети предвид силни академични постижения, участия в състезания, дебати и други учебни проекти, както и лидерски потенциал и участията в различни извънкласни занимания и доброволчески дейности. Според оценителите на наградата тази година кандидатите са били силни, ярки, забележителни млади хора, за които тепърва ще чуваме не само в България. Те имат потенциал да променят света към по-добро място за живеене. Георги Петков има решения за екологични проблеми, за съдбата на болните деца, за депресията на младите хора и как да се избавят от нея за образователната система, за демократичното управление и християнските ценности и добродетели. Поел е предизвикателството да е отличник. Математиката му върви малко повече от българската литература, но любимият му предмет в училище винаги е бил английският език. Започнал да го учи от много малък и бързо се превърнал в абсолютно неразделна част от него и начина му на живот. На езика на Шекспир чете любими книги, а когато е на прожекция на чужд филм, не поглежда към субтитрите. Интересно и забавно му е в клуба по речи и дебати в гимназията. “Фондацията БЕСТ е нещо уникално във всичките си аспекти. Тя ни позволява да създадем един екип от хора с общи интереси и да пътуваме заедно до различни места в България. Само през последната година ходихме в Плевен, София, Благоевград и Пловдив. Там се състезаваме с млади хора от различни градове и се сприятеляваме. Всеки от нас има свободата да изрази себе си на сцена и да подобрява уменията си постоянно. Не само да говорим пред публика и да дебатираме, но и Накратко, такава среда позволява на многото участници да обогатят личността си, като общуват и се сближават. Емоционалните преживявания са несравними”, впечaтлен е ученикът от Монтана. Привлича го камерата. Смята, че това е простото устройство, което ще го изведе по пътя, който е поел. Колкото по-добре се чувства пред камера, толкова повече ще е в състояние да привлече каквото и да е, което иска в живота си. Когато сме наясно на кого точно говорим, това моментално ни свързва с нещо извън нас самите. Трябва да умееш Да можеш да кажеш нещата самоуверено и убедително, научил лидерът. Да вдъхновиш някого със своя идея, да споделиш страстта си, ако си запален и имаш брилянтно изпълнение - това е магията, която стои зад състоянието от 3,2 млрд. долара на Опра Уинфри, припомнят преподавателите му. Таксите в Харвардския университет са непосилни за семейството му предвид българската действителност. Таксите в такъв престижен университет са непостижими за много хора не само тук. Родителите ми не могат да си позволят пребиваването ми в такава скъпа среда, смята Георги. Братчето му е почти на три години. Безспорно има доста време, докато стане ученик, но все пак “Монтана е малък град. В този смисъл, не мисля, че предоставя достатъчно възможности за развитието на млади хора. Макар да си личи, че се работи по въпроса, може би все още капацитетът на града не е достигнал необходимото ниво, поне засега”, разсъждава Георги Петков. Може би и по тази причина момчето обожава да пътува. Една от най-големите му мечти е да има шанса да се запознае с колкото се може повече различни култури, места и природа. “Светът е толкова голям и разнообразен, че е срамота да не бъде опознат. Човек израства с опита. Вярвам в духовното самоусъвършенстване без съмнение. Напоследък осъзнах, че един човек е отражение на социалния си кръг. Мисленето на хората в него и отношението им към другите силно влияе на възгледите му”, размишлява носителят на харвардската награда. Извън уроците го влече спортът и ако трябва да избере един, това би било плуването. Но много харесва и волейбола. Под релакс разбира музиката, която като цяло винаги е била голяма част от живота му. “Нямам категорично любим стил, но хубавата музика си е хубава музика”, допълва Георги. Киното и театърът го омайват. “Смея да кажа, че в бъдеще искам да се занимавам с нещо точно в тази област. Благодарение на организацията по речи и дебати на английски език “Фондация БЕСТ”, успях да го осъзная и да открия своята страст към киното и не само. Превъплъщаването в различни образи и роли на турнирите и представянето им пред публика дадоха началото на всичко това”, допълва той. Георги oпределено обича да четe, но Както пред останалите тийнейджъри и пред него стои въпросът за предпочитанието да чете книга или да е постоянно онлайн, да чати? “Онлайн пространството в днешно време е нещо, което не може да се избегне. Четенето на книги е нещо, което не може да се загърби и забрави. И двете неща са с еднаква важност за мен. В същото време всяко едно е уникално само по себе си. Интернет е отскоро в ежедневието на предишното поколение, и основна част от това на моето. В момента може и да изглежда, че измества класическото четене, но мисля, че само времето ще покаже дали наистина ще се случи напълно”, казва Георги. Каква професия да избере за себе си? Запленен е от киното. “По този въпрос съм мислил много пъти и все още мисля. Избрал съм си сферата на развитие, но не мога да дам конкретен отговор. Единственото, за което съм категорично сигурен, е, че обичам да съм както пред камерата, така и зад нея”, завършва момчето.", "date": "2018.10.25", "title": "“Харвард” призна Георги за един от седемте лидери в България"}
{"url": "https://www.24chasa.bg/novini/article/7120662", "text": "І. МЕТЕОРОЛОГИЧНА ОБСТАНОВКА: На 26.10.2018 г. ще е предимно слънчево. Ще духа умерен северозападен вятър, който до вечерта ще отслабне и ще се ориентира от югозапад. Минималните температура ще са предимно между 4° и 9°, дневните ще се повишат чувствително и ще са между 17° и 22°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по път II-16 Ребърково-Своге-София; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. Движението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока Бургас. От 10:00 ч. на 26.10.2018 г. /петък/ до 10:00 ч. на 27.10.2018 г. /събота/ движението се извършва в две ленти посока Бургас и една в посока София. Срок 27.10.2018 г. Движението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. Област Пазарджик: Движението по АМ Тракия от км 86+664 до км 91+684 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. Област Пловдив: Временно движението по АМ Тракия при км 112 в района на с. Цалапица се извършва в аварийната лента, поради ремонтни дейности на съоръжение. Затворени за движение са активната и изпреварващата лента. Срок до 08.11.2018г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради частични деформации на пътното тяло. Срок до 20.12.2018 г.; Движението по АМ Тракия при км 173+500 в посока Бургас се осъществява с повишено внимание поради изграждане на крайпътна връзка. Срок до 31.10.2018 г. Област Бургас: Движението в участъка Деветак – Ветрен от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 30.10.2018 г. АМ „Хемус“: Област София: Движението по АМ \"Хемус\" от км 6+790 до км 11+850 в посока Варна е ограничено поради ремонтни дейности по виадукт при км 9+360. Движението се осъществява двупосочно в платното посока София. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София. Срок 31.10.2018 г. Движението по АМ \"Хемус\" при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; Движението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; Движението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; Движението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; Област Шумен: Движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. АМ „Струма“: Движението в участъка от км 43+000 до км 45+000 в посока София се осъществява в една лента поради извършване на краткотрайни ремонтни работи в активната лента. МПС се пропускат в изпреварваща лента за движение. Скоростта на движение е ограничена до 90 км/ч. Сигнализирано с пътни знаци. Продължителността на действие на ВОБД е от 10:30 часа до 12:30 часа на 26.10.2018 г. АМ „Марица“: няма ограничения. АМ „Черно море“: няма ограничения. Област Варна: Движението от км 0+000 до км 8+600 се осъществява двупосочно в едното платно посока Варна – Бургас поради частични ремонтни дейности на асфалтовата настилка. Срок 23.12 2018 г. АМ „Люлин“: Област София: Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 20.11.2018 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Пампорово“ - забранен за МПС над 3,5 т. Срок: целогодишно; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. Област Враца: Движението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. Обходен маршрут за МПС с обща маса над 10 т: - В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; - В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. Обходен маршрут за МПС с обща маса до 10 т: - В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; - В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. Ограничението е сигнализирано с пътни знаци съгласно проект за организация на движението. Срок до 31.10.2018 г. Област Монтана: Движението по път I-1/Е-79/ Белотинци – Долна Вереница в участъка от км 75+000 до км 99+000 се осъществява в една лента поради извършване на строително монтажни дейности. е регулирано с пътни знаци и сигналисти на място. Срок до 29.10.2018 г. Движението по І-1/Е79/ Монтана – Трифоново в участъка на обход Монтана от км 108+000 до км 111+000 се осъществява в една лента и ограничение на скоростта до 50 км/ч поради извършване на ремонтни дейности по мостовите съоръжения. Срок до 29.10.2018 г. Област София: Движението в участъка от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 10.11.2018 г.; Движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; Движението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г. Движението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г. Движението в участъка от км 278+566 до км 279+170 в района на Владая се осъществява поетапно в две от трите ленти поради ремонтни дейности. Срок 01.11.2018 г.; Въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.; Движението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; Област Перник: Движението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. Движението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. - път І-2 Граница Румъния-Русе-Цар Калоян-Разград-Шумен-Девня-Варна: няма. Област Русе: Движението по път Русе – Разград от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.; Област Варна: Движението в участъка от км 152+580 до км 186+000 разлон с. Белоград – разлон с. Слънчево се осъществява с повишено внимание поради изсичане на храсти. Движението се извършва съобразно създадената временна организация. Срок до 25.10.2018 г. - път І-3 Гара Бяла-Плевен-Луковит-Коритна-Ябланица-Ботевград: Област София: Движението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Габрово: Движението в участъка от км 69+833 до км 101+565 се осъществява в една лента поради подмяна на увредени при ПТП ограничителни системи. Участъкът е сигнализиран с пътни знаци. Срок до 28.10.2019 г.; - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Русе: Движението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г. Движението в участъка разклон Пиргово – разклон Две могили от км 25+000 до км 44+660 се осъществява с повишено внимание и ограничение на скоростта до 50 км/ч поради полагане на хоризонтална маркировка. Участъкът е сигнализиран с пътни знаци. Движението се регулира от сигналисти. Срок до 31.10.2018 г. Движението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г. Движението в участъка Тръстеник – Борово от км 25+000 до км 44+660 – полагане на хоризонтална маркировка. Срок до 31.10.2018 г. Област Габрово: Движението в участъка от км 115+300 до км 133+565 се осъществява с повишено внимание поради косене на тревни площи. Поставена е необходимата пътна сигнализация. Срок до 31.10.2018 г. Област Стара Загора: Движението през проход „Шипка“ при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 27.10.2018 г.; Движението в участъка Стара Загора – Ягода от км 213+800 до км 225+600 се се осъществява при стесняване на една от лентите за движение поради косене на тревни площи. Движението на МПС в района се регулира от сигналисти. Срок до 31.10.2018 г. Област Хасково: Движението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: От начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. Движението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. Област Кърджали: Движението по път Черноочене – Кърджали е ограничено за движение на МПС над 15 т. Срок до 21.12.2018 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Бургас: Движението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.10.2018 г. Движението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Добрич: Движението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2019 г. Движението по път I-9 Златни пясъци-Варна при спирка Фара от км 84+500 до км 85+000 се извършва с повишено внимание поради ремонтни дейности. Стеснение на платната за движение посока Варна. Движението се осъществява съобразно създадената ВОБД. Срок до 26.10.2018 г. Област Бургас: Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Движението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. Движението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 07.11.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 20.12.2018 г. Път III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. Ремонтни дейности: Път III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 31.10.2018 г.; Път III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 31.10.2018г.; Път III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г.; Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 29.10.2018 г.; Път ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; Път ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г.; Път ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; Път ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. Път III-7909: Движението по път III-7909 в участъка „Равнец-Трояново” от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. ОПУ-Варна: Временно са въведени следните ограничения за движение на МПС: няма. Ремонтни дейности: Път III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. Път III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; Път III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. Път III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. Обходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 11.01.2019 г. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. Ремонтни дейности: Път III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. ОПУ-Видин: Временно са въведени следните ограничения за движение на МПС: Път II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. Път III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; Път III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности. Ограничението важи само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. Обходен маршрут: • В направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. • В направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; Път III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; Ремонтни дейности: Път III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. Път III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. Път III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. Път II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. ОПУ-Добрич: Временно са въведени следните ограничения за движение на МПС: няма. Ремонтни дейности: Път II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. Път II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. Път II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. Ремонтни дейности: Път ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. Път ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. Път ІІІ-602: Движението по път ІІI-602 Горна Козница – Бобов дол от км 12+700 до км 28+000 се осъществява с повишено внимание поради полагане на хоризонтална маркировка. Сигнализирано е с пътни знаци. Срок до 26.10.2018 г. Път ІІІ-6001: Движението по път III-6001 от км 0+000 до км 13+000 в участъкa Гърляно – Бобешино се осъществява с повишено внимание поради ремонтни дейности на пътното платно. Участъкът е сигнализиран с пътни знаци. Срок до 26.10.2018 г.; Път ІІІ-6202: Движението в участъка Кюстендил – Богослов от км 4+000 до км 7+900 поради извършване на ремонтни дейности. Участъкът е сигнализиран с пътни знаци. Срок до 31.10.2018 г. ОПУ-Кърджали: Временно са въведени следните ограничения за движение на МПС: Път II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности. Обходен маршрут: през с. Конче – с. Токачка – гр. Крумовград и обратно. Срок до 01.03.2019 г. Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. Ремонтни дейности: Път II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. ОПУ-Ловеч: Временно са въведени следните ограничения за движение на МПС: Път ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. Обходен маршрут за МПС до 12 тона: по улици през центъра на гр. Ловеч. Обходни маршрути за товарни автомобили над 12 т.: За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. Път III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. Обходен маршрут за МПС до 3,5 т: по уличната мрежа на с. Радювене; Обходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. Ремонтни дейности: Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г.; Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок 31.10.2018 г. Път II-35: Движението по път II-35 Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 12.11.2018 г.; Път III-357: Движението по път III-357 разклон гр.Априлци – разклон с. Дебнево от км 11+800 до км 12+000 се осъществява в една лента поради ремонтни дейности по асфалтовата настилката. Водачите да се движат с повишено внимание и съобразена скорост. Срок до 29.10.2018 г. Път III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; Път III-401: Движението по път III-401 Ловеч – Кормянско от км 25+300 до км 46+170 се извършва с повишено внимание поради частични ремонти на асфалтовата настилка. Срок до 26.10.2018 г. Път III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г.; ОПУ-Монтана: Временно са въведени следните ограничения за движение на МПС: Път II-81: Движение по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут: през гр. Своге. Срок до 10.03.2019 г. Път II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. Обходен маршрут: В посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно; Път ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. Обходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. Път ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. Ремонтни дейности: Път II-11: Движението по път II-11 Добри дол – Орсоя от км 23+167 до км 31+800 се осъществява в една лента поради извършване на частични ремонтни дейности на асфалтовата настилка. Движението се регулирана с пътни знаци и сигналисти. Срок до 31.10.2018 г. Път II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. Път II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 26.10.2018 г. Път III-102: Движението по път IІІ-102 Горно Церовене – Монтана в участъка от км 76+600 до км 80+500 се осъществява в една лента с повишено внимание поради строително монтажни дейности. Срок до 31.10.2018 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. Ремонтни дейности: Път III-842: Движението по път III-842 Юндола – Белово се осъществява в една лента от км 8+000 до км 21+000 поради частични ремонтни дейности по асфалтовата настилка. Срок 26.10.2018 г.; Път III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. Ремонтни дейности: няма. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Ремонтни дейности: Път ІІІ-3006: Движението по път III-3006 Рупци – Радомирци от км 0+300 до км 5+ 950 се осъществява с повишено внимание поради изсичане на храсти и млада гора. Срок до 29.10.2018 г. Път ІІІ-3006: Движението по път III-3006 Рупци – Радомирци от км 0+750 до км 0+950 се осъществява с повишено внимание поради косене на тревни площи. Срок до 26.10.2018 г.; ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. Ремонтни дейности: Път II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. Път III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. ОПУ-Разград: Временно са въведени следните ограничения за движение на МПС: няма. Ремонтни дейности: Път III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г. Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. ОПУ-Силистра: Временно са въведени следните ограничения за движение на МПС: Път III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. Ремонтни дейности: Път ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. Път ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. Път ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; Път ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. Ремонтни дейности: Път ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.10.2018 г. Път ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.10.2018 г. Път ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. Път ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 31.10.2018 г. ОПУ-Смолян: Временно са въведени следните ограничения за движение на МПС: Път II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. Ремонтни дейности: Път IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г.; Път ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; Път ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; Път ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г.; Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.; Път ІІІ-866: Движението по път ІІІ-866 Девин - Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности Срок до 15.11.2019 г.; Път ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. ОПУ-София: Временно са въведени следните ограничения за движение на МПС: Път II-81: Движение по път ІІ-81 Монтана – София през проход „Петрохан“ е ограничено за автомобили над 12 т. Обходен маршрут: през гр. Своге. Срок до 31.03.2019 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. Ремонтни дейности: Път II-81: Движението по път II-81 София – Бучин проход при Дреново от км 24+700 до км 25+000 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок 26.10.2018 г.; Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; Път II-81: Движението по път II-81 София - Бучин проход при Костинброд от км 9+500 до км 9+800 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок до 29.10.2018 г.; Движението по път III-813 Годеч - Драгоман при Беренде от км 17+000 до км 20+000 се осъществява с повишено внимание поради ремонтни дейности по пътното тяло в светлата част на денонощието. Срок до 31.10.2018 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 07.01.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: Път ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности. За участък 1: от км 0+000 до км 4+800 вижението се пренасочва по обходен маршрут през с. Ценово. За участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. Път ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. Ремонтни дейности: Път II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. Път III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. ОПУ-Хасково: Временно са въведени следните ограничения за движение на МПС: Път III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. Ремонтни дейности: няма. ОПУ-Шумен: Временно са въведени следните ограничения за движение на МПС: Път III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 20.12.2018 г. Ремонтни дейности: няма. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. Ремонтни дейности: Път III-536: Движението по път III-536 Ямбол – Роза в участъка от км 3+100 до км 6+790 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 26.10.2018 г. Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Път III-7072: Движението по път III-7072 Чарган – Ямбол в участъка от км 19+000 до км 26+600 се осъществява двупосочно в една лента поради машинно почистване на отводнителни окопи. Участъкът е сигнализиран с пътни знаци. Срок до 26.10.2018 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2018.10.25", "title": "Вижте ограниченията по пътищата на страната за утре"}
{"url": "https://www.24chasa.bg/novini/article/7120668", "text": "През нощта в сряда срещу четвъртък финвал - бозайник от семейство ивичести китове, заседна на плаж в Белгия, оповести Белгийският кралски институт по природни науки, цитиран от Франс прес, предаде БТА. Дългият 18 метра финвал, който тежи 350 тона, бил мъртъв, когато излязъл на брега. Животното било забелязано в морето и следено от изследователски екипи. От 21 години екземпляр от вида не бе засядал на плаж в Белгия, отбелязаха местните медии. Финвалът - най-едрият бозайник на планетата след синия кит, е защитен вид. Причините за смъртта на животното засега са неизвестни.", "date": "2018.10.25", "title": "18-метров мъртъв ивичест кит заседна на плаж в Белгия"}
{"url": "https://www.24chasa.bg/novini/article/7120707", "text": "Договорът за доставка на руски зенитно-ракетни системи С-400 Триумф в Турция не предвижда лицензирано производство на такива системи в турски заводи, заяви днес за ТАСС военно-дипломатически източник, предаде БТА. Същият източник каза, че договорът за С-400 не съдържа клаузи за предаване на технологии или лицензирано производство в Турция, и подчерта, че системите ще бъдат доставени в готов вид. Той съобщи, че в доставените в Турция системи С-400 ще бъде вградена произведена в Русия по стандартите на НАТО система за радиолокационно опознаване \"свой-чужд\". Нейното привеждане в съответствие със системата за противовъздушна отбрана на НАТО ще се осигури от турски специалисти чрез въвеждане на блок с кодове и честоти на НАТО. Според източника на ТАСС през есента на 2019 г. около 100 турски военни ще започнат петмесечно обучение за обслужване на С-400 в учебен център край Санкт Петербург. Тяхното обучение ще започне на практика едновременно с доставянето на системите в Турция. Руският представител отбеляза, че обикновено програмата за обучение на чуждестранни военни за експлоатация на техника за противовъздушна отбрана продължава около три месеца, но предвид техническата сложност на системите С-400 продължителността на обучението на турските военни е удължена до пет месеца. Турският министър на националната отбрана Хулуси Акар каза днес, че разполагането на руските зенитно-ракетни системи С-400 в Турция ще започне през октомври 2019 г. и Анкара е започнала да набира военни за обслужването им. Акар каза още, че смята за неуместно безпокойството на САЩ и НАТО по повод купуването на комплексите С-400. Той припомни, че Турция вече е искала САЩ и Европа да й продадат комплекси за противовъздушна отбрана, но досега чака отговор.", "date": "2018.10.25", "title": "Договорът за доставка на руски С-400 в Турция не предвиждал лицензирано производство"}
