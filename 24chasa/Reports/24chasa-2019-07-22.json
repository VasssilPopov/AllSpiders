{"url": "https://www.24chasa.bg/novini/article/7570983", "text": "Американският президент Доналд Тръмп заяви днес на среща в Белия дом с пакистанския премиер Имран Хан, че Вашингтон работи с Исламабад за слагане на край на войната в Афганистан, предаде Ройтерс. Тръмп намекна за възможността да бъдат възстановени помощите за Пакистан и предложи да съдейства на Исламабад за подобряване на обтегнатите отношения с Индия, предава БТА. Хан каза на Тръмп, че има само едно решение за Афганистан и че мирният договор с талибаните е по-близо от когато и да било. САЩ смятат Пакистан за важен фактор за приключването на 17-годишната война, но двете страни имат сложни отношения. Тръмп иска да сложи край на американското военно присъствие в Афганистан и счита, че Пакистан ще има важна роля да гарантира, че Афганистан няма да стане база за войнствени групировки като \"Ислямска държава\". Тръмп спря миналата година възлизащата на милиони долари помощ в сферата на сигурността за Пакистан с мотива, че страната служи за убежище на ислямисти. Исламабад отрича тези обвинения.", "date": "2019.07.22", "title": "Тръмп: С Пакистан работим заедно, за да сложим край на войната в Афганистан"}
{"url": "https://www.24chasa.bg/novini/article/7570907", "text": "Бившият служебен премиер, председател на парламента и преподавател в Юридическия факултет на СУ професор Огнян Геджиков в предаването \"Още от деня\" по   даде положителна оценка на днешната номинация на Иван Гешев за главен прокурорв предаването \"Още от деня\" по БНТ и каза, че единодушието на прокурорската квота във ВСС около номинацията показва обединение и му дава надежда Професор Герджиков каза, че политиката за разликата от преподаването не му липсва. \"Не ми харесва аматьорщината в управлението\", каза Герджиков и поясни, че визира законодателната дейност. Според него в парламента липсва професионализъм. Той смята, че от Консултативния съвет по законодателството, който той оглавяваше в Народно събрание, има нужда. \"Първо са много малко юристите и след това - политиците много не обичат да бъдат ограничавани от правото, защото не могат да провеждат техните си виждания\", така обясни проблемът с юристите в парламента Герджиков. За Герджиков пример за лошото законотворчеството е постоянната промяна на законите, които НС приема. \"От 2000 година Кодексът за социално осигуряване е в сила. Сега сме средата на 2019 година. Изменян е 136 пъти. По 7 пъти на година. Това нормално ли е?\", попита той. \"Това, което ми прави добро впечатление и ми дава надежда, е единодушното издигане от прокурорската квота във Висшия съдебен съвет\", коментира Герджиков относно избора на главен прокурор и номинацията на Иван Гешев. Във връзка с изказването на Гешев преди време, че този избор за главен прокурор ще бъде \"кален, мръсен избор, с платени магистрати и политици\", Гердижков смята, че това важи не само за главния прокурор, но и за другите двама от \"тримата големи\" - председателите на ВКС и ВАС. \"Аз никога не съм бил във Висшия съдебен съвет. Гледам от страни и ми се ще да бъде както трябва\", допълни Герджиков. Той определи възможността Гешев да е единственият кандидат като \"не лош знак\", защото ще покаже единодушие. \"У нас това е малко дефицитна стока - справедливостта. Защото не можем да си подредим къщичката както трябва. Защото сме един народ на кръстопът, който е научен все да бъде един срещу друг, малко черноглед народ, народ, който обича да почита конфронтацията, отколкото единението\", каза още Герджиков. \"Тя ще наблюдава само изразходването на европейските средства. Тя няма да бъде над нашия главен прокурор. Тя идва с определен профил. В този профил ще има представители от българска страна като нейни заместници. И така трябва да бъде\", каза Герджиков във връзка с избора на европейски главен прокурор и фаворита за поста Лаура Кьовеши. Относно покупката на F-16 Герджиков каза, че цената му се струва висока. Концесията на летище София определи като нещо хубаво.", "date": "2019.07.22", "title": "Проф. Герджиков: Единодушното издигане на Гешев ми дава надежда"}
{"url": "https://www.24chasa.bg/novini/article/7570844", "text": "Опит за помирение на социалистите във Варна направи зам.-шефът на партията Кирил Добрев тази вечер. Той се срещна с членовете на Градския съвет на партията седмица след като миналия вторник Изпълнителното бюро се събра във Варна и обяви, че снема политическото си доверие от градския председател Борислав Гуцанов. “Това не е форма на наказание, а е политическа оценка от ръководството. Решението за това дали Гуцанов да бъде отстранен, или не, може да се вземе само от градската конференция, както е по устав”, категоричен бил Добрев пред червените в морската столица, които са разделени в позициите си “за” и “против” местния лидер. Капсулирането на варненската структура на БСП и слабите резултати на предишните местни избори бяха основните причини за решението на червеното ръководство да свали доверие от Гуцанов, които соцлидерката Корнелия Нинова изброи след емоционалното заседание. Затова ИБ предложи на Градския съвет да възложи политическите и организационните задачи, свързани с местните избори, на един от членовете си. Лидерката посочи и име - Христо Боев. В момента той е заместник на Гуцанов, шеф на БСП в район “Одесос” и общински съветник. Търсим обединение, което може да бъде постигнато от нов човек, който не е ангажиран с битки, наслагвани от години, обясни избора си Нинова. Позицията на ръководството обаче разбуни страстите във варненската организация. Още същата вечер темата е била много остро дискутирана на среща на Нинова със соцактива в града. Липса на елементарни човешки отношения и другарство, нарушения на уставните правила и нелицеприятни внушения бележат БСП напоследък, коментира пък самият Гуцанов два дни по-късно. И определи ситуацията като “прецедент в партийните редици, който прилича на публична саморазправа”. Пред Градския съвет тази вечер обаче Добрев обяснил, че като партиен човек много държи на правилата и принципите в БСП. И бил категоричен, че решенията се вземат по уставните правила, Гуцанов продължава да е председател към днешна дата и може да бъде свален само от конференцията. Очаква се тя да се проведе в началото на септември. Добрев обаче отново изложил мотивите на “Позитано” 20 за снемането на доверието от градския лидер. Сред тях бил и този, че с Гуцанов начело на листата за общински съветници вече три мандата червените общинари са намалели три пъти - от 18 до 5 души.", "date": "2019.07.22", "title": "Кирил Добрев помирява социалистите във Варна"}
{"url": "https://www.24chasa.bg/novini/article/7570920", "text": "Европейската комисия изпраща в България ветеринарен екип за оценка на разпространението на африканската чума по свинете, съобщи  . Преди седмица министърът на земеделието Десислава Танева подкани Брюксел да отпусне без забавяне финансови средства за овладяване на заразата. И днес продължи умъртвяването на животните в засегнатия от чумата свинекомплекс в русенското село Николово. Проблемът вече е \"национален\", предупреди заместник-областният управител на Русе Свилен Иванов: \"Това нещо спиране няма. Щом е тръгнало по дивите свине, щом в Бургаско се намери, това означава, че цялата държва най-вероятно ще пострада. При липсата на действащи екарисажи, рискът от разпространение на африканската чума при загробване на заразени животни е значителен, обясни Радостина Донева от Асоциацията за развъждане и съхранение на източнобалканската свиня.", "date": "2019.07.22", "title": "EK изпраща ветеринари у нас, за да преценят какво е разпространението на африканската чума"}
{"url": "https://www.24chasa.bg/novini/article/7570925", "text": "Китайският концерн Хуавей (Huawei Technologies Co Ltd) тайно е помагал на Северна Корея да изгради и поддържа безжичната си интернет мрежа за граждански цели. Това съобщи днес в. \"Вашингтон пост\", позовавайки се на източници и вътрешни документи, предават Ройтерс и БТА. Телекомуникационният гигант си е партнирал с китайска държавна компания - Панда интернешънъл информейшън текнолъджи (Panda International Information Technology Co Ltd) по редица проекти в Северна Корея през последните осем години, съобщава изданието. \"Ще трябва да разберем\", заяви американският президент Доналд Тръмп при въпрос за публикацията. Според изданието подобно поведение би повдигнало въпроса дали Хуавей, която използва американски технологии при компонентите си, е нарушила американските ограничения върху износа, за да снабдява Пхенян с оборудване.", "date": "2019.07.22", "title": "\"Вашингтон пост\": Хуавей тайно е помагала на КНДР да изгради интернет мрежа"}
{"url": "https://www.24chasa.bg/novini/article/7570951", "text": "Великобритания ще се опита да организира европейска мисия за защита на мореплаването, за да гарантира свободното преминаване на кораби през Ормузкия проток, след като Иран задържа плаващ под британски флаг танкер, което Лондон окачестви като \"пиратство\", предаде Ройтерс. \"Според международното право Иран не е имал правото да възпрепятства преминаването на кораба, а още по-малко да го превзема\", заяви външният министър Джереми Хънт пред парламента, предава БТА. \"Сега ще се опитаме да създадем водена от ЕС мисия за защита на мореплаването, за да помогнем за свободното преминаване на екипажа и товарите през този жизненоважен регион\", добави той. Хънт заяви, че ще обсъди как това ще допълни направени от САЩ предложения в тази насока. След задържането на \"Стена имперо\" в петък Великобритания ще поиска от всички плаващи под неин флаг кораби да предупреждават правителството за намерението си да минат през Ормузкия проток, подчерта външният министър.", "date": "2019.07.22", "title": "Лондон: Ще организираме европейска мисия за защита на мореплаването"}
{"url": "https://www.24chasa.bg/novini/article/7570890", "text": "Кметът на Пловдив Иван Тотев, избиран два пъти като номинация на ГЕРБ, няма да се кандидатира за трети мандат. Той сам обяви решението си в понеделник, след като от поне два месеца текат слухове и информации, че премиерът Бойко Борисов е недоволен от работата му. Тотев бе посочен от лидера на ГЕРБ като лош пример за кмет и в речта му пред конгреса на ГЕРБ на 7 юли. Вчера обаче Тотев отрече да е бил натискан да се откаже от политиката и управлението на Пловдив. “Няма да се кандидатирам за трети мандат. Единствената причина е, че след 12 г. във властта - като районен кмет, областен управител и градоначалник, имам нужда от почивка. В мен се получи едно прегряване”, обяви Тотев в понеделник. И обясни, че дори да бъде номиниран от районните събрания на ГЕРБ в Пловдив, ще си направи самоотвод. Тотев отрече да му е оказван натиск за решението от София и напомни, че от 3-4 месеца сам загатвал за оттеглянето си. и ще продължава да работи за града. “Двата ми мандата са най-успешните в новата история на Пловдив, в него има невероятна промяна”, похвали се Тотев. “Мога с удовлетворение да кажа “благодаря” и да загася осветлението”, заключи кметът. И подчерта, че посоката, която той е дал на града, дава резултати и трябва да има приемственост. Тотев призна, че му се е налагало да мине през много тежки решения, накърнени чувства и засегнати хора. “Успях да привлека общественици, въпреки че с някои се караме и спорим. Аз мога да намеря език и да седна на масата с най-големия си критик”, добави кметът. И повтори, че се нуждае от отдих. В скоро време Тотев щял да отчете пред пловдивчани извършеното през двата си мандата. През септември жителите на града ще имат завършен нов централен площад и модерна художествена галерия на ул. “Гладстон”, за чието откриване е поканен Бойко Борисов. когато са направени толкова неща”, заяви със самочувствие кметът. Той не посочи фаворит за кандидат на ГЕРБ, защото имало много достойни. Но атакува кандидатите на другите партии като “стари физиономии”. “Не може да бъдеш 6 пъти кандидат за кмет и на седмия да ти повярват”, каза Тотев по адрес на Славчо Атанасов, който в момента е депутат от “Обединени патриоти”. Дани Каназирева от Съюз за Пловдив пък била “ту с едните, ту с другите на маса”. Вероятният кандидат на БСП Николай Радев лансирал “наивни политики” от типа безплатни детски градини.", "date": "2019.07.22", "title": "Тотев се отказа от трети мандат в Пловдив,  не бил натискан (Обзор)"}
{"url": "https://www.24chasa.bg/novini/article/7570958", "text": "6 електронни услуги на НАП могат да са временно недостъпни, информират от агенцията по приходите. За подобряване на информационната сигурност екип от експерти изследва уязвимостта на всички електронни услуги, предоставяни от НАП на бизнеса и гражданите. Възможно е в този процес временно да се ограничава достъпът до е-услуги. Всички е-услуги за деклариране и плащане на данъци и осигурителни вноски функционират нормално. В момента функционалността на следните услуги е ограничена: Справка за лица, неоткрити на адрес, на които се връчват документи чрез прилагане към досието (чл.32 ДОПК); Списъци на длъжници със задължения над 5000 лв.; Тестово подаване на данни от фискални устройства към сървър на НАП. Важно! Услугата в реална среда функционира без ограничения, т.е фискалните устройства в страната подават безпроблемно данни към НАП в реално време, засегната е само услугата за тестване; Услуга за регистриране на SIM карти от производителите на фискални устройства чрез интернет. Важно! Аналогична услуга съществува за производителите на касови апарати чрез мрежата на мобилните оператори и тя функционира без прекъсване; Възстановяване на ДДС на данъчно задължени лица, неустановени в държавата-членка по възстановяване, но установени в друга държава-членка на общността /VAT refund/; Портал за продажби, организирани от НАП;", "date": "2019.07.22", "title": "Спират временно шест електронни услуги на НАП"}
{"url": "https://www.24chasa.bg/novini/article/7570838", "text": "В крайните квартали имат по-добра двигателна култура, в центъра по-дълго носят памперси Най-малките деца в София, тези до 3-годишна възраст, най-често боледуват от катар на горните дихателни пътища, а всяко пето е със суха, чувствителна до атопична кожа. Това сочат данните от първия у нас масов скрининг на деца от столичните ясли. 1255 хлапета от 24-те самостоятелни детски ясли в София са били прегледани от специалисти по уши, нос, гърло, офталмолог, педиатър, ортопед, кардиолог и хирург. Безплатните прегледи са част от съвместната инициатива на Столичната община и Софийската лекарска колегия. Наесен профилактичните прегледи ще продължат, като по график ще се преглеждат вече децата от детските градини, съобщи зам.-кметът по здравеопазване Дончо Барбалов. “Състоянието на децата е добро. Не сме открили тежка патология или заболявания, които да правят впечатление, че се развиват в обществото. Като цяло софиянчетата са с много по-ниска заболеваемост спрямо децата от другите големи градове в България”, каза шефът на Софийската лекарска колегия д-р Асен Меджидиев. Лекарите забелязали разлики в децата от по-крайните квартали и тези в центъра. Първите имали по-добра двигателна култура и овладяване на тазовите функции, а повечето от другите все още били с памперси. Затова ортопедите съветват родителите децата им да се движат повече. Иначе от бактериални и вирусни конюнктивити страдат 15% от прегледаните деца, от остър ринит - 61 деца, от пъпна херния - 5%, с вродени шумове на сърцето пък са малко над 3% от прегледаните деца. “Едва ли има друга столица в Европа с пет скринингови програми, за които общината отпуска 1 млн. лв. и осигурява безплатни прегледи за децата. Спестяваме 6 прегледа на родителите, това се случва в един ден на едно място”, подчерта шефът на здравната комисия в Столичния общински съвет д-р Веселин Милев.", "date": "2019.07.22", "title": "Дихателни инфекции и чувствителна кожа мъчат най-малките деца в София"}
{"url": "https://www.24chasa.bg/novini/article/7570794", "text": "Труп на мъж изплува в напоителен канал между селата Звъничево и Лозен, предаде  . Тази сутрин тялото е открито от случайни минувачи. Самоличността на мъжа до момента не е установена. Рано тази сутрин в полицията е получен сигнал за труп на мъж в напоителния канал между селата Звъничево и Лозен. Мъжът е на видима възраст 60-65 години. Говорителят на ОДМВР- Пазарджик Мирослав Стоянов заяви, че когато бъде готова съдебно-медицинската експертиза ще стане ясно кога и от какво починал мъжът.", "date": "2019.07.22", "title": "Труп на мъж изплува в напоителен канал в Пазарджишко"}
{"url": "https://www.24chasa.bg/novini/article/7570798", "text": "Приключи гласуването за премиер на Великобритания. Членовете на Консервативната партия вече направиха своя избор и той ще бъде разкрит официално във вторник, съобщава  . Всички очакват да бъде обявено името на Борис Джонсън. Бившият външен министър и кмет на Лондон водеше сред всички проучвания на настроенията. Няма информация за настъпила промяна в нагласите. Единственият друг кандидат е сегашният външен министър Джереми Хънт. В четвъртък победителят ще замести Тереза Мей на премиерския пост. Няколко от министрите в правителството на Мей вече заявиха, че ще подадат оставка, преди да бъдат уволнени от Джонсън. Те не са съгласни с позицията му, че Brexit трябва да се случи, дори да няма сделка с Европейския съюз.", "date": "2019.07.22", "title": "Избраха вече новия британски премиер, разкриват името му утре"}
{"url": "https://www.24chasa.bg/novini/article/7570831", "text": "Британският държавен министър за Европа и Америка Алън Дънкан подаде оставка в понеделник, се посочва в официално изявление на външното министерство на Обединеното кралство. Според вестник \"Телеграф\" в следващите няколко дни се очаква той да бъде последван от още 11 министри, предава  . Вчера и финансовият министър Филип Хамънд обяви, че ще подаде оставка, ако Борис Джонсън стане следващият премиер на страната, което е много вероятно. В неделя и министърът на правосъдието Дейвид Гок също каза, че ще напусне, ако Джонсън бъде избран да оглави Консервативната партия и британското правителство. Алън Дънкан е известен критик на Борис Джонсън, особено що се отнася до реакцията му към изтичането на информация от паметни записки на британския посланик във Вашингтон Ким Дарък, в които той нарича администрацията на американския президент Доналд Тръмп \"неспособна, некомпетентна и несигурна\". Тръмп реагира в типичен стил като нарече Дарък „смахнат и надут глупак“. Разразилият се през миналия месец дипломатически скандал между САЩ и Великобритания доведе до оставката на Ким Дарък. При обявяване на своята оставка Дънкан заяви, че засилващата се роля на Великобритания в Европа и извън нея е застрашена от \"тъмния облак на Брекзит\". Според британският вестни \"Таймс\" е ясно, че Алън Дънкан \"не може да служи под председателството на Борис Джонсън\". Напускащият своя пост държавен министър на Обединеното кралство за Европа и Америка каза пред Би Би Си, че причината за неговата оставка е да поиска извънредно гласуване във вторник - малко след обявяването на новия министър-председател - за да се провери дали следващият лидер на Торите може да разполага с парламентарно мнозинство. Алън Дънкан посочи, че предложеното от него гласуване има за цел да се избегне политическа криза след лятната ваканция, но председателят на Камарата на общините Джон Бъркоу отхвърли искането за подобен вот в парламента. Досегашният държавен министър за Европа и Америка предупреди, че най-вероятният кандидат за поста на премиер Борис Джонсън може да не успее да запази настоящото мнозинството в Долната камара на парламента на Обединеното кралство.", "date": "2019.07.22", "title": "Британският държавен министър за Европа и Америка подаде оставка"}
{"url": "https://www.24chasa.bg/novini/article/7570885", "text": "Единайсет души са настанени в болница след изтичане на живак в лабораторията на метеорологичния институт в Анкара, предаде Анадолската агенция. Районът около сградата е отцепен. На мястото са изпратени много линейки, предава БТА. Екипи на Дирекцията за управление при бедствия и извънредни ситуации (АФАД) работят по отстраняването на живака вътре в сградата. На персонала превантивно са раздадени защитни маски и ръкавици. Пострадалите от досега с живака служители на института са в добро състояние.", "date": "2019.07.22", "title": "Теч на живак в метеорологичния институт в Анкара, 11 са в болница"}
{"url": "https://www.24chasa.bg/novini/article/7570897", "text": "Във връзка с публикации от днес, 22 юли, в социалните мрежи и медиите, свързани с огнищата на АЧС в страната и мерките, които се предприемат за ликвидирането им, БАБХ предоставя отговори на поставените въпроси, информират от пресцентъра на агенцията. Ето и въпросите, на които отговориха от БАБХ: Въпрос 1 – Каква е официалната позиция на БАБХ относно умъртвяването на заразените животни в свинекомплекс „Николово“? Ако умъртвяването е с ток, защо в свинекомплекса се умъртвяват животни с пяна от пожарната (прилагам снимки)? Това ли е хуманното? Умъртвяването на свинете се извършва при спазване изискванията на Регламент 1099/2009 относно защита на животните по време на умъртвяване. Според Регламента евтаназията на животното трябва да бъде възможно най-бързо, за да не се удължава периода на страдание. Използва се висока концентрация на въглероден диоксид, която гарантира бързо и ефективно умъртвяване на животните, под формата на сух лед. За свине се използва минимална концентрация от 80% въглероден диоксид. Предвид факта, че въглеродният диоксид е газ, който изисква уплътнени помещения за да се предотврати неговото изтичане, а това не може да се осигури в наличните помещения, и с цел предпазване на хората, участващи в процеса, сухият лед се покрива с пяна, която да го задържи в непосредствен контакт със свинете. Пяната задържа 99% от въглеродния диоксид от изпаряването на сухия лед и покрива животните. Обширни изследвания на метода за умъртвяване с използване на пяна с азотен газ при прасенца е започнал на 1 януари 2013 г. в Изследователския център по свинете в университета Wageningen, Холандия. Това изследване доказва, че животните са в безсъзнание за кратко време и умират поради липсата на кислород. И животните не трябва да страдат от стрес или болка от метода. Проучване с домашни птици вече показа, че това е постижимо. Работата с пяна подпомага и процеса на дезинфекция, тъй като съдържа повърхностно активни вещества. Въпрос 2 – Защо не се използват наличните инсинератори и къде са те? Защо само се подписват анекси за още пари с фирмите? Използването на инсинератори ще удължи времетраенето на процеса по обезвреждане на заразените трупове и биологичните маси. В случай на Африканска чума по свинете, най-удачния метод се явява загробването. Въпрос 3 –Къде ще се загробват умъртвените животни? Защо не се изгарят в екарисаж? С какви превозни средства ще се извозват и не трябва ли те да са херметично затворени? Транспортирането на заразени трупове и материали би създало риск за разпространение на заразата. По тази причина се прилага метода на загробване като метод за обезвреждане. Мястото на загорбване е строго определено с компетентните органи, като това не представлява риск за допълнителна контаминация на околната среда. Въпрос 4 – Извършена ли е проверка на изнесеното в търговската мрежа от свинекомплекса месо и за какъв период назад? Приложени са изискванията на Наредба № 102 за мерките за профилактика, ограничаване и ликвидиране на болестта АЧС, в случай, на официално потвърждение на болестта, с цел превенция от вероятното разпространение на вируса. Извършва се проследяване и преработване под официален надзор на добитото месо от прасета, заклани през периода на вероятното влизане на болестта в свиневъдния обект. В изпълнение на изискването на Наредба 102 БАБХ извърши проверка на свинекомплекса за насочените през последните дни прасета за клане. Всяко насочване на пратка свине за клане е съпроводено с протокол от лабораторно изпитване от живите животни с отрицателен за АЧС резултат. Въпрос 5 – Проверяват ли се фуражите, внос от други страни? Фуражните заводи в страната са под официален контрол на БАБХ. Вземат се проби за гарантиране безопасността на фуражите и здравния статус на животните. Съгласно законодателството се извършва документална проверка на всеки един компонент, който влиза в състава на фуражите. Въпрос 6 – За какъв период ще се унищожат всичките 17 000 прасета от свинефермата и няма ли по-бърз, хуманен и ефективен метод? Мерките за ликвидиране на огнището (умъртвяване на животните, загробване, почистване и дезинфекция) се изпълняват максимално бързо и без забавяне. Въпрос 7 – Каква е европейската практика в такива случаи и използвана ли е пяна за масово умъртвяване на животни в друга държава членка на ЕС? Всяка страна членка използва методи за умъртвяване на животни в зависимост от ресурсите си и националната ситуация, но съобразно изискванията на ЕС законодателството и всички методи, които са одобрени и международно признати като стандарти на Световна организация по здравеопазване на животните, какъвто е и случая в България.", "date": "2019.07.22", "title": "БАБХ отговори на въпроси за африканската чума"}
{"url": "https://www.24chasa.bg/novini/article/7570837", "text": "Еврокомисарят по правосъдие Вера Юрова подхваща въпроса с партийните субсидии и модела на финансиране на политическите сили в България. Това се казва в отговор на Европейската комисия до соцлидерката Корнелия Нинова, съобщиха от “Позитано” 20. На 6 юли Нинова внесе сигнал до ЕК след решението на правителството на ГЕРБ и приетата от управляващото мнозинство законова поправка, с която партийните субсидии се намаляват от 11 на 1 лев. БСП изпрати жалбата си и до ОССЕ, ПАСЕ, лявата група в Европарламента, ПЕС и посланиците на държавите от ЕС и САЩ в България. “Приетите промени засягат базови принципи на функционирането на политическите партии, прозрачното им финансиране и необвързването им с корпоративни и лобистки интереси. Измененията се правят внезапно, без подготовка и обсъждане, 3 месеца преди местните избори, което лишава опозицията от ресурс за равнопоставено участие в изборния процес”, пише Нинова в писмото. Соцлидерката предупреждава, че с орязването на държавните пари за партиите “политиката се превръща във функция на частни интереси, за които няма гаранции, че ще представляват обществения интерес”. Заради орязаната субсидия БСП остава без средства за местните избори, още повече че дължи на бюджета над 3 милиона от надвзета субсидия за минали години. Комисар Юрова ще проучи внимателно казуса и ще се произнесе в кратки срокове, съобщиха от БСП.", "date": "2019.07.22", "title": "Еврокомисар ще проверява орязаните партийни субсидии"}
{"url": "https://www.24chasa.bg/novini/article/7570904", "text": "Двама от кандидатите за президент на управляващата в Румъния Социалдемократическа партия (СДП) обявиха, че се оттеглят от вътрешнопартийната надпревара, съобщава информационният сайт Зиаре, цитиран от БТА. Първо министърът на финансите Еуджен Теодорович обяви снощи, че няма да се кандидатира за участие в президентските избори на 10 ноември, а днес същото направи и генералният секретар на СДП Михай Фифор. Пред телевизия Диджи 24 Фифор заяви днес, че подкрепя като кандидат настоящия премиер Виорика Дънчила. Дънчила, която е и лидер на управляващата партия, обяви в началото на юли начало на вътрешнопартийни сондажи с цел избиране на най-подходящата кандидатура за президент. В надпреварата се включиха няколко влиятелни членове на партията, но според проучване, публикувано миналата седмица от в. \"Адевърул\", потенциалните кандидати на СДП са получили резултат около статистическата грешка от три процента. Финансовият министър Еуджен Теодорович едва събрал пет процента, а с най-висок резултат била Виорика Дънчила - между 9 и 11 на сто. Друга вътрешнопартийна анкета, също цитирана от \"Адевърул\", показа, че сред членовете на СДП кметицата на Букурещ Габриела Фиря се ползва с най-голямо доверие. Самата Фиря заяви в събота, че влиза в надпреварата за президент, защото нещата не вървят в добра посока за СДП, припомня Зиаре. \"Три години повтарям, че няма да се кандидатирам, защото СДП има кандидат - г-н Драгня\", каза Габриела Фиря по адрес на бившия лидер на СДП Ливиу Драгня, който бе осъден на три години и половина затвор за подстрекаване към злоупотреба със служебно положение и влезе в затвора в края на май т.г. \"Нямах намерение да влизам във вътрешно съревнование с г-н Драгня, който разполагаше с всички инструменти, за да спечели всички вътрешни битки, а както се вижда сега, и г-жа премиерът разполага със същите инструменти, поети от г-н Драгня, за да спечели всяка битка. Трудно е да се бориш с премиера, който има всички средства за убеждаване\", коментира Габриела Фиря през телевизия \"Ромъния\". Тя посочи обаче, че влиза в надпреварата, защото вижда, че нещата не вървят в добра посока и се страхува, че СДП ще изгуби не само президентските избори, но и местните и парламентарните. СДП ще се събере утре на заседание на Националния изпълнителен комитет, за да вземе решение по предложението за кандидат на партията за президентските избори през есента. Кандидатът следва да бъде утвърден на конгрес на СДП на 3 август.", "date": "2019.07.22", "title": "Дънчила ли ще е кандидатът на управляващите в Румъния за президентските избори?"}
{"url": "https://www.24chasa.bg/novini/article/7570735", "text": "Запалване на превключвателна кутия причини големи закъснения и хаос по основен жп маршрут в Италия днес, предадоха световните агенции. Трафикът по високоскоростната жп линия между Флоренция и Рим временно бе спрян и хиляди пътници останаха блокирани по гарите. Влакове закъсняваха с до четири часа, а над 40 бяха отменени, съобщи държавната жп компания Ере Ефе И (RFI), цитирана от ДПА. Хаосът е предизвикан от пожар в превключвателна кутия за контрол на високоскростните влакове в Ровецано, недалеч от Флоренция. Компанията посочи, че подозира умишлен палеж, предава БТА. От 05:00 до 08:00 часа местно време (06:00 до 09:00 часа българско време) цялата линия, между Флоренция и Рим, която свързва северната и южната част на страната, е била затворена. Очаква се нарушенията да продължат през целия ден. Компанията е започнала да поправя електрическите кабели, повредени от пожара. Италия очаква още смущения в трафика тази седмица, след като синдикати призоваха за стачка в обществения транспорт, таксиметровите услуги, колите под наем и фериботите.", "date": "2019.07.22", "title": "Хаос в жп трафика в Италия заради пожар"}
{"url": "https://www.24chasa.bg/novini/article/7570715", "text": "Китайското национално космическо управление се е договорило с Русия и ЕС да се пристъпи към съвместно разработване на план за създаване на изследователска станция на Луната, предаде ТАСС. Това заяви заместник-директорът на ведомството У Янхуа. По думите му, в близко бъдеще страните ще обсъдят задачи около осъществяването на съвместна дейност в тази насока и ще пристъпят също към съгласуване на въпроси, свързани с конструкторски особености на бъдещия обект, информира БТА. Както оповестиха от Центъра за лунни изследвания и космически програми към управлението, до две-три години специалисти от Китай, Русия и ЕС ще подготвят окончателния вариант на документа. За целта ще бъде сформиран междуправителствен координационен комитет. Китай активно развива националната си космическа програма, разработва метеорологични, телекомуникационни и навигационни спътници, както и технологии за изследване на Луната. Освен това китайски учени са се заели с осъществяване на проект за изследване на астероиди и Марс. Към интензивно изследване на марсианската повърхност те възнамеряват да пристъпят през 2020-2025 г.", "date": "2019.07.22", "title": "Китай ще разработи план за създаване на станция на Луната съвместно с Русия и ЕС"}
{"url": "https://www.24chasa.bg/novini/article/7570746", "text": "Задържането на плаващия под британски флаг танкер \"Стена имперо\" в Персийския залив беше напълно законно, заяви иранският правителствен говорител Али Рабией, цитиран от ДПА и БТА.  \"Плаващият под британски флаг танкер не беше задържан като ответна мярка\", написа Рабией в Туитър, подчертавайки, че събитията са навредили на добронамереността в двустранните отношения. \"Надяваме се Великобритания да възстанови доверието\", добави той. Агенция ИРНА цитира изказване на Рабией, че Техеран може да представи документи, доказващи, че \"Стена имперо\" е бил в ирански води и се е движел срещу потока на трафика в Ормузкия залив.", "date": "2019.07.22", "title": "Иран: Задържането на британския танкер не е ответна мярка"}
{"url": "https://www.24chasa.bg/novini/article/7570751", "text": "Европейската комисия е готова да установи работни отношения с \"всеки нов премиер на Обединеното кралство\", каза днес говорителка на фона на очаквания, че Борис Джонсън ще наследи министър-председателката Тереза Мей, предаде Ройтерс. Еврокомисията повтори, че е готова \"да се ангажира с държавите членки, които ще са най-засегнати\" от Брекзит без сделка, което Джонсън каза, че е готов да предприеме, за да гарантира напускането на Великобритания на 31 октомври, предава БТА. Изпълнителният орган на ЕС в Брюксел в момента обмисля какви програми биха могли да се използват за такава спешна подкрепа, каза говорителката Наташа Берто. Общността вече каза, че Ирландия може да разчита на щедра помощ - от финансова подкрепа за рибната индустрия до подпомагане от експертната група по митнически и граничен контрол. Това непредвидено планиране включва и сценарий, при който \"Обединеното кралство не плати предвиденото\" съгласно настоящия бюджет на ЕС, от който Великобритания е част, каза Берто на редовен брифинг. На фона на очакванията Джонсън, който беше начело на кампанията за напускане през 2016 г., да стане следващ британски премиер, общността се подготвя за Брекзит без сделка, но обмисля също и друго възможно отлагане на британското оттегляне. Ирландия отново е под натиск от други държави от ЕС да подготви границата на острова за проверки, които ще са необходими след Брекзит, особено ако Лондон напусне без сключване на споразумение, което да предвижда какви са действията при напускането.", "date": "2019.07.22", "title": "Брюксел: ЕК е готова да работи с всеки следващ премиер на Великобритания"}
{"url": "https://www.24chasa.bg/novini/article/7570754", "text": "Министерството на финансите преотвори емисия днес 20-годишни държавни ценни книжа (ДЦК), деноминирана в лева, съобщи  За пръв път в нашата страна бяха емитирани 20-годишни облигации преди месец (21 юни), когато бяха пуснати книжа с падеж на 21-ви юни 2039 година на стойност 100,6 млн. лв. На проведения днес аукцион бяха пласирани успешно дългосрочни ДЦК за 200 млн. лв. съвкупна номинална стойност при постигната среднопретеглена доходност в размер на 1,52%. Общият размер на подадените поръчки достигна 282,73 млн. лв., което съответства на коефициент на покритие от 1,41. Това е под постигната на първия аукцион през юни среднопретеглена доходност от 1,60%, като постъпилите тогава поръчки бяха за 248 млн. лева, или коефициент на покритие от 1,24. Тогава беше пусната и втора емисия за 10,5-годишни облигации на стойност 200 млн. лева, като беше постигната рекордно ниска среднопретеглена доходност от 0,41%. На днешния акуцион за допълнителни 20-годишни ДЦК отчетеният лихвен спред спрямо аналогичните германски федерални облигации е в размер на 147 базисни точки. Министерството на финансите посочва, че от страна на участниците е бил отчетен висок интерес към преотворената емисия, като най-голямо количество ДЦК на аукциона придобиха банките – 40%, следвани от застрахователните дружества с 26%, пенсионни и гаранционни фондове – 23%, инвестиционни посредници – 1% и други инвеститори – 10%. С днешното емитиране на ДЦК само в рамките на юни и юли беше поет нов държавен дълг от 500,6 млн. лв. Целта е с получените средства да се помогне за финансира на сделката по закупуване на американските изтребители Ф-16. По-рано този месец финансовият министър Владислав Горанов заяви, че във връзка с тази сделка до края на годината ще бъде поет целия допустим дълг в размер на 1 млрд. лв.", "date": "2019.07.22", "title": "Емитираха 20-годишни ДЦК за 200 млн. лв. при по-ниска доходност от 1,52%"}
{"url": "https://www.24chasa.bg/novini/article/7570765", "text": "По време на изслушване в парламента преди предстоящия вот на доверие гръцкият министър на външните работи Никос Дендиас отправи послание към Турция във връзка с все по-агресивната й тактика в региона, съобщава в. \"Катимерини\". \"Гърция не търпи заплахи с война\", заяви Дендиас. \"Тя се ръководи от спазването на международното право\", предава БТА. \"За нас е очевидно, че трябва да се спрат сондажите\", добави той, визирайки незаконните според Атина и Никозия турски проучвания за въглеводороди в изключителната икономическа зона на Кипър. Той добави, че Гърция си сътрудничи тясно с кипърското правителство по този въпрос и че премиерът Кириакос Мицотакис ще пътува до Никозия следващата седмица. На 20 юли, когато се отбелязва годишнината от турската интервенция, довела до разделянето на Кипър, турският президент Реджеп Тайип Ердоган заяви, че турската армия не би се поколебала да направи същата крачка в Кипър като преди 45 години, \"ако това е необходимо за живота и сигурността на кипърските турци\". Дендиас посочи още, че решаването на кипърския проблем е стратегическа задача във външната политика на Гърция. \"Единственият начин за постигане на взаимноприемливо и взаимноизгодно решение за Република Кипър е възобновяването на преговорите (. . .) Подразбиращо се от само себе си условие за това е прекратяването на незаконните сондажи и проучвания, както и изтеглянето на турските плавателни съдове от кипърската крайбрежна зона и изключителната икономическа зона\", отбеляза министърът, цитиран от ТАСС.", "date": "2019.07.22", "title": "Гърция към Турция: Няма да търпим заплахи с война"}
{"url": "https://www.24chasa.bg/novini/article/7570773", "text": "Жестоко убийство е извършено във Варна, научи  от свои източници в прокуратурата. По неофициална информация е било открито разчленено човешко тяло, а сигналът е подаден в края на миналата седмица. Оттогава разследващите усилено работят, за да разкрият извършителя на престъплението. От Областната дирекция на МВР в морския град потвърдиха, че се работи активно по такъв случай, но отказаха всякаква информация на този етап. \"Когато можем да дадем повече информация, ще има изявление\", лаконичен бе и говорителят на Окръжната прокуратура Радослав Лазаров.", "date": "2019.07.22", "title": "Разследват жестоко убийство във Варна, открили тялото разчленено"}
{"url": "https://www.24chasa.bg/novini/article/7570776", "text": "В разгара на опита за преврат в Турция, през нощта на 15 юли 2016 г. турският президент Реджеп Ердоган е получил обаждане от Владимир Путин, държавния глава на Русия, с предложение за помощ от руски специални военни части. За това съобщи Европейският съвет за международни отношения (ECFR). Според „Катимерини” (Екathimerini) обаче в публикацията има съществена грешка. Руските спецчасти не са били разположени на гръцки остров, недалеч от турската граница, предава  . Гърция и Русия нямат двустранни споразумения за взаимни обучения на военни. В действителност руски части е имало близо до Мармарис, където Ердоган бе на почивка, по време на опита за преврат. Те не са били разположени на гръцки остров, а на руски кораби, един от които се е завръщал от Сирия, а другият е пътувал за източната част на Егейско море. В средата на юли въпросните военни съдове остават в региона на изток от Родос и на запад от Кастелоризо за два дни, преди всеки от тях да продължи по пътя си. Не е необичайно за руски кораби да спират в Егейско море, понеже според старо споразумение между Москва и Атина, в гръцки води има пет пристанища, които флотът на Русия може да използва. Това става особено интензивно, откакто руската армия взема дейно участие във войната в Сирия. Само че нито едно от тези пристанища не се намира в района, където двата кораба нощуват във вечерите на 15 и 16 юли 2016 година. Все още е неясен и броят на войниците, които са се намирали на руските съдове по това време, но се предполага, че са били части на спецназ.", "date": "2019.07.22", "title": "Путин предложил помощ на Ердоган в разгара на преврата в Турция"}
{"url": "https://www.24chasa.bg/novini/article/7570778", "text": "В Исландия през август официално ще бъде открита мемориална плоча, с която се отбеляза загубата на първия ледник на острова и се отправя послания към бъдещите поколения, предава  Окьокул, наричан кратко Ок, е един от около 400 ледника в страната, но вече се е свил до по-малко от 1 кв. км площ и дебелина под 15 м, поради което губи статута си на ледник. Преди век той е покривал 15 кв. км от планински склон в западната част на острова и ледът е бил 50 м в дълбочина. Плочата е от Университета \"Райс\" в Хюстън, щата Тексас, където работят един от водещите климатолози на Исландия - Андри Сньор Магнасон, и геологът Аддур Сигудрьоссон. Церемонията е планирана за 18 август, съобщават медиите в Исландия. На плочата пише на исландски и английски: \"Писмо до бъдещето. Ок е първият исландски ледник, изгубил статута си. В следващите 200 години се очаква всичките ни ледници да го последват. Този монумент е признание за това, че ние знаем какво се случва и какво трябва да се стори. Само вие от бъдещето ще знаете дали сме го сторили.\" След което е отбелязан месецът, годината и показанията за съдържание на въглероден диоксид през май. За да бъде определено като ледник едно природно формирование, то трябва не просто да представлява внушителна маса лед. Всяка зима ледникът натрупва маса, която се топи през лятото, докато всичко това непрекъснато се плъзга под собствената си тежест. Ако това не се случва, имаме т.нар. \"мъртъв лед\", обяснява \"Гардиън\". Преподавателка от \"Райс\" казва за изданието, че това е първата подобна мемориална плоча в историята. \"Колега от Исландия ми каза, че мемориалните плочи не са да мъртвите, а за живите. Искаме да подчертаем, че от нас, живите, зависи да реагираме на бързата загуба на ледници и продължаващите последици от глобалното затопляне. За Ок вече е твърде късно\", казва Симен Хауи.", "date": "2019.07.22", "title": "Откриват паметна плоча за първия разтопил се ледник в Исландия (Видео)"}
{"url": "https://www.24chasa.bg/novini/article/7570789", "text": "Гърция ще направи всичко възможно да намали негативните последици от Преспанското споразумение със северната си съседка /Северна Македония/ и ще се стреми към задълбочаване на отношенията с нея, заяви днес външният министър Никос Дендиас в парламента, където представи плановете на новото правителство във външната политика, предаде агенция МИА. \"Нашата позиция е известна, изразихме я и като опозиция. Споразумението трябваше да защити в по-голяма степен нашите национални интереси. Сега целта ни е да намалим негативните последици от него\", каза Дендиас. Той добави, че правителството на Нова демокрация ще се стреми към задълбочаване на отношенията със северната съседка в рамките на взаимноизгодно сътрудничество, предаде БТА. Министърът каза, че правителството подкрепя европейската перспектива на страните от Западните Балкани, като цитира бившия премиер Константинос Мицотакис, че \"Гърция трябва да отново да се представи като стабилна и силна европейска страна на Балканите, а не като балканска страна, която изнася проблеми в Европа\".", "date": "2019.07.22", "title": "Гърция ще се стреми да задълбочи отношенията си със Северна Македония"}
{"url": "https://www.24chasa.bg/novini/article/7570788", "text": "І. МЕТЕОРОЛОГИЧНА ОБСТАНОВКА: Над източната половина от страната, по-късно през деня и в планинските райони на Западна България, ще се развива купеста и купесто-дъждовна облачност. Ще има валежи, придружени с гръмотевици и временно усилване на вятъра, възможни са и градушки. В западната половина от страната от северозапад, в източната - от север-североизток, със слаб до умерен вятър ще проникне сравнително хладен въздух. Максималните температури ще бъдат в широки граници – от 25° в североизточните райони до 35° в югозападните. В София около 28°. Над планините ще се развива купесто-дъждовно облачност, след обяд и над Рило-Родопската област и ще има краткотрайни валежи с гръмотевици. Ще духа умерен север-северозападен вятър. Максималната температура на височина 1200 метра ще е около 22°, на 2000 метра - около 14°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: 1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: АМ „Тракия“ ограничението в движението на МПС над 12 т ще бъде както следва: в петък от 18 ч. до 20 ч. само в посока от София до Пловдив; в неделя от 16 ч. до 20 ч. само в посока от Бургас до София. АМ „Струма“: в събота от 10 ч. до 14 ч. само в посока от п. в. „Даскалово“ до ГКПП „Кулата“. АМ „Марица“: в неделя от 16 ч. до 20 ч. само в посока от Свиленград до АМ „Тракия“. също така и за дните петък – от 17:00 часа до 20:00 часа и неделя – от 14:00 часа до 20:00 часа: • път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; • път I-1 Благоевград – ГКПП „Кулата“ в двете посоки; • път I-5 Русе – Велико Търново в двете посоки; • път I-9 Варна – Бургас в двете посоки; • път II-99 Бургас – Царево в двете посоки. 2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.; Движението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; Движението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; Област Бургас: Движението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 31.07.2019 г. Област Сливен: Движението от км 270+000 до км 273+000 в участъка от с.Чокоба до с.Хаджи Димитрово в посока Бургас се осъществява с повишено внимание поради ръчно косене. Участъка е сигнализиран с пътни знаци.Срок до 23.07.2019 г. АМ „Хемус“: Област София: Движението в тунел \"Витиня\" /дясна тръба/ посока София е ограничено поради профилактика на осветлението. Движението се осъществява по обходен маршрут - главен път I-1, с отбиване при км 35+450 /служебна връзка/ и връщане на магистралата при км 30+260 /пътна връзка \"Витинска река\"/. Срок от 22:00 до 05:00 часа на 23.07.2019 и 24.07.2019 г.; Движението по АМ \"Хемус\" в тунел \"Витиня\" посока Варна се осъществява в една лента поради с повишено внимание. Движението се извършва в изпреварващата или аварийна лента. Срок от 22:00 до 05:00 часа на 23.07.2019 и 24.07.2019 г.; Движението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: - В деня преди празничния или почивен ден - обособяват се две ленти в посока Варна и една в посока София. - За последния почивен или празничен ден - обособяват се две ленти в посока София и една в посока Варна. Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; Движението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. Движението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. Област Варна: Движението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г.; Движението от км 388+000 до км 395+800 в посока Варна се осъществява с повишено внимание поради машинно косене. Участъкът е сигнализиран с пътни знаци. Срок до 24.07.2019 г.; Движението от км 388+000 до км 395+800 посока Варна се осъществява с повишено внимание поради машинно косене. Участъкът е сигнализиран с пътни знаци. Срок до 24.07.2019 г. АМ „Марица“: няма ограничения. АМ „Черно море“: няма ограничения. АМ „Струма“: Област Кюстендил: Движението при км 72+900 в района на пътен възел \"Бобошево\" в посока Благоевград – София се осъществява с повишено внимание поради извършване на строителни работи за нуждите на електронната ТОЛ система/АУЗПТ/. Движението е сигнализирано с пътни знаци. Срок от 9 до 18 часа на 23.07.2019 г. и 24.07.2019 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Въвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; Въвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Движението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; Движението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.07.2019 г.; Движението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; Движението в участъка Витиня – Ботевград от км 196+260 до км 196+950 се осъществява в една лента през светлата част на деня, поради изграждане на стационарна контролна единица на електронна система за събиране на таксите за ползване на републиканската пътна мрежа. Движението се извършва двупосочно в съседната лента. Срок 24.07.2019 г. Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; Движението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. - път І-2 Граница Румъния-Русе-Цар Калоян-Разград-Шумен-Девня-Варна: Област Русе: Движението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г.; Област Шумен: Движението в участъка Каспичан – Шумен се осъществява с повишено внимание от км 137+794 до км 146+000 поради частични ремонтни дейности по асфалтовата настилка. Движението се регулира с пътни знаци. Срок 26.07.2019 г. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Ямбол: Движението в участъка Мараш – Лозенец от км 425+200 до км 428+200 се осъществява в една лента, поради ремонт на пътната настилка. Движението се регулира чрез пътни знаци . Срок до 25.07.2019 г. Област Бургас: Движението в участъка Карнобат – Бургас на км 473+226 в района на гр. Айтос се извършва с повишено внимание поради извършване на строителни и монтажни работи по пътищата и улиците, в рамките на светлата част от денонощието с времетраене от 09.00 до 18.00 ч. Скоростта е ограничена до 40 км/ч. Участъкът е сигнализиран с пътни знаци. Срок 24.07.2019 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: Област Ямбол: Движението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. Област Сливен: Движение в участъка Бероново – Петолъчката – Ямбол от км 233+094 до км 233+184 се осъществява с повишено внимание поради машинно полагане на плътна асфалтова смес. Участъкът е сигнализиран с пътни знаци. Срок до 31.07. 2019 г. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; Движението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; Движението в участъка Ихтиман – АМ Тракия от км 123+260 до км 123+920 се осъществява в една лента през светлата част на деня, поради изграждане на стационарна контролна единица на електронна система за събиране на таксите за ползване на републиканската пътна мрежа. Движението се извършва двупосочно в съседната лента. Срок 23.07.2019 г. Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2020 г.; Област Бургас: Движението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон. Обходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; Движението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 19.08.2019 г.;‘ Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; Движението в участъка Варна – Бургас на км 195+706 в района на Обзорски проход се извършва с повишено внимание поради извършване на строителни и монтажни работи по пътищата и улиците, в рамките на светлата част от денонощието с времетраене от 09.00 до 18.00 ч. Скоростта е ограничена до 40 км/ч. Участъкът е сигнализиран с пътни знаци. Срок до 23.07.2019 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.12.2019 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: Път II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; Път III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; Път III-6009: Движението по път III-6009 Миролюбово – Ахелой от км 20+500 до км 20+600 в района на гр. Каблешково се осъществява с повишено внимание в дясното платно поради извършване на изкопни работи в лявото платно на пътя за отстраняване на ВиК авария. Участъкът е сигнализиран с пътни знаци. Срок: до 24.07.2019 г.; Път ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. ОПУ-Варна: Временно са въведени следните ограничения за движение на МПС: няма ограничения. Ремонтни дейности: няма ограничения. Ф ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; Път III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък. Обходен маршрут: - В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел. - В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.08.2019 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; Ремонтни дейности: Път II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; Път II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; Път ІII-502: Движението по път III–502 Полски Тръмбеш – Обединение от км 0+000 до км 15+000 се осъществява в една лента на определени участъци поради ремонтни дейности на асфалтовата настилка, банкетите, отводнителните съоръжения и премахване на излишна растителност. Движението се регулира с пътни знаци. Срок до 31.07.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; Път III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 28.07.2019 г. ОПУ-Видин: Временно са въведени следните ограничения за движение на МПС: няма ограничения. Ремонтни дейности: няма ограничения. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч Ремонтни дейности: Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. Ремонтни дейности: Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г. Ремонтни дейности: Път II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; Път II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; Път IІІ-104: Движението по път път IІІ-104 Бобошево – Четирци от км 00+000 до 25+000 се осъществява с повишено внимание поради извършване на ремонтни дейности на пътното платно. Сигнализирано е с пътни знаци. Срок от 08:00 ч до18:00 ч до 24.07.2019 г.; Път III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; ОПУ-Ловеч: Временно са въведени следните ограничения за движение на МПС: няма. Ремонтни дейности: Път ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 31.07.2019 г. Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; Път III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; Път ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. Обходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; Път III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка. Обходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; Ремонтни дейности: Път III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.07.2019 г.; Път III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г.; Път III-818: Движението по път ІІІ-818 Долно Церовене – Долни Цибър от км 0+000 до км 37+400 се осъществява в една лента частични поради ремонтни дейности на асфалтовата настилка. Движението се регулира от сигналисти на място. Срок до 31.07.2019 г; Път III-1621: Движението по път III-1621 Сопово – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 31.07.2019 г. ОПУ-Пазарджик: Временно са въведени следните ограничения за движение на МПС: Път II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности. Обходен маршрут: При СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. При СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 31.07.2019 г.; Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. Ремонтни дейности: Път II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; Път III-842: Движението по път III-842 Юндола – Белово се извършва в една лента от км 0+000 до км 21+000 поради частичен ремонт на асфалтовата настилка, чрез поетапно затваряне на лява и дясна ленти за движение. Движението е сигнализирано чрез пътни знаци. Срок до 24.07.2019 г. от 9:00 ч. до 17:00 ч.; Път III-843: Движението по път III-843 с. Каратепе – с. Сърница от км 26+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 31.07.2019 г.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; Обходен маршрут: през уличната мрежа на Ясен. Път ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; Обходен маршрут: път Поповица – Садово – Кочево – Болярци. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: няма. ОПУ-Разград: Временно са въведени следните ограничения за движение на МПС: няма. Ремонтни дейности: няма. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; Път II-23: Движението по път Русе – Кубрат от км 8+620 до км 9+220 в участъка на с. Червена вода се осъществява в едното платно с пропускателен режим поради строително монтажни дейности, изграждане на стационарна контролна единица на електронна система за събиране на такси за ползване на републиканската пътна мрежа /ТОЛ/. Участъка е сигнализиран с пътни знаци. Ограничението на скоростта е до 50 км/ч. Срок от 09:00 до 18:00 часа на 23.07.2019 г.; Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. Път III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; ОПУ-Силистра: Временно са въведени следните ограничения за движение на МПС: няма ограничения. Ремонтни дейности: Път ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г. Ремонтни дейности: Път II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; Път II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; Път II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019 г.; Път III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; Път III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; Път III 662: Движението по път III-662 с. Баня – граница с област Велико Търново от км 13+000 до км 44+800 се осъществява с повишено внимание поради полагане на маркировка върху асфалтовата настилка. Участъкът е сигнализиран с пътни знаци. Срок до 26.07.2019 г. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; Път ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; Път IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; Път ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; Движението по път II-18 /Софийски околовръстен път/ при Кривина посока АМ \"Хемус\" от км 28+400 до к 29+400 се осъществява с повишено внимание поради ремонтни дейности по надлез \"Кривина\". Затворена е активна лента 1, като движението се извършва в активна 2 и изпреварваща ленти. Срок от 25.07.2019 г. до 25.07.2019 г.; Движението по път II-18 /Софийски околовръстен път/ при Кривина посока АМ \"Тракия\" от км 28+400 до к 29+400 се осъществява с повишено внимание поради ремонтни дейности по надлез \"Кривина\". Затворена е активна лента 1, като движението се извършва в активна 2 и изпреварваща ленти. Срок от 25.07.2019 г. до 25.07.2019 г.; Път II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; Път ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; Път III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; Път III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. ОПУ-Стара Загора: Временно са въведени следните ограничения за движение на МПС: Път ІІІ-663: Движението по път III-663 Чирпан – Симеоновград в района на с. Зетьово – с. Целина в участък от км 7+200 до км 10+620 е ограничено поради ремонтни дейности. Обходен маршрут: през с. Ценово. Срок до 26.07.2019 г.; Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; Ремонтни дейности: няма. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. Ремонтни дейности: Път IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. Ремонтни дейности: Път III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ–Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 02.10.2019 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: Път III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. Обходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г. Ремонтни дейности: Път ІІІ-5304: Движение по път ІІІ-5304 Кукорево - Окоп от км 3+300 до км 6+000 се осъществява в една лента поради изсичане на храсти. Движението се регулира чрез пътни знаци. Срок до 26.07.2019 г.; Път III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на асфалтовата настилка. Движението се регулира чрез пътни знаци. Срок до 26.07.2019 г.; Път III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.07.22", "title": "Вижте ситуацията и ограниченията по пътищата на страната за утре"}
{"url": "https://www.24chasa.bg/novini/article/7570917", "text": "Новият завод на „Фолксваген“ ще бъде построен в Маниса край Измир, Турция. Това са потвърдили източници от германското правителство пред новинарското предаване „Тагесшау“ на обществената телевизия ARD днес. Турция е приела всички изисквания на концерна, като е направила дори някои необичайни отстъпки, съобщава телевизията. Едната от тях е необичайната за Турция държавна гаранция за инвестицията, а другата – отменяне на данък потребление, който зависи от мощността на автомобила и при лимузините на марката „Пасат“ би бил 41% от цената. България е била изпреварена от Турция най-вече заради големия вътрешен пазар, посочват още журналистите. Само на вътрешния й пазар се очаква продажбата на 40 000 лимузини „Пасат“ годишно. По-голямата част от тях ще купува турската държава за държавния си апарат. Освен „Пасат“ в новия завод ще се произвеждат и модели на „Шкода“ и „Сеат“. Решението е било взето въпреки голямата опозиция на Работническия съвет към концерна в Германия. Това е орган, който представлява интересите на трудещите се във фирмата. Съветът е бил настроен изключително критично към спазването на правата на работниците в Турция, както и към авторитарния стил на управление на президента Ердоган. Договорът се очаква да бъде подписан в края на септември или началото на октомври.", "date": "2019.07.22", "title": "И Берлин потвърди: „Фолксваген“ отива в Измир"}
{"url": "https://www.24chasa.bg/novini/article/7570726", "text": "Ако Хърватия направи хранилище за радиоактивни отпадъци на границата с Босна и Херцеговина, това ще застраши около 230 000 души, показват първите оценки на босненски експерти еколози, съобщава информационният портал Кликс, цитирана от БТА.  Хърватски медии съобщиха, че вече е взето решение за изграждането на хранилището на границата с Босна и Херцеговина, което ще бъде публикувано чак през септември. Според еколозите хранилището, което ще се намира в хърватската община Двор, ще представлява потенциална заплаха както за хората в околните хърватски селища, така и за голям брой градове и села в северната и северозападната част на Босна и Херцеговина. Хранилището може да замърси и река Уна, която е обявена за природно богатство, а долината й за природен парк. Това означава, че ще бъде замърсена и водата за пиене. Щети от радиоактивните отпадъци ще претърпят и земеделците, смятат експерти. Хърватия и Словения имат задължението да се погрижат за радиоактивните отпадъци от общата за двете страни АЕЦ Кръшко до 2023 г. Словения планира от няколко години да изгради общо хранилище за ниско и средно радиоактивни отпадъци от АЕЦ Кръшко във Върбина, близо до Кръшко, но Хърватия не е съгласна. Мястото, което предлага Хърватия, е на 800 метра от река Уна и на километър от язовира за питейна вода, от който се снабдяват 15 хиляди граждани на Босански Нови. Хърватия и Босна и Херцеговина водят ожесточен спор за хранилището за радиоактивни отпадъци през последните две години, без да успеят да постигнат решение.", "date": "2019.07.22", "title": "Хранилището за радиоактивни отпадъци в Хърватия ще застраши 230 000 души"}
{"url": "https://www.24chasa.bg/novini/article/7570636", "text": "Седемнадесет души са убити, а повече от 28 са ранени, когато в понеделник в Могадишу избухна кола-бомба, предава AFP, цитирана от БТА.  Отговорността за взрива, близо до контролно-пропускателен пункт на главния път към международното летище е поета от групировката „Ал-Шабааб“, африканското крило на „Ал-Кайда“ Свидетелите заявяват, че автомобил се отклонил от основното движение и се е насочил към входа на хотел, след което се взривил. Взривът е бил много силен и са нанесени щети на околните сгради Болница Медина, главното спешно болнично заведение в столицата на Сомалия, е приела ранените. Там са докарани и телата на загиналите \"Телата на 17 души, загинали при взрива, са докарани в болницата,", "date": "2019.07.22", "title": "Кола-бомба се взриви в Сомалия, 17 души са загинали"}
{"url": "https://www.24chasa.bg/novini/article/7570640", "text": "Четирите национално представителни организации на работодателите са подали сигнал в Комисията за защита на конкуренцията заради нарушения в сектор „Енергетика“.  Асоциацията на индустриалния капитал в България (АИКБ), Българската стопанска камара - съюз на българския бизнес (БСК), Българската търговско-промишлена палата (БТПП) и  Конфедерацията на работодателите и индустриалците в България (КРИБ) са се обрънали към антимонополния орган с твърдения, че \"група участници на свободния пазар на електрическа енергия, които считаме, че с поведението си по недопустим начин нарушават принципите на свободно договаряне и конкуренция, залегнали в българското законодателство\".  В сигнала се посочва още, че съществена част от електрическата енергия, произвеждана от мощности частна собственост на територията на страната, е под прекия или косвен контрол на субекти, които са свързани лица по смисъла на §1 от допълнителните разпоредби на Търговския закон. От бизнеса визират няколко дружества.  Обща инсталирана мощност е 2362, 94 MW, се посочва в сигнала.  Ето какво още се посочва в сигнала на АИКБ, БСК, БТПП и КРИБ: Електрическата енергия, произведена от гореизброените дружества, се продава на свободния пазар на електроенергия от дружеството търговец „Гранд Енерджи дистрибюшън“, свързано със субектите - производители. Следва да изтъкнем и факта, че търговецът „Гранд Енерджи дистрибюшън“ по силата на договор представлява „Топлофикация София“ ЕАД при продажба на електрическата енергия, произведена от когенерацията на дружеството с обем 186 МW. Наличието на свързаност между собствениците на производствени мощности и субекта - търговец на свободния пазар представлява концентрация, която обективно създава условия за манипулиране на пазара. Налице са и условия за изкуствено създаване на дефицит на електрическа енергия чрез ограничаване на собственото производство и едновременно с това изкупуване чрез свързани търговци на цялото предлагано от държавните дружества – производители количество електроенергия на борсата Отделно от това под контрола на собствениците на производствените мощности е и застрахователно дружество. Застрахователното дружество издава застрахователни полици като форма на гаранционно обезпечение при закупуване на електрическа енергия преимуществено на групата търговци, свързани с производителя, което пряко създава конкурентно предимство. Това обстоятелство подсказва, че е възможно и закупената енергия да не бъде платена и подсилва непазарното предимство. От изложените обстоятелства може да се направи обосновано предположение за наличие на недопустима концентрация по смисъла на Закона за защита на конкуренцията. От друга страна - пазарното поведение на гореизброените участници на пазара на електрическа енергия създава съмнения за наличие на картелно споразумение в следната насока: „Гранд Енерджи дистрибюшън“, Юропиън трейд оф енерджи“, „Сага комодитис“, „ТМ Технолоджи“, „Енерджи инвест юръп“ - всичките, свързани със субектите – собственици на производствените мощности, са участвали в проведени тръжни сесии на Българска независима енергийна борса през периода от ноември 2018 г. до януари 2019 г., при които са търгувани предлагани от АЕЦ “Козлодуй“ количества електроенергия в размер на около 500 МW. Всеки от изброените търговци е закупил на база на двустранен договор електрическа енергия от предложената от АЕЦ “Козлодуй“, като формално по всеки от договорите е спазено ограничението в тръжната документация за закупуване на количества до 10 МВтч, съответно 20 МВтч от един купувач. На практика цялото количество електрическа енергия, предложено по време на споменатите борсови сесии, е закупено от цитираните дружества. Проявява се ясна тенденция съществена част от електроенергията, предлагана на свободния пазар, да се закупува от изброените дружества при елиминиране на останалите търговци. Данните ни сочат, че впоследствие закупеното количество електроенергия е търгувано между горецитираните търговци на база двустранни договори. Преразпределените между тези търговци количества електроенергия се продава на клиентите им – частни субекти и публични възложители при условия и цени, които заобикалят пазарния борсов механизъм . На 19.06.2019 г. НЕК организира търг за продажба на 98МВт за периода 01.07-30.09.2019 г., при който предизвестено фаворизираше само един възможен купувач с потенциално разполагаемо почасово количество между 0МВт и 490МВт. След намесата на работодателските организации този скандален търг бе прекратен, междувременно НЕК организира още два търга за същия ден, отново с условия, съмнително фаворизиращи един потенциален участник, но и тези търгове бяха отменени. В крайна сметка НЕК проведе желания търг на 01.07.2019 г. и реализира електроенергия с потенциално разполагаемо почасово количество между 0МВт и 250МВт, което количество на 80% се изкупи от две от свързаните дружества, упоменати по-горе. Следователно тенденцията към концентрация се задълбочи с активното съдействие на НЕК. Настояваме да проверите и този търг. Регистрационната система на БНЕБ позволява да се направи проверка и на връзката между оферираните позиции (количество и цена) на сегмент „Ден напред“ на гореспоменатите свързани дружества и тези на НЕК за периода 01.12.2018 г.-14.07.2019 г. – имаме основания да предполагаме координираност и произлизащи от това високи равновесни почасови цени. Заслужава внимание и изследването на координирано поведение между споменатите търговци и крупни износители на електроенергия като ГЕН-И, Данске комодитис, Алпик отново за същия период 01.12.2018 г.-14.07.2019 г., установимо както през двустранни договори между тях, така и чрез оферираните позиции (количество и цена) на сегмент „Ден напред“. В тази връзка следва да се обърне внимание и на данните за трансграничен обмен от системата на ЕСО, затворените вътрешни сделки между споменатите лица (без физически трансграничен трансфер) и почасовите цени, постигнати за периода на сегмент „Ден напред“. Изложените факти дават ясни индикации за манипулиране на свободния пазар на електроенергия и прилагане от определени субекти на непазарни търговски практики. Пряка последица от действията на икономически свързаните субекти е ограничаването на възможностите на останалите търговци на свободния пазар на електроенергия да закупуват електрическа енергия при ясни и конкурентни условия. Описаният модел на поведение на гореизброените дружества нарушава функционирането на либерализирания пазар на електроенергия. По този начин се създават условия за постоянен дефицит на електрическа енергия и непазарно формиране на цената й. Този процес пряко и негативно рефлектира върху функционирането на цялата българска икономика. Сериозността и мащабите на проблема ни мотивираха да предприемем всички законови действия, за да предотвратим задълбочаване на тази тенденция и противозаконните практики да бъдат прекратени. Уважаеми госпожи и господа членове на Комисията за защита на конкуренцията, Молим да образувате производство по реда на Закона за защита на конкуренцията и да разпоредите извършване на проверка на гореизложените факти и обстоятелства, с оглед установяване налице ли е законова хипотеза на недопустима концентрация и/или картелно споразумение между изброените в жалбата субекти - участници на свободния пазар на електрическа енергия. Изразяваме готовност при необходимост да предоставим допълнително наличната информация.", "date": "2019.07.22", "title": "Бизнесът със сигнал до КЗК за монопол в енергетиката"}
{"url": "https://www.24chasa.bg/novini/article/7570649", "text": "През 2024 г. САЩ ще изпратят астронавти на Луната и „ще ги оставят там“ за определено време. Това заяви американският вицепрезидент Майк Пенс в интервю за телевизия Си Би Ес, предава  . „Този път, когато полетим на Луната, ние няма да направим обикновена визита – ние ще останем на нея“, каза той. Вашингтон на 100% се стреми да осъществи този замисъл, а полученият от това опит в бъдеще ще помогне за пътуването на човек до Марс. Освен това, администрацията на президента Доналд Тръмп напълно подкрепя програмата на НАСА „Артемида“, посочи Пенс. „Ние разбираме, че когато настъпи времето да полетим на Марс, а американците ще летят на Марс – ние трябва да разработим нови технологии, ново оборудване и да придобием нов опит, който можем да получим само на Луната. И президентът напълно подкрепя мисията „Артемида“. Това е една от причините, поради която ние сме си поставили за цел да върнем американските астронавти на Луната след 5 години и след това да полетят на Марс“, уточни вицепрезидентът. Пенс също така се надява, че САЩ ще кацнат на Марс, докато е още жив. „Не трябва да има никакви съмнения, че ние ще кацнем на Марс още по време нашето поколение. Но фундаментът за това ще бъде завръщането ни на Луната, разработването на нови технологии и методи за дългосрочен престой на човека на друга планета“, заяви той. По-рано стана известно, че САЩ са приключили работата над транспортния космически кораб за многократно използване „Орион“ и възнамеряват да го изпратят до Луната в рамките на мисията „Артемида“. Тя е кръстена в чест на гръцката богиня на Луната и сестра на Аполон, чието име беше използвано за предходната американска лунна програма. Като част от тази програма беше извършено първото кацане на човек на Луната.", "date": "2019.07.22", "title": "САЩ: Ще изпратим астронавти на Луната през 2024 г. и ще останат там"}
{"url": "https://www.24chasa.bg/novini/article/7570340", "text": "В неделя, на 21 юли, почина Маргарита Недкова - дългогодишен шеф на Ансамбъл \"Гоце Делчев\" - София, председател на женската организация на ВМРО в столицата. Марги без време си отиде, докрай води битка с болестта, което не й пречеше да бъде винаиг на първа линия в работата си и да води усърдно множество начинания, насочени към младите и запазване на традициите ни, пишат от ВМРО.  Погребението ще е на 23 юли от 13,30 ч. в новата черква на столичния гробищен парк \"Малашевци\". ", "date": "2019.07.22", "title": "Почина Маргарита Недкова"}
{"url": "https://www.24chasa.bg/novini/article/7570335", "text": "Пожар на къмпинг \"Каваци\" край Созопол стресна летовниците този следобед. Пламъците тръгнали от каравана, но бързо се прехвърлили на съседно бунгало, съобщиха от пресцентъра на полицията в Бургас. Огънят е бил потушен от няколко екипа пожарникари, които не са допуснали разрастване на пламъците. Няма пострадали хора, нанесени са само материални щети по караваната и бунгалото, каза говорителят на Областната дирекция на МВР Цветелина Рандева. От полицията уточниха, че причина за инцидента е късо съединение, възникнало в караваната, няма данни за взривени газови бутилки.  Двата обекта, засегнати от пламъците, са собственост на мъж от София, който в момента на инцидента е бил там, казаха осведомени.", "date": "2019.07.22", "title": "Пожар на къмпинг \"Каваци\" стресна летовниците, тръгнал от каравана"}
{"url": "https://www.24chasa.bg/novini/article/7570402", "text": "Франция проучва начини за премахване на възрастовата граница за кандидати за ръководител на МВФ -реформа, която би могла да изчисти пътя на Кристалина Георгиева като компромисен избор за поста. Това съобщава днес \"Файненшъл Таймс\", цитирана от  Бруно Льо Мьор, финансовият министър на Франция, неформално е споменал името на Георгиева на среща на финансовите министри от Г-7 в Шантили миналата седмица, според информация от трима европейски служители, само за да се подчертае възрастовото ограничение за управлението на МВФ като правна пречка. Уставът на МВФ гласи, че управляващият директор трябва да е на възраст под 65 години, когато е назначен и не може да изпълнява длъжността „след 70-ия си рожден ден“. Правилото дисквалифицира 65-годишната българка Георгиева,сега изпълнителен директор на Световната банка, както и Марио Драги, 71-годишният президент на Европейската централна банка. Без да се ангажират с кандидатурата на Георгиева, френски представители във Вашингтон са предложили да се променят вътрешните правила. Ако идеята събере подкрепа, тя може да бъде подложена на гласуване в борда на МВФ още тази седмица. „Те я виждат като възможен компромис и искат да се промени възрастовата граница“, коментира висш дипломат от ЕС кандидатурата на Георгиева. Името на Георгиева се появи след назначаването на Кристин Лагард за президент на ЕЦБ след осем години начело на МВФ. Миналата седмица Лагард обяви, че оставката й ще влезе в сила на 12 септември, оставяйки сравнително малко време на МВФ да намери заместник. Бруно льо Мер е определен да води разискванията между европейските държави относно ролята на МВФ и желае да запази всички жизнеспособни възможности. Неуспехът да се намери обща позиция може сериозно да навреди на претенциите на Европа за тази позиция, коментира ФТ. \"Най-глупавото нещо, което можем да направим, е да не постигнем съгласие за общ кандидат\", коментира високопоставен представител от европейско правителство. По традиция постът директор на МВФ се дава на европеец, докато този на директора на Световната банка е определян от САЩ. Френски чиновник заяви, че льо Мер „няма предпочитан кандидат“ и ще играе „безпристрастна“ координационна роля. Йерун Дийселблум, бивш холандски председател на еврогрупата на финансовите министри от еврозоната, се очертава като предпочитана кандидатура, но е изправен пред съпротива от Рим и други южно-европейски столици. Марк Карни, който е управител на Банката на Англий, но е роден в Канада, се бори да убеди европейските политици, че може да бъде \"европейски кандидат\", защото притежава паспорти от Великобритания и Ирландия. \"Той е аут\", заяви високопоставен служител на министерството на финансите на страна от еврозоната. Междувременно северните държави-членки се оплакват, че Франция и Южна Европа са прекомерно представени в ЕЦБ и в определянето на икономическата политика на ЕС. Един дипломат от ЕС каза: „С финансовата архитектура на Европа де факто се управлява от Средиземноморския съюз, време е северът да се утвърди.“ Георгиева е едно от имената, които се очаква да бъдат тествани през следващите седмици. Тя има опит в международната политика и икономика, тъй като сега ръководи Световната банка и има шестгодишен мандат като европейски комисар в Брюксел. Недостатък ще бъде относителната липса на опит в областта на финансовите пазари и политиките за макроикономическа стабилност - основни за МВФ. Някои европейски страни също настояват директор на МВФ да стане бивш финансов министър с опит в справянето с финансови кризи. Георгиева предлага на Европа възможност да запази лидерството във Фонда, като същевременно представлява страните от Централна и Източна Европа. В същото време тя не е свързвана с политиката на строги икономии като Дийселблум, който отговаряше за спасителната програма на Гърция. Препятствието с изискването за възраст може да бъде трудно преодоляно. Промените в устава не са формалност, тъй като изискват одобрение от изпълнителния съвет на МВФ, който се състои от 24 представители, но и от неговия по-широк управителен съвет, който включва представители на всяка страна-членка. През 2011 г., когато Кристин Лагард спечели първия си мандат като шеф на МВФ след внезапната оставка на Доминик Строс-Кан, нейният съперник за поста Стенли Фишер, управител на Банката на Израел, отчасти беше блокиран, защото не успя да отговори на възрастовите изисквания. Очаква се Георгиева също така да бъде в добра позиция да гарантира подкрепата на администрацията на Тръмп или поне уверението, че Вашингтон няма да наложи вето. По време на мандата си като главен изпълнителен директор на Световната банка през последните две години, Георгиева имаше чести взаимодействия с администрацията на Тръмп, тъй като помагаше за договарянето на подкрепа за увеличението на капитала на институцията в размер на 13 млрд. долара, припомня ФТ.", "date": "2019.07.22", "title": "Променят правилата за директор на МВФ, вероятно заради Кристалина Георгиева"}
{"url": "https://www.24chasa.bg/novini/article/7570427", "text": "Швейцарското село Монти Щага, намиращо се в южната част на страната, продава имоти на символична цена, съобщава „Дейли Мейл“, цитиран от  Предложението важи за обезлюдени каменни къщи в кантона Тичино, които са частично или напълно разрушени. Местните власти отбелязват, че всички постройки имат достъп до течаща вода и водопровод. Недвижимите имоти се намират в близост до езерото Лаго-Маджоре. Село Монти Щага е близо до италианската граница и човек много бързо може да стигне до Милано и езерото Комо. Къщите се продават за 1 швейцарски франк. Но бъдещите собственици трябва да реставрират сградите. Местните власти се надяват, че подобна разпродажба ще помогне да се вдъхне нов живот на селото.", "date": "2019.07.22", "title": "Швейцарското село разпродава къщи за по 1 франк"}
{"url": "https://www.24chasa.bg/novini/article/7570437", "text": "Едно от поразителните предупреждения в неотдавнашна бяла книга на Пентагона за нарастващата стратегическа заплаха от Русия е, че нейният президент Владимир Путин може да направи \"точно обратното на Никсън\" и да разиграе своя версия на \"китайската карта\" със Съединените щати - има се предвид стратегията на бившия американски президент за противопоставяне на тези двама противници един срещу друг. До неотдавна всякакви отношения между Русия и Китай можеха до голяма степен да бъдат омаловажени като брак по сметка с ограничено влияние върху американските интереси. Но откакто западните държави наложиха санкции на Русия, след като тя нахлу в Украйна през 2014 г., китайските и руските власти все повече обединяват усилията си, отнасят се с пренебрежение към демокрацията от западен тип и се представят като алтернатива на следвоенното лидерство на Америка. Сега Китай и Русия дори се сближават още повече, предполагайки по-трайни уговорки, които може да се окаже трудно предизвикателство за Съединените щати. \"Ако Москва и Пекин станат още по-близки, световната система тотално ще се промени, а това ще засегне американското влияние върху нея\", написа преподавателят във Военноморската академия Джон Акуила в доклада, подготвен и с помощта на служители на министерството на отбраната и други анализатори. Най-новото доказателство за затоплянето на връзките беше една среща в Москва миналия месец, на която Путин благодари на китайския лидер Си Дзинпин, че е направил възможно търговският обмен между двете страни да достигне над 100 милиарда долара през 2018 г. - с 30 процента повече от предишната година, и косвен упрек към търговското противопоставяне на Америка с Китай. Двете страни подписаха повече от 24 споразумения. Срещата се състоя малко след като Си нарече Путин своя \"най-добър и близък приятел\". Двамата лидери са се срещали почти 30 пъти от 2013 г. Наскоро Русия се съгласи да продаде на Китай най-новите си военни технологии, включително ракети земя-въздух С-400 и изтребители Су-35. Китай и Русия периодично провеждат съвместни военни учения от над десет години, но през 2012 г. започнаха военноморски маневри в Средиземно море, а миналата есен проведоха в Сибир най-големите според Русия военни игри от десетилетия. Планират и в бъдеще редовно да организират общи учения. Топенето на ледовете създава нови възможности за петролни и газови сондажи и неотдавна изследователи от двете страни се договориха да открият съвместен арктически проучвателен център. Те често гласуват еднакво в Организацията на обединените нации и имат сходни позиции за Иран и Северна Корея. И двете стават доста по-активни в Близкия изток, където Русия се опитва да си възвърне статута на водеща сила, а Китай се опитва да изгради отношения с енергийни доставчици като Иран. Бялата книга на Пентагона и доклад на Центъра за стратегически и международни изследвания предупреждават, че Съединените щати и техните съюзници не предприемат достатъчно бързо действия, за да се противопоставят на усилията на Русия и Китай за дестабилизиране с тактики, присъщи на \"сивата зона\" - използване на прокси войски, на политическа и икономическа принуда, дезинформация, кибероперации и заглушаващи технологии срещу американски сателити. В обръщението си за състоянието на държавата през февруари Путин изрази увереност, че връзките с Китай ще увеличат сигурността и благоденствието на Русия, особено след като обвърза плана си за Евразийския икономически съюз с амбициозната китайска инициатива \"Един пояс, един път\" - гигантска инфраструктурна програма, замислена да свързва Китай с Азия, Африка и Европа. Като се има предвид неговата икономическа, военна и технологична траектория, съчетана с авторитарния му модел, именно Китай, а не Русия е по-голямото предизвикателство за американските цели в дългосрочен план. Това означава, че американският президент Тръмп с право се опитва да изгради по-здрави отношения с Русия и да я отдалечи от Китай. Но неговият подход е несръчен и на моменти дори в противоречие с американските интереси и ценности. Америка не може да се стреми към по-близки отношения със съперническа сила с цената на игнориране на нейната намеса в американската демокрация. Но дори през Студената война Съединените щати и Съветският съюз често постигаха напредък в едно направление на своите отношения и същевременно оставаха в конфликт в други аспекти. Съединените щати и Русия могат да разширят своето сътрудничество в Космоса. Съединените щати вече зависят от руските ракети, за да стигат до Международната космическа станция. Те също така могат да продължат да работят в тясно сътрудничество в Арктика като членове на Арктическия съвет, договорил правно обвързващи споразумения, уреждащи операциите за издирване и спасяване и реагирането при петролни разливи. А могат да подновят и сътрудничеството в контрола върху въоръженията, особено като удължат новия договор СТАРТ. Обнадеждаващо беше, че висши служители на Държавния департамент се срещнаха със свои руски колеги два пъти през последните седмици, включително в Женева миналата сряда, макар да нямаше непосредствен признак, че двете страни са постигнали някакъв напредък по контрола върху въоръженията и други важни въпроси. Като се има предвид тяхната история, Китай и Русия може никога да не стигнат до официален съюз. Двете бяха разделени от война и идеологически съперничества и дори сега се съревновават за влияние в Източна, Централна Азия и Арктика. Различните им траектории също биха затруднили постигането на съюз. Китай е изгряваща сила и доминиращият партньор; Русия е в упадък. Китай има втората по големина икономика в света; руската дори не е в първите 10. Все пак те могат да намерят повече общи цели, допълнително заплашвайки западните интереси. Необходимо е Америка да сплоти своите демократични съюзници, а не да им се кара, и да представи по-уверена визия за своя политически и икономически модел. /БТА/", "date": "2019.07.22", "title": "Какъв е печелившият ход за Америка, ако Русия разиграе китайската карта?"}
{"url": "https://www.24chasa.bg/novini/article/7570458", "text": "Проба от диво прасе от района на Дунав в област Монтана е изпратена за изследване поради съмнение, че е заразено с африканска чума. Резултатът ще стане известен в следващите дни, каза на извънредно заседание на областната епизоотична комисия д-р Людмил Антов от местната структура на Агенцията по безопасност на храните. Кметът на село Комощица е предприел мерки срещу разпространението на вируса. Той вече е организирал два дезинфекционни пункта на входовете на селото и през тях преминават всички автомобили.” Вече е засегната и ферма със 17 000 животни в русенското село Николово. Всички прасета там ще бъдат евтаназирани. Рискът да се разпространи африканската чума по свинете на територията на България след последните случаи е много висок. Това съобщи в Монтана пред епизоотичната комисия проф. д-р Георги Георгиев от Националния експертен консултативен съвет. Той увери всички присъстващи на заседанието при областния управител Росен Белчев, че вирусът на заболяването е недосегаем, а ваксина няма. Фактът, че Африканската чума по свинете я има в дивата природа, въпрос на време е да стигне до домовете. За две седмици в България са констатирани 17 огнища. По думите му 16 000 километра е епизоотичният фронт на заболяването от Европа до Монголия. Само с общи усилия и мобилизация на цялото общество можем да се справим със заразата, каза още проф д-р Георгиев. Препоръките и предложенията на Центъра за оценка на риска са превантивни мерки, във връзка с констатираните нови огнища на африканска чума в България са в синхрон с предписаните в европейското и българско законодателство и мерките, предприемани от БАБХ. От съществено значение е стопаните да спазват правилата за превенция на заболяването и при всички случаи на съмнения за болни или умрели свине трябва да бъдат докладвани незабавно пред официалните ветеринарни власти. Африканската чума е заболяване с потенциал за бързо разпространение, вирусът е изключително устойчив в околната среда и замърсени с него продукти. За повишаване осведомеността на стопаните в засегнатите зони от африканска чума по свинете следва да се повиши разяснителната работа на ветеринарните специалисти по места. Съгласно разписаните мерки в законодателството всички свине в 3 -километровата зона следва да бъдат убити по хуманен начин с цел предотвратяване разпространението на вируса. Това е т.н. метод \"stamping out\", т.е. тотално депопулиране.", "date": "2019.07.22", "title": "Опасността от заразата с африканска чума по свинете остава"}
{"url": "https://www.24chasa.bg/novini/article/7570452", "text": "Зам.-главният прокурор Иван Гешев отговаря на зададения профил от съсловните организации на прокурорите и следователите за нов главен прокурор. Това заяви членът на Висшия съдебен съвет (ВСС) Даниела Машева, представяйки пред журналисти номинацията на Гешев. Той бе издигнат от цялата 11-членна прокурорска колегия за наследник на Сотир Цацаров. Машева отбеляза, че Гешев е прокурор от системата, има над 20 години стаж като юрист и е минал през следствието, районната и градската прокуратура в София, като е ръководил успешно и Специализираната прокуратура от 2016 до 2018 г. Отчетено бе, че като шеф на спецобвинителите Гешев е постигнал добри резултати срещу организираната престъпност и корупцията, както отбелязва в докладите си по мониторинга Брюксел. Съдебната кадровичка посочи, че Гешев сега умело ръководи прокуратурата, тъй като е много оперативен и познава проблемите отвътре.  Прокурорската колегия се е срещнала с Гешев във ВСС и са обсъждали дълго кандидатурата му, призна Машева. Тя добави, че вероятно няма да има друга кандидатура в надпреварата, тъй като вече правосъдният министър Данаил Кирилов декларира, че няма да издига никого. Въпреки това по график на 25 и 29 юли също ще могат да се правят номинации за обвинител №1. За да бъде избран следващ главен прокурор, са необходими поне 17 гласа на 25-членния състав на ВСС. Изборът е насрочен за 24 октомври.", "date": "2019.07.22", "title": "Даниела Машева от ВСС: Вероятно няма да има друг кандидат за главен прокурор освен Гешев"}
{"url": "https://www.24chasa.bg/novini/article/7570457", "text": "Технологията 5G е революция за икономиката, индустрията, обществото и за хората. Това заяви министърът на транспорта, информационните технологии и съобщенията Росен Желязков по време на първия разговор през 5G мобилна мрежа у нас, съобщават от МТИТС. Демонстрацията беше част от серия практически тестове на 5G, които провежда телекомуникационната  компания \"Теленор\".  Министър Желязков е подчертал, че технологията от пето поколение ще бъде този ускорител, който наистина ще промени нашите общества. \"Държавата, за да изпълнява целенасочената си политика, има три неща, които трябва да направи - разпределението на радиочестотния спектър, насърчения, свързани с редукция на тарифите, за да може цената все пак да не бъде понесена от крайния потребител и намаляване на административната тежест\", е казал министърът. По думите му, разгръщането на новата мрежа за 5G е свързано с изключително голяма инвестиционна, териториално-устройствена и административна работа. \"Тази триада на държавната политика и политиката на регулатора, трябва да бъде изключително хармонично реализирана в най-скоро време\", е категоричен Росен Желязков. Той е заявил, че Министерството на транспорта, информационните технологии и съобщенията и Комисията за регулиране на съобщенията разбират значимостта на този подход. \"Имаме изключително ползотворен диалог с телеком операторите, за което благодаря - не само за демонстрациите, а за смелостта да инвестират заедно с големите европейски телекоми в този момент, в това начинание и в това приключение\", е добавил той. В рамките на събитието днес, е бил извършен медицински преглед от разстояние на пациент в Хасково от лекари в София.", "date": "2019.07.22", "title": "Росен Желязков: Технологията 5G е революция за икономиката, индустрията и обществото"}
{"url": "https://www.24chasa.bg/novini/article/7570482", "text": "Вицепремиерът и министър на външните работи Екатерина Захариева и министърът на вътрешните работи Младен Маринов участваха в неформална среща на външните и вътрешните министри от ЕС и Шенген в Париж, посветена на актуалните проблеми на миграцията в Средиземноморието. Това съобщиха от пресцентъра на МВнР. Срещата се организира по покана на френския външен и вътрешен министър - Жан-Ив льо Дриан и Кристоф Кастанер. Вицепремиерът Захариева посочи, че временните мерки не могат да предложат трайни решения и се застъпи за необходимостта от постоянен механизъм, който да обхваща както морските, така и сухопътните граници. Тя заяви, че приветства усилията и прагматичния подход на Финландското председателство на Съвета на ЕС в търсене в цялостно и устойчиво европейско решение. Тя изтъкна, че следва да продължат усилията за ефективно изпълнение на споразуменията за реадмисия с трети страни и договаряне на нови. Ако искаме да предотвратим нелегалните влизания в ЕС е нужна усилена работа с всички страни по маршрута и то във всички области, каза още Захариева и изтъкна, че не бива да се поставя акцент само върху натиска в Централното Средиземноморие, но и да се обърне внимание на Източното Средиземноморие, където основният приток е от граждани на Афганистан, Ирак и Сирия. Ключов елемент е балансът между отговорност и солидарност или казано по друг начин справедливото споделяне на тежестите, каза Захариева. “Без наличието на един, постоянен и общо важащ за целия ЕС механизъм проблемът няма да се реши. Временните решения или коалиционните решения (на група ДЧ) могат да облекчат държавите на предна линия, но няма да решат в цялост проблема, пред който е изправен ЕС. Важно е да говорим с един глас и по тази тема и да отправи правилните послания”, изтъкна Захариева. Министър Маринов заяви, че всички държави по маршрутите, държавите на дестинация, транзит и произход, са засегнати от миграцията и следва да поемат своите отговорности – както към хората, имащи нужда от закрила, така и към своите граждани. Като част от Източносредиземноморския маршрут България от години поема своята отговорност като държава на първа линия и гарантира високо ниво на сигурност на външната граница на Европейския съюз, каза той. Българският вътрешен министър акцентира върху сериозните финансови, технически и човешки ресурси, които страната ни влага за гарантиране на граничната сигурност, противодействие на нелегалната миграция, както и за недопускане възникването на нови маршрути и предотвратяване на вторични движения. Поддържането на необходимото ниво на политическо и професионално сътрудничество със съседните държави е гаранция за бърз обмен на информация и реализиране на съвместни действия при необходимост, приоритетно сред които е трайното разбиване на организираните престъпни групи за контрабанда на мигранти, посочи още вътрешният министър. Министър Маринов увери делегатите, че България ще продължи максимално отговорно да противодейства на незаконната миграция както и досега. Българските министри ясно заявиха, че са против приемане на мигранти директно от корабите. През 2018 г. са били регистрирани 150 000 случая на нелегални влизания в ЕС, което е спад с 25 % в сравнение с 2017 г. и най-ниското ниво от пет години. За първото полугодие на 2019 г. по море са влезли само около 32 000 нелегални мигранти. Най-много са регистрирани в Гърция – 13 600 (сходен брой спрямо същия период на 2018 г.) и Испания – 10 500 (намаление с 5 000). В резултат на сътрудничеството на Италия с либийските власти и новата политика на страната да не допуска в Италия спасени мигранти, пристиганията там са едва 2800 (спрямо 16500 през същия период на 2018 г.). В Централното Средиземноморие увеличение регистрира само Малта с 1200 случая (спрямо 235).", "date": "2019.07.22", "title": "Захариева: Ако искаме да спрем нелегалните мигранти, трябва работа във всички области"}
{"url": "https://www.24chasa.bg/novini/article/7570495", "text": "Общо 5875 заявления за намерения са подадени по време на първия етап на кампанията на Столична община за безплатна подмяна на стари печки от домакинства, съобщиха от пресцентъра на общината. Гражданите подаваха заявления в периода от 13 март до 13 юни 2019 г. в районните администрации на Столичната община. Първият етап от кампанията цели да събере информация за намеренията и желанията на домакинствата да подменят стария си начин на отопление. Най-голям интерес е проявен от районите, които нямат достъп до централно отопление на ТЕЦ. Най-много заявления са подали в район Кремиковци – 1 083 бр. Следва район Нови Искър – 886 бр., район Панчарево – 735 бр., район Красна поляна 685 бр. и район Витоша – 661 бр. В район „Красна поляна“ са подадени 685 заявления, което е около 11,6% от общия брой заявления. Повече от половината заявили желание за смяна на стария си начин на отопление са предпочели да преминат на пелети, ¼ са поискали електричество/климатик/, около 500 домакинства са заявили желание за отопление на газ, останалите са пожелали да се свържат към топлофикационната мрежа. През есента ще започне вторият етап от кампанията с подаване на заявления и разясняване на реда и процедурите, по които гражданите ще могат да заменят отоплителните си устройства. Съгласно изискванията на Оперативната програма „Околна среда“ 2014-2020г., преди да започне подмяната на отоплителните уреди, общините трябва да направят поредица от проучвания и да разработят механизми за изпълнение.", "date": "2019.07.22", "title": "5875 искат безплатна подмяна на стари печки в София"}
{"url": "https://www.24chasa.bg/novini/article/7570521", "text": "С пет сребърни и един бронзов медал се завръща българският отбор от 60-та Международна олимпиада по математика /IMO2019/, която се състоя в град Бат, Великобритания, съобщават от пресцентъра на Министерството на образованието и науката. Сребърните медалисти са: Евгени Кайряков, Иво Петров и Къонг До от Софийската математическа гимназия /СМГ/, Борислав Кирилов от Първа частна математическа гимназия - София, и Кристиан Минчев от Профилирана природоматематическа гимназия \"Акад. Никола Обрешков\" - Бургас. Бронзовият медал е за Кристиян Василев от Първа частна математическа гимназия в София. В състезанието, проведено от 11 до 22 юли, 621 ученици от 112 страни са решавали по шест задачи. В отборното класиране България е в световния топ 20, заемайки 19-то място със 152 точки. Българските ученици са запазили и лидерските си позиции в рамките на ЕС, където са четвърти. Отборът се завръща в 22.45 ч. тази вечер с редовен полет от Лондон (Хийтроу), информират от МОН.", "date": "2019.07.22", "title": "Пет сребърни и един бронзов медал за отбора ни на Международната олимпиада по математика"}
{"url": "https://www.24chasa.bg/novini/article/7570523", "text": "Тялото на дете, загинало в наводненията в Северна Турция, бе открито от спасителните екипи, предаде турската частна телевизия НТВ, цитирана от БТА.  Продължават усилията на властите да намерят и останалите изчезнали при стихията лица. Неизвестна към момента е съдбата на четири души, три от които деца. Общо седем души от село Есмаханъм в околията на град Акчакоджа се водеха за изчезнали след потопа. Досега освен тялото на загиналото дете, бяха намерени и телата на семейна двойка. В спасително-издирвателните дейности участват над 200 души, 38 коли, три автомобила амфибия, осем лодки, 13 кучета, три хеликоптера и един самолет. Над 130 евакуирани граждани са настанени във временни жилища, а десетки други пребивават при свои близки. Продължава и работата по установяване на щетите, нанесени от поройните дъждове. Невиждани досега порои се изляха в района миналата седмица, наводнявайки 124 селища в окръга. Най-тежко пострада село Есмаханъм, където вливаща се в Черно море река излезе от коритото си. Над 200 души бяха блокирани в наводнените зони, но часове по-късно бяха спасени с усилията на властите. Само за ден в Дюздже е паднало количество дъжд, равносилно на валежите за цяла година, заяви вътрешният министър Сюлейман Сойлу в четвъртък.", "date": "2019.07.22", "title": "Открито е тялото на дете, загинало в наводненията в Северна Турция"}
{"url": "https://www.24chasa.bg/novini/article/7570553", "text": "Серовъглеродът, съхраняван в потенциално опасни контейнери на площадка на територията на бившия химически завод \"Химко\", успешно е транспортиран извън границите на страната, като крайната точка е Сърбия. Това съобщи управителят на фирмата \"Балкан ресурс\" Емил Иванов. Фирмата бе наета от собственика на площадката край Враца и на химическия продукт - \"Камибо-Хименерго\", да извърши дейностите по изпразването на контейнерите, претоварването на серовъглерода и транспортирането му извън страната до крайната точка. На пресконференция, организирана от областния управител, той каза, че операцията по извозването извън града е извършена в събота. Количеството на продукт, натоварен на автоцистерни, е било 108 тона. Същото количество е потвърдено от митническите власти при напускането на цистерните границите на страната, уточни той в отговор на въпрос. Автоцистерните са били конвоирани от полицейски екипи при напускането територията на Враца. Те са достигнали до интермодалния център в Пловдив, където са натоварени на железопътни платформи, а след това откарани до предприятието в Сърбия. Там серовъглеродът ще бъде допълнително пречистен и вложен в производство на други продукти. Операцията по изпразването на контейнерите и извозването на продукта е извършен в планирания едноседмичен срок. Сега предстои водата в басейните, където са били потопени контейнерите, да бъде изследвана. В зависимост от резултатите ще бъдат предприети действия по деактивиране на водата и нейното източване. Кметът на Враца Калин Каменов обеща да настоява тези дейности да бъдат извършени в кратки срокове. Според него, въпреки професионалната работа по подготовката и изпразването на серовъглерода от контейнерите, това е станало бавно, което е довело до допълнително напрежение сред обществото, не само във Враца.", "date": "2019.07.22", "title": "Извозиха 108 тона опасен серовъглерод от завода във Враца"}
{"url": "https://www.24chasa.bg/novini/article/7570565", "text": "Пирати нападнаха рано тази сутрин товарен кораб под южнокорейски флаг в Южнокитайско море и откраднаха хиляди долари в брой и дори обувките на моряците, съобщиха южнокорейските власти, цитирани от Ройтерс. Двама души са получили леки наранявания, когато седмината пирати се качили на борда на \"Си Кей Блубел\" и избягали с 13 00 долара и лични вещи на 22-членния екипаж, между които мобилни телефони, дрехи и обувки, съобщиха представители от министерството на морското рибното стопанство в Сеул, предаде БТА. По-строгите полицейски действия през последните години доведоха до по-редки пиратски атаки по стратегическия маршрут, посочва Ройтерс. Товарният кораб \"Си Кей блубел\" беше тръгнал от пристанище в Сингапур в събота следобед към североизточното южнокорейско пристанище Инчон. Корейските власти съобщиха, че след обира корабът плава в нормален режим. Инцидентът е станал близо до Сингапурския проток - натоварен морски маршрут, който преминава покрай Индонезия, Малайзия и Сингапур, предаде южнокорейската агенция Йонхап. Сингапурските морски и пристанищни власти съобщиха, че инцидентът е станал в Южнокитайско море, близо до островите Анамбас.", "date": "2019.07.22", "title": "Пирати откраднаха пари, обувки и телефони от южнокорейски товарен кораб"}
{"url": "https://www.24chasa.bg/novini/article/7570559", "text": "Космическата мисия ''Чандраян-2\", която Индия стартира по-рано днес от космодрум в Бенгалския залив, за пръв път в историята ще изследва повърхността на Южния полюс на естествения спътник на Земята, съобщи ТАСС, цитирана от БТА. Това се казва в съобщение на индийския премиер Нарендра Моди в Туитър. \"Чандраян-2\" е уникална, защото въпросната станция ще изследва непроучваната досега повърхност на Южния полюс на Луната. Мисията ще предостави нови знания за Луната\", е написал премиерът. Той освен това е убеден, че \"Чандраян-2\" ще привлече индийската младеж към областта на науката и иновациите. Станцията се състои от орбитален модул, спускаем модул и малък луноход. В съответствие с проекта на Индийската организация за космически изследвания спускаемият модул трябва да кацне в района на Южния полюс на Луната, който досега не е бил изследван. Планирано е 27-килограмовият луноход \"Прагиян\", който ще се зарежда с енергия посредством слънчеви батерии, да функционира най-малко един лунен ден, равняващ се на 14 земни денонощия. При това орбиталният модул ще работи около година в орбита около естествения спътник на Земята. \"Чандраян-2\" ще продължи индийската лунна програма, която започна апаратът \"Чандраян-1\", отправил се към Луната през 2008 г. \"Чандраян-1\" обаче бе орбитална станция, докато мисията \"Чандраян-2\" е по-сложен проект, който цели Индия да стане четвъртата страна, осъществила меко кацане на естествения спътник на Земята след САЩ, Русия и Китай.", "date": "2019.07.22", "title": "''Чандраян-2\" за пръв път ще изследва повърхността на Южния полюс на Луната"}
{"url": "https://www.24chasa.bg/novini/article/7570569", "text": "Катастрофа между автомобил и мотор е станала в столичния квартал \"Люлин\", става ясно от публикация във Фейсбук страницата Софийски мотористи. Към момента не е ясно какво е състоянието на пострадалия моторист и какви са причините, довели до катастрофата, предаде  От снимките качени в социалната мрежа става ясно, че свидетели на инцидента са оказали незабавно помощ на пострадалия.", "date": "2019.07.22", "title": "Тежка катастрофа с моторист в столичния \"Люлин\""}
{"url": "https://www.24chasa.bg/novini/article/7570064", "text": "Окръжната прокуратура в Бургас предаде на съд Тодор Т. Той е обвинен в даване на подкуп на полицейски служители, съобщиха от прокуратурата. Това се е случило в Айтос, след като лек автомобил, управляван от Тодор Т., бил спрян за проверка, заради констатирано нарушение на пътя. Мъжът е предложил 60 лева на тримата проверяващи служители, за да не му издадат фиш за извършеното нарушение. Полицаите го предупредили, но Тодор Т. пуснал парите в краката на единия от служителите. Водачът бил задържан.", "date": "2019.07.22", "title": "Обвинен в даване на подкуп на полицаи в Айтос отива на съд"}
{"url": "https://www.24chasa.bg/novini/article/7569054", "text": "Шофирате най-спокойно и някой ви удря. Оставили сте колата си на паркинг и на сутринта тя е одраскана. Статистиката сочи, че през 2018 г. за денонощие средно са ставали по 18 катастрофи. Знаете ли кои са първите стъпки при автомобилен инцидент? Как да предявим претенции, къде и какви са сроковете за уреждането им? На тези въпроси отговарят експерти от Комисията за финансов надзор в наръчник, изготвен след анализ на постъпилите в регулатора жалби. Когато сте ударен от превозно средство със задължителната застраховка “Гражданска отговорност”, претенции се завеждат в Ако сте решили да защитите допълнително автомобила си със застраховка “Каско”, трябва да знаете, че при инцидент прeтенциите се предявяват според условията и сроковете, разписани в застрахователния договор. При предявяването на претенция и за двата вида застраховки трябва да представите на застрахователя коректни данни за банковата ви сметка, защото там ще ви бъде преведено определеното застрахователно обезщетение. Ако сте решили, че искате обезщетението да бъде преведено по банковата сметка на друго лице, трябва да представите пълномощно на застрахователя с нотариална заверка на подписите за застрахователната претенция или плащане. Също така в него трябва да има изявление, че сте уведомен, че имате право да получите плащането лично. След това обезщетението ще бъде преведено по другата банкова сметка, която сте предоставили. В деня, когато завеждате искането за претенции по “Гражданска отговорност”, застрахователят трябва да ви уведоми за Те трябват, за да се установи размерът на претенцията, както и основанието за нея. При застраховка “Каско” застрахователят също трябва да ви уведоми какви доказателства ще са нужни. Не е изключено да са нужни и допълнителни доказателства, които застрахователят да изиска. Това може да се случи в срок от 45 дни. При задължителната застраховка срокът тече от представянето на доказателствата, изискани при завеждането на претенцията. При “Каско” 45-дневният срок се брои от представянето на доказателствата, определени с договора, които не са били предвидени в застрахователния договор при сключването му, но са необходими за определяне на претенцията. Тези възможности съществуват само когато необходимостта от тях не е можело да се предвиди при завеждане на претенцията. Важно е да знаете, че не се допуска изискване на доказателства, които целят необосновано забавяне на процеса или удължаване на уреждането на претенцията. В това число влизат и доказателства, които не може да предоставите заради нормативни или правни пречки. по претенцията за задължителната или избираемата полица. Срокът започва да тече от представянето на всички доказателства. Ако не сте го направили, застрахователят все пак трябва до 3 месеца от предявяването на претенцията по “Гражданска отговорност” да се произнесе окончателно. Срокът за полиците “Каско” е 6-месечен. Сключването на споразумение между вас и застрахователя не е задължително условие за изплащане на застрахователното обезщетение. Трябва да се отбележи, че за “произнасяне” единствено се считат определянето и изплащането на обезщетението или застрахователната сума от страна на застрахователя, както и постановяването на мотивиран отказ за плащане. 15 работни дни е срокът за застрахователя да издаде възлагателно писмо до сервиза, ако сте се съгласили щетите да се отстранят от доверен сервиз. От КФН посочват, че ремонтът трае в рамките на разумен за изпълнението срок, ако не сте договорили друго. Ако не сте съгласни с произнасянето, разполагате с възможността да подадете жалба за преразглеждане до застрахователя. и да се даде отговор. В 7-дневен срок застрахователят е длъжен да ви представи писмена обосновка, ако сте подали жалба, че не сте съгласни с размера на обезщетението.Имате право да поискате споразумение със застрахователя, в което да е уреден размерът на обезщетението. 5 години е давността за погасяване на обезщетение по договори за “Гражданска отговорност”, считано от настъпване на застрахователното събитие. При имуществената застраховка “Каско” обезщетенията се изплащат с 3-годишна давност, която започва да тече при настъпване на инцидента.", "date": "2019.07.22", "title": "8 стъпки, за да получите пари от застраховател"}
{"url": "https://www.24chasa.bg/novini/article/7570044", "text": "Останките от френската подводница \"Минерва\", изчезнала през 1968 г. с 52 души на борда, бяха открити след повече от 50 години край бреговете на френския град Тулон, предаде Франс прес, като се позова на съобщение на френската министърка на въоръжените сили Флоранс Парли. \"Намерихме подводницата \"Минерва\". Това е успех, това е облекчение и техническо постижение. Мисля за семействата, които очакваха този момент толкова дълго\", написа министърката в Туитър, цитирана от БТА. Отломките от подводницата бяха открити на 45 километра от Тулон в Средиземно море, на 2370 метра дълбочина. Мястото е било открито от американския кораб \"Сийбед констрактър\", пристигал в зоната миналия вторник. Дронове на борда му първо потвърдиха къде може да се намира \"Минерва\". Корабът е собственост на американската частна компания \"Оушън инфинити\", участваща в подобни издирвателни мисии. Именно с този кораб беше открита аржентинската подводница \"Сан Хуан\", потънала с 44 души на борда през 2018 г. край бреговете на Аржентина. Военната подводницата \"Минерва\" потъна само за четири минути на 27 януари 1968 г. и въпреки предприетите незабавно операции, така и не беше открита. Миналия октомври семействата на изчезналите членове на екипажа поискаха подновяване на издирвателните операции. В началото на годината Флоранс Парли обяви, че искането им е удовлетворено. Няколко са причините сочени за потъването - от авария, до сблъсък с кораб, взрив на ракета или на торпедо или инцидент с вентилационната система.", "date": "2019.07.22", "title": "Над 50 г. по-късно: Откриха изчезнала край Франция военна подводница"}
{"url": "https://www.24chasa.bg/novini/article/7570086", "text": "Евродепутатът от ДПС/\"Обнови Европа\" Илхан Кючюк бе удостоен с почетния орден на Народното събрание на Република Азербайджан (Milli Mejlis), съобщиха от неговия офис. Официалната церемония се проведе в Баку на 22 юли 2019 г. (понеделник). Орденът бе връчен на българския евродепутат лично от председателя на парламента Огтай Асадов, който награди Кючюк за активната му дейност в насърчаването и развитието на двустранните отношения между парламента на Азербайджан и Европейския парламент. „Азербайджан е важен съюзник на ЕС, който през годините се утвърди и като стратегически енергиен партньор за въвеждането на каспийски ресурси на пазара на ЕС. Но в сложното време, в което живеем, нашето партньорство далеч не трябва да се ограничава до енергетика, а напротив. Ние имаме потенциала да си сътрудничим по много направления като туризъм, земеделие, образование и култура, които ще са от полза както за България, така и за целия Европейски съюз. Насърчаването на междукултурния диалог ще доведе до по-доброто разбирателство между нашите общества. Преговорите за всеобхватно ново споразумение ЕС-Азербайджан навлизат в решаваща фаза и занапред ще продължа усилено да работя за постигането на споразумение, което да обхваща всички аспекти на нашите взаимоотношения и което е от полза за гражданите”, заяви Кючюк по време на церемонията. Последните години Илхан Кючюк работи за всеобхватното подобряване и укрепването на връзките между двата парламента и е член на групата „Приятели на Азербайджан“ в Европейския парламент. През 2015 г. Кючюк бе домакин на събитие в Европейския парламент, представящо първите Европейски игри, които се проведоха по-късно през годината в страната. Сред специалните гости тогава беше Азад Рахимов, министър на младежта и спорта на Азербайджан. В Азербайджан българският евродепутат се срещна с Огтай Асадов, председател на Народното събрание на Република Азербайджан, г-н Джаваншир Фейзиев, съпредседател на Комитета за парламентарно сътрудничество ЕС-Азербайджан, и други членове на парламента на Азербайджан.", "date": "2019.07.22", "title": "Илхан Кючюк удостоен с престижен орден от парламента на Азербайджан"}
{"url": "https://www.24chasa.bg/novini/article/7570041", "text": "Много лесно е да се управлява след Славчо Атанасов, но много трудно след Иван Тотев. Двата ми мандата бяха най-успешните за Пловдив в последните 30 г. Това каза самият градоначалник пред журналисти, обявявайки решението си да не се кандидатира отново на местните избори през октомври. \"Решението ми е абсолютно категорично. Единствената причина е, че вече 12 г. работя за Пловдив под различна форма - бил съм районен кмет, областен управител, кмет на града, и мисля, че имам нужда от почивка\", посочи Тотев. Той призна, че у него се е получило \"едно прегряване\". Изрази обаче удовлетворение, че по време на управлението му в града са настъпили огромни промени. \"Всяко нещо в Пловдив, за да стане хубаво, имайте предвид, че съм минал през много битки, много накърнени чувства и засегнати хора\", заяви кметът. И припомни как еколозите са лягали пред багерите в Цар-Симеоновата градина, за протестите, когато се е наложило да се затваря улица заради Голямата базилика. Въпреки това обаче промените са извършени и Пловдив е преобразен. Тотев добави, че ще продължи да работи за града. Няма да подава оставка като лидер на ГЕРБ, но ще си направи самоотвод, ако кандидатурата му бъде издигната на районните събрания на партията. А те стартират от тази вечер. Според кмета мераклиите за стола му от другите партии са \"стари физиономии\" и нямат качествата и експертизата на кадрите на ГЕРБ. \"Не може да бъдеш 6 пъти кандидат за кмет и на седмия да ти повярват\", смята Тотев, визирайки Славчо Атанасов. По думите му Дани Каназирева, която също се спряга като кандидат-кмет правела \"трапезна политика\". Николай Радев, за когото се говори, че ще е номинацията на БСП, бил \"стар кадър\" и лансирал \"наивни политики\". Тотев отчете с удовлетворение, че през 8-те години като кмет е направил града \"една платформа\", в която всеки да намери своето място. А това му давало повод за гордост.", "date": "2019.07.22", "title": "Пловдивският кмет: Лесно е да се управлява след Славчо Атанасов, но трудно - след Тотев"}
{"url": "https://www.24chasa.bg/novini/article/7570085", "text": "Започна евтаназията на 17 000 прасета в свинекомплекса в русенското село Николово. В събота там беше установено ново огнище на Африканската чума (АЧС). Животните ще бъдат загробвани в района на комплекса. Контролът на автомобили край индустриалната свинеферма е засилен. Прави се дезинфекция на влизащите и излизащите коли и хора. Забранен е достъпът на външни лица. Това е четвъртият случай на африканска чума по свинете в Русенско. Комисия извърши проверка в селата Николово, Долно Абланово и Просена, за да установи дали стопаните, които гледат прасета за лични нужди, вече са ги умъртвили. \"При огледа вчера установихме, че всички са спазили тази заповед. Днес продължава евтаназирането на животните в свинекомплекса. Те ще бъдат загробени в района на фермата.Те имат доста голямо землище и всичко ще се локализира там. Мерките са крайни и не се приема добре евтаназирането на толкова много животни, но това е единствената възможност да се ограничи заразата, коментира зам. областният управител на Русе Свилен Иванов. Според него най-вероятно африканската чума е пренесена с фуража, каза Марийка Генова - кмет на с. Николово за  . \"Аз не допускам варианта, че някой човек - заразен, може да влезе, предвид дезинфекциите, които се правят. Те са отдавна изолирани. Цялото нещо, което се прави, е да защитим свинекомплексите\", зам.-областния управител на Русе каза Свилен Иванов. Междувременно, ловджии от региона недоволстват срещу забраната да влизат в трикилометровата зона на огнищата. Те са категорични, че биха се справили по-добре от полицията, армията и жандармерията. Ловците предупреждават, че дивите прасета не са единствените преносители на заразата. \"Имайте предвид, че всички хищници обикалят покрай умрелите животни и те с пъти повече ще могат да разнасят заразата\", каза Десислав Маринов - член на ловната дружинка в с. Николово. Икономическите загуби за района, а и за страната може да се много големи, ако не се овладее разпространението на болестта. Само на няколко километра от селото се намират други три големи свинекомплекса. Този в Юделник влиза в 10-километровата зона, в която е забранена търговията на животни в продължение на 6 месеца, ако не бъде открито ново огнище.", "date": "2019.07.22", "title": "Заразен фураж е една от версиите за чумата в свинекомплекса край Николово"}
{"url": "https://www.24chasa.bg/novini/article/7570088", "text": "Зам. главният прокурор Иван Гешев е първият номиниран за нов главен прокурор. Номинацията му бе издигната на заседание на ВСС от всичките 11 съдебни кадровици, членове на прокурорската колегия, сред които и настоящият главен прокурор Сотир Цацаров. Гешев е дал съгласието си да бъде кандидат, заяви Даниела Машева, която представи номинацията му. Гешев е на 49 години. Завършил е право в Академията на МВР. Започва кариерата си като оперативен работник през 1994 г. От 1996 г. до 2006 г. е следовател в Столичната следствена служба. Става прокурор през 2006 г., когато започва работа в Софийската районна прокуратура, където остава до 2012 г. След това е повишен в Софийската градска прокуратура. А през 2016 г. оглави Специализираната прокуратура. Гешев стана заместник на Сотир Цацаров само преди година.", "date": "2019.07.22", "title": "Иван Гешев - първият номиниран за главен прокурор"}
{"url": "https://www.24chasa.bg/novini/article/7570107", "text": "Минимум 70 330 лв. за 30 години труд ще загуби търновец, ако работи без трудов договор. Това изчислили от КНСБ в рамките на кампанията \"Сивото убива\" на база на данните за средната заплата в областта на НСИ. \"Обикновено за това обвиняваме работодателите, но доста работещи искат от тях да не сключват писмени договори или официално да им дават по-малка заплата, защото са влезли в каскада от бързи кредити, които не могат да обслужват\", коментира Тодор Капитанов, национален секретар на КНСБ. България е в топ 5 на страните от Източна Европа, които са с най-голям процент на изчислена неформална заетост по данни на Международната организация на труда. Процентът е 15.9%. Средният процент на неформална заетост в Европейския съюз е 11.6%. Под формата на сива икономика в България се въртят над 23 млрд. лв., сочат данните на Конфедерацията. От синдиката дадоха пример, че 60 на сто от домашните майстори, които правят ремонтите, укриват данъци и осигуровки. 80 на сто от автосервизите също са в сивия сектор. За да увеличат гражданската нетърпимост към нерегламентирания труд, са разработили специално мобилно приложение за сигнали. Анонимността на хората, подали оплакване, е гарантирана и за месец от старта му са получили около 30 сигнала. Националната кампания \"Сивото убива\" бе подкрепена и от Инспекцията по труда. Областният шеф инж. Невена Стефанова каза, че през миналата година в региона са установени от контролните органи 25 случая на работещи без трудов договор. А през първото полугодие те са 11. Доста от сигналите за ангажименти без трудов договор, които се проверяват от Инспекцията, се оказват фалшиви, уточни тя. Вариант за борба със сивата икономика са еднодневните договори. За 2018-а Инспекцията по труда във Велико Търново е предоставила 2 176 заявления за сключването им на 60 земеделски стопанства. През изминалите шест месеца институцията е осигурила 1000 образци за еднодневни трудови договори на 34 земеделски стопани, информира още инж. Стефанова.", "date": "2019.07.22", "title": "От КНСБ изчислиха: Над 70 хиляди лв.\nще загуби търновец от заплата в плик"}
{"url": "https://www.24chasa.bg/novini/article/7570136", "text": "\"Сведенията за преждевременната смърт на българския туризъм през лято 2019 се оказаха преувеличени. Гостите са по-малко, но по данни на НАП и общините приходите са повече. По-голям е и оборотът на културните институции, което показва, че 3-годишната ми борба за привличане на по-платежоспособни туристи дава резултат. Надявам се, добрата новина да важи и за Бургас.\" Това каза във Варна лидерът на НФСБ Валери Симеонов, който то дълго време води битка със силните децибели по Черноморието. Симеонов допълни, че служители на МВР поемат изцяло контрола върху шума в заведенията и търговските обекти в интервала от 14.00 до 16.00 часа и от 23.00 до 08.00 часа. \"Досега имаше разминаване на отговорностите, промените ще облекчат съществено институциите, ще спестят излишно размотаване и съгласуване. Служители на РЗИ и НАП ще си спестят сблъсъците с недобросъвестни ползватели на заведения. Нещата вече са максимално опростени\", твърди депутатът. Той бе сред участниците на работна среща на областния консултативен съвет по туризъм в областната управа във Варна. Срещата бе на тема \"Летен туристически сезон - 2019 в контекста на измененията в нормативната уредба“. \"Новината е, че Законът за защита на околната среда от шума е вече в действие. Изискванията по отношение на МЗ в светлата част на денонощието остават същите. Промяната е единствено в частта, касаеща новооткритите заведения и търговски обекти или такива, които променят предназначението си. Те ще трябва да минат шумоизмерване на изолацията си\", обясни Симеонов. \"Трета година работя по темата, доволен съм, че кампанията имаше уникален ефект, защото обществото разбра какви са вредите от шума в курортите и нарушителите намаляха, още преди да има регламент. Малко държави в ЕС могат да се похвалят с такъв закон\", посочи Симеонов. Следващите стъпки за по-добро туристическо предлагане са промените в ЗУТ и ЗУЧК, допълни той. Първите определят правила за поставяне на преместваеми обекти в националните курорти и дават контрола в ръцете на РДНСК, а не на общините, които Симеонов определи като \"зависими\" от търговците. Вторите пък трябва да сложат край на къмпингуването на аванта. Той допълни, че новостите в закона се отнасят само за часовете през нощта, когато контролът за шума вече се поема само от служителите на МВР. По негови данни проверките, извършвани съвместно от служители на НАП, РЗИ и полицията през 2017 г. и 2018 г., са дали своите дисциплиниращи резултати, особено в Бургас, където рязко са намалели сигналите за силен шум от заведенията. Намалели са и сигналите за непоносим шум по ромски сватби и кръщенета. Очаква се министърът на вътрешните работи Младен Маринов тази седмица да подпише заповедта и промените да влязат официално в сила.", "date": "2019.07.22", "title": "Валери Симеонов: Сведенията за преждевременната смърт на българския туризъм се оказаха преувеличени"}
{"url": "https://www.24chasa.bg/novini/article/7570119", "text": "Новите открития на Перперикон доказват, че влиянието на цар Иван Асен II се е простирало до втория по големина византийски град- Солун. Това каза пред   археологът проф. Николай Овчаров. Той коментира новооткритите артефакти на обекта, по-любопитните от които- монета на цар Иван Асен II и три бронзови кръста. Находките са повече от 150 на брой и дават сведения, че Източните Родопи стават част от Българската държава след 1230 година, допълни ахреологът. „Спецификата е в това, че тези монети започват да се опичат след 1230 година. Годината, в която армията на цар Иван Асен II разгромява армията на Теодор Комнин - един от най-силните византийски владетели. По този начин той възвръща в пределите на българската държава целия юг- Беломорието, Тракия, Източните Родопи. Интересният момент е, че по всяка вероятност влиянието на цар Иван Асен II се простира и в Солун - вторият по големина византийски град. Това се доказва и от нашите нумизмати през последните години“, обясни той. След откриването на моментите на Перперикон става ясно, че Иван Асен II поставя в Солун свое протеже – синът на Теодор Комнин – Емануил, като по този начин упражнява властта и в този град, разказа Николай Овчаров. Българският владетел е използвал монетарниците в Солун, част от гравюрите след това са пренесени във Велико Търново, където по-късно се създават емисиите от монети, обясни той и уточни, че до този момент са намерени три такива монети в рамките на цяла България.", "date": "2019.07.22", "title": "Проф. Овчаров за новостите на Перперикон: Влиянието на цар Иван Асен II се е простирало до Солун"}
{"url": "https://www.24chasa.bg/novini/article/7570153", "text": "С решение на гръцкия регулаторен орган за енергетика (РАЕ) „Ай Си Джи Би“ АД получава лиценз за независим оператор на газопреносна мрежа (INGS). Лицензът, издаден на 27 юни 2019 г. и официално получен на 18 юли 2019 г. касае гръцката отсечка на газовия интерконектор с Гърция (проект IGB). Лицензът се издава за срок от петдесет (50) години и изтича на 27 юни 2069 г., предава  . Той дава право на „Ай Си Джи Би“ АД да започне изграждането на проекта, включително на газопровода и спомагателните съоръжения и оборудване на територията на Гърция. Получаването на този лиценз представлява огромен напредък, тъй като е последната стъпка към осигуряването на регулаторния режим на проекта IGB и гарантирането на успешен старт на строителството на газопровода на територията на Гърция.", "date": "2019.07.22", "title": "Гърция даде лиценз за газопреносна мрежа на интерконектора с България"}
{"url": "https://www.24chasa.bg/novini/article/7570150", "text": "Министърът на външните работи на Турция Мевлют Чавушоглу предупреди, че Турция е готова да отговори, ако Вашингтон й наложи санкции заради придобиването на руските зенитно-ракетни системи С-400, предава ТАСС, цитиран от  . „Ако САЩ предприемат действия срещу нас, то ние ще излезем със съответстващ отговор. Разбира се, ние бихме искали нашите отношения да продължат в качеството на два партньора в НАТО. Но ако те проявят враждебност към нас, то ние ще предприемем ответни мерки“, отбеляза първият дипломат на Анкара пред турския телевизионен канал TGRT. При това той не изключи в тази връзка Турция да предприеме „определени мерки по темата за авиобазата Инджирлик“. По думите на министъра, Анкара разчита, че американският президент Доналд Тръмп и неговата администрация няма да въведат санкции в рамките на CAATSA (Законът „За противодействие на противниците на Америка чрез санкции).", "date": "2019.07.22", "title": "Чавушоглу заплаши САЩ с ответни мерки, намеси базата \"Инджирлик\""}
{"url": "https://www.24chasa.bg/novini/article/7570167", "text": "Опит за хакерска атака е направен в Комисията за защита на личните данни, потвърди за председателят ѝ Венцислав Караджов. Опитът е направен през безжичната Wi-Fi мрежа на комисията, което означава, че извършителят физически е бил в района на сградата ѝ, за да се опита да извърши хакерска атака в системата. Караджов подчерта, че атаката е спряна и затова не може да каже дали целта е бил сайтът на комисията или базата данни. Според него това е целенасочен опит за саботаж на работата на комисията.", "date": "2019.07.22", "title": "Осуетиха хакерска атака срещу Комисията за защита на личните данни"}
{"url": "https://www.24chasa.bg/novini/article/7570178", "text": "Арестуваха шестима души заради масов бой в ромската махала на Симитли. Скандалът тръгнал около 23:30 ч между две враждуващи отдавна фамилии. Физическата саморазправа била на ул. \"Трети март\". Ромите започнали да се бият с колове, някой размахвали и ножове. Пристигналите бързо на мястото полицейски служители прекратили боя, при който няма сериозно пострадали. Задържани са шестима мъже на възраст от 18 до 32 г. За случая е уведомена РП-Благоевград.", "date": "2019.07.22", "title": "Безредици в циганската махала в Симитли, има задържани"}
{"url": "https://www.24chasa.bg/novini/article/7570162", "text": "Френският президент Еманюел Макрон и министър-председателят Едуар Филип могат да направят промени в правителството през септември, пише „Паризиен“, позовавайки се на съветници на държавния глава и премиера, без да посочва имена. „И президентът, и премиерът си дават сметка, че е необходимо да се направят промени в правителството. Това е задължително условие, за да дадат нова енергия на процеса на реформи“, заяви пред изданието един от съветниците на Елисейския дворец, цитиран от БГНЕС. Представител на Матиньонския дворец съобщи, че премиерът, „вдъхновен от успеха на своята реч от 12 юни за правителствения курс, активно работи със своето близко обкръжение по въпроса за правителствените промени“. „По този начин той иска да вдъхне на правителството нови сили, да активизира неговите действия и да постигне успех в редица направления“, отбеляза източникът. По-конкретно, става дума за пенсионната реформа, осъществяването на която се сблъсква с протестите на населението и профсъюзите. Не е изключено този въпрос да бъде иззет от работата на министъра на социалната политика и здравеопазването Аниес Бюзен и предаден на специално създадено министерство, което ще бъде оглавено от Жан-Пол Делвуа, който в момента е върховен комисар, отговарящ за реформата на пенсионната система. Вероятно ще бъде създадено окрупнено министерство на социалната политика, което ще се оглавява от тези двама министри едновременно. По информация на „Паризиен“, могат да бъдат създадени отделни министерства на туризма, външната търговия и промишлеността. „Това е свързано с редица недостатъци в тези направления“, уточнява изданието.", "date": "2019.07.22", "title": "Макрон готви промени в правителството"}
{"url": "https://www.24chasa.bg/novini/article/7570203", "text": "Крадци задигнаха голямо количество бижута на италианския принц Емануеле Филиберто Савойски, наследник на италианската корона и племенник на бившия български цар и министър-председател Симеон Сакскобургготски. Бижутата са откраднати от парижкия апартамент на италианския принц и неговата съпруга, френската актриса Клотилд Куро. Обирът е станал на 19-ти юли, когато двамата са отсъствали от дома си, съобщава вестник „Паризиен“, цитиран от  . Според следствието крадците са били добре запознати с бижутата, които са били собственост на венценосното семейство. Те са откраднали най-скъпите бижута на приблизителна стойност 500 хиляди евро. Принц Емануеле Филиберто е единственият наследник на сегашния глава на династията Виктор Емануил Савойски. Той е син на последния италиански крал Умберто Втори, брат на българската царица Йоана.", "date": "2019.07.22", "title": "Откраднати са бижутата от дома на племенник на Симеон Сакскобургготски"}
{"url": "https://www.24chasa.bg/novini/article/7569680", "text": "Милиони хора по света се забавляват с новото приложение FaceApp, което може да Ви състари за секунди. Могат ли данните Ви да попаднат в грешни ръце? Мнозина се страхуват - най-вече защото става дума за руска компания. Побелели коси и дълбоки бръчки: старостта е тема, която особено младите хора избягват. Въпреки това в момента много от тях изгарят от желание да разберат как биха изглеждали на старини. Приложението FaceАpp предлага на потребителите точно това: да \"остареят\" с няколко десетилетия само за секунди. Или пък да се подмладят. Нужни са само една снимка и няколко кликвания. През последните дни социалните мрежи се напълниха с набръчкани лица. Известни актьори, спортисти и музиканти от цял свят също публикуваха свои състарени снимки. И така предизвикаха глобална истерия, която трудно може да остане незабелязана. Какво се крие зад FaceApp? Приложението FaceАpp е доказателство за това колко лесно и незабелязано днес изображенията могат да бъдат манипулирани. В основите на програмата е заложен изкуствен интелект, който познава добре естествените процеси на стареене и може да ги приложи към всяко лице. Онези, които желаят да се подмладят с няколко години, да изпробват нова прическа или набързо да се сдобият с брада, също могат да го направят с помощта на FaceApp. Засега изборът не е много голям, а по-значителните промени изискват повече инвестиции. Някои функции, като виртуалните мустаци, например, са достъпни само срещу еднократно заплащане в размер на 44 евро или срещу едногодишен абонамент от 20 евро. Милиони хора по света са полудели по FaceApp. За руската компания Wireless Lab, разработила приложението, това е огромен успех. В момента продуктът им е на първо място в света по брой изтегляния в магазините на Apple и Android. Успехът обаче не идва веднага: приложението е на пазара от около две години. То стана популярно едва сега, когато известни личности от цял свят започнаха да публикуват свои снимки в мрежата. След като манията по FaceApp стигна и до социалните мрежи, се появиха и първите критични гласове. Експерти предупреждават, че снимките и личните данни на потребителите могат да попаднат в грешни ръце. Дали е така? Какво казват от фирмата, разработила приложението? Централата на компанията Wireless Lab се намира в Санкт Петербург. Това се разбира от общите условия за употреба. С изключение на тази информация обаче за фирмата не се знае нищо друго. При по-задълбочен поглед върху правилата за поверителност, първоначалният възторг от употребата на приложението бързо изчезва. Компанията не само че събира данни от потребителите, но и съхранява изображенията. Критиците се страхуват, че руската държава може да ги използва за собствени цели. Въпросът е какво ще прави Владимир Путин със снимките на милиони хора? \"Нищо\", казва шефът на компанията Ярослав Гончаров. По думите му, в приложението се качват само изходните изображения на потребителите, които те искат да обработят. Гончаров обяснява, че запаметяването и обработката на снимките са по-ефективни в т.нар. облачно пространство. За тази цел сървърите не били в Русия, а например в САЩ, Сингапур или Ирландия. Освен това били собственост на Амазон или Гугъл. Той уверява, че повечето снимки се изтриват в рамките на 48 часа, както и че метаданните се предоставят само на рекламни партньори. Гончаров изтъква, че това не е нищо ново, Фейсбук и Гугъл отдавна имат подобна практика. Критиците обаче не вярват на думите на Ярослав Гончаров. Федералният пълномощник по защитата на данните Улрих Келбер предупреждава, че важни лични данни могат да попаднат на грешното място. Според него формулировката в условията за ползване е прекалено \"неясна\". В САЩ пък всички вече са нащрек, особено след твърдението, че Русия се е намесила в президентските избори през 2016. Руска компания, която събира данни и съхранява снимки? Нищо чудно в скоро време и ФБР да се заеме с FaceАpp. Сенаторът Чък Шумър вече изпрати писмо до властите, с което настоява агенцията за защита на потребителите и ФБР да проучат дали разработчиците на приложението предават данни от граждани на САЩ на трети страни. В неговото писмо се твърди: \"дълбоко обезпокоителен\" е фактът, че \"една противникова сила, извършваща киберпрестъпления срещу САЩ\", може да се сдобие с лична информация на толкова много граждани. Участниците в предстоящата надпревара за Белия дом трябва незабавно да изтрият приложението, смятат демократите. Само защото става дума за Русия? След като първата вълна на възмущение утихна, експертите заявиха, че паниката е била преувеличена. Френски експерт по сигурността, използващ псевдонима Елиът Андерсън, е проверил какви данни използва приложението на фонов режим. Пред \"Гардиън\" той обяснява, че в базата с данни се качват единствено снимките, избрани от потребителите. По-рано в социалните медии се разпространяваха слухове, че FaceApp ще събира всички снимки, съхраняващи се в телефоните. Освен снимките, приложението ще запазва модела и серийния номер на смартфона - данни, които повечето други апликации също изтеглят за различни анализи. Спроде френския експерт, страхът от FaceApp се дължи най-вече на факта, че става дума за руска компания. Но дали действително е така? И дали снимките на потребителите все пак ще бъдат използвани и за други цели? Това все още не е ясно. Също толкова неясен е и въпросът дали на старини наистина ще изглеждаме така, както ни показва приложението.  ", "date": "2019.07.22", "title": "Опасно ли е приложението FaceApp?"}
{"url": "https://www.24chasa.bg/novini/article/7569681", "text": "На 72-годишна възраст почина генералният директор на Международната агенция за атомна енергия (МААЕ) Юкия Амано, съобщава Ройтерс, като се позовава на съобщение на организацията, разпратено до страните членки. През 2017 година японецът бе преизбран за трети четиригодишен мандат (до 30 ноември 2021 г.) като генерален директор на базираната във Виена организация от системата на ООН. \"С най-дълбоко прискърбие секретариатът на МААЕ съобщава за смъртта на генералния директор Юкия Амано\", се казва в съобщението, в което не се посочва причината за смъртта, предаде Асошиейтед прес. В него обаче се казва, че Амано е планирал в скоро време да прати писмо до борда на директорите на организацията, с което да обяви решението си да подаде оставка поради заболяване, допълват агенциите, цитирани от БТА. В знак на траур знамето на МААЕ ще бъде свалено наполовина. Според Ройтерс двамата най-вероятни кандидати за поста са аржентинският посланик в МААЕ Рафаел Гроси и румънецът Корнел Ферау, главният координатор на агенцията. Ферау де факто е началник на кабинета на Амано. Юкия Амано често подчертаваше, че работата на агенцията е повече техническа, отколкото политическа. Японецът пое управлението на МААЕ в края на 2009 г. Юкия Амано е роден в град Югавара, префектура Канагава, на 9 май 1947 г., пише  . Завършва юридическия факултет на Токийския университет, след което постъпва на работа в министерството на външните работи през 1972 г. Неговата специализация беше разоръжаването и неразпространението на ядреното оръжие. През 1973-1974 г. учи в университета на Франш-Конте, а през 1974-1975 г. - в университета на Ница. Заема различни постове в японското външно министерство. От 2005 г. е японски посланик в МААЕ, а на 1 декември 2009 г. беше избран за генерален директор на МААЕ.", "date": "2019.07.22", "title": "Почина генералният директор на Международната агенция за атомна енергия"}
{"url": "https://www.24chasa.bg/novini/article/7569705", "text": "Партията на украинския президент Володимир Зеленски \"Слуга на народа\" вероятно ще получи 237 места в парламента и ще може да управлява самостоятелно. Това показват данните при обработени 50 процента от протоколите, предаде ТАСС. Партията на президента може да спечели 115 места от общо 199, които се разпределят по мажоритарен принцип, и 122 места от вота по пропорционалната система, предаде БТА. На второ място остава \"Опозиционна платформа\" с 43 мандата. Партията на бившия президент Петро Порошенко - \"Европейска солидарност\" е на трето място с 27 депутати. \"Отечество\" на бившия премиер Юлия Тимошенко е на четвърто място с 25 места, а новосъздадената партия \"Глас\" на музиканта Святослав Вакарчук получава 20 места. Избирателната активност е била 49,84 процента. В парламента на Украйна има общо 450 места.", "date": "2019.07.22", "title": "Партията на Зеленски получава 237 места в парламента при анализ на 50% от протоколите"}
{"url": "https://www.24chasa.bg/novini/article/7569713", "text": "8 души пострадаха от удар на мълния на плажа в американския град Клиъруотър, щат Флорида, съобщиха от противопожарната служба. Сърцето на единия от мъжете е спряло след удара на мълнията, в момента неговото състояние е критично, информира Канал 3. Общо петима души са настанени в болници. Трима са се отказали от лечение. По информация на телевизия Си Ен Ен сред пострадалите има двама чужденци.", "date": "2019.07.22", "title": "Мълния удари 8 души на плажа във Флорида"}
{"url": "https://www.24chasa.bg/novini/article/7569712", "text": "6 години затвор за предизвикана катастрофа под влияние на алкохол, отнела човешки живот по пътя между с. Благово и гр. Монтана, присъди Окръжен съд - Монтана спрямо В.Б. (на 38 години). Това съобщиха от държавното обвинение. Подсъдимият Б. притежавал свидетелство за управление на МПС със срок на валидност до 31.01.2012 г., след което не го подновил. Спрямо него многократно били издавани наказателни постановления във връзка с констатирани нарушения на Закона за движението по пътищата. На 03.01.2017 г. В.Б. бил в с. Благово, област Монтана, където има недвижим имот. Преди обед той поканил на гости негов познат, с когото изпили по 200 грама ром. След 16 ч. двамата продължили пиенето в заведение в центъра на селото, като на тръгване подсъдимият си купил още 50 грама ром в пластмасова чаша. Въпреки нетрезвото си състоянието Б. се качил в ползвания от него лек автомобил „Волво“ и тръгнал в посока от с. Благово към гр. Монтана, като управлявал с висока скорост. В района на язовир „Чернила“ той навлязъл в насрещното платно, с което предизвиквал тежко пътно-транспортно произшествие с движещия се срещу него лек автомобил „Ланчия“. Въпреки предприетата спасителна маневра от страна на водача на другото МПС, с цел избягване на челния сблъсък, това се оказало невъзможно. Свидетел на инцидента подал сигнал в полицията за случилото се. При извършената проверка на място подсъдимия В.Б. отказал да бъде тестван с техническо средство за употреба на алкохол, както и да му бъде връчен талон за медицинско изследване на кръвта. През цялото време се държал грубо и арогантно. При транспортиране за болнично заведение пострадалият водач на лек автомобил „Ланчия“ починал. Непосредствената причина за смъртта му е острата дихателна и сърдечна недостатъчност, развила се вследствие на множествена черепно-мозъчна и гръдно-коремна травма. Пътуващ с него мъж получил коремна травма и счупване на ключицата. Съгласно заключението на изготвената в хода на досъдебното производство автотехническа експертиза, в момента на удара управляваният от подсъдимия Б. лек автомобил се движел със скорост 128.04 км/ч, при максимално допустима 90 км/ч. Другият автомобил се движел със скорост 82.60 км/ч. По време на извършеното от подсъдимия В.Б. деяние, отнело човешки живот, концентрацията на алкохол в кръвта му била около 2,30 промила. Окръжен съд – Монтана му е наложил наказание от шест години „лишаване от свобода“ при първоначален общ режим. Присъдата може да бъде обжалвана и протестирана пред Софийския апелативен съд.", "date": "2019.07.22", "title": "6 г. затвор за мъж, пиян убил с кола друг шофьор"}
{"url": "https://www.24chasa.bg/novini/article/7569115", "text": "Кметство да се създава при наличие на над 200 жители, а машинното гласуване да остане и уредите да се изработват и програмират от държавната фирма “Информационно обслужване”, а всички бюлетини да се преброяват не от членовете на секционните комисии, а машинно. Такива предложения са внесли депутати между първото и второто четене на Изборния кодекс. На извънредно заседание миналия вторник парламентът прие на първо четене предложението на ГЕРБ за отмяна на машинното гласуване за местните избори. Кметство да се създава при наличие на над 200 жители, а не както е в момента - при над 350, предлагат депутати от ВМРО и независимият Спас Панчев. Сега в 3000 селища с под 350 жители, сред които попадат и места като Арбанаси и Мелник, не се избира кмет, а се назначава наместник. Ако промяната се приеме, това ще създаде възможност кметовете да се избират чрез пряк избор. Такова предложение са внесли и БСП. Те обаче предлагат кметства да се създават при над 150 жители. Предвижда се населените места, които отговарят на тези условия, да участват на избори още тази есен, а дотогава кметските наместници да продължат да работят. Управляващите от ГЕРБ обаче са скептични за приемането на предложенията. От партията напомниха, че се предлага промяна само в преходните разпоредби на кодекса заради машините. Изборите са прекалено скоро и по-голям ремонт на Изборния кодекс, включително и за броя жители, които избират пряко кмет, ще доведе до хаос при организацията на вота, опасяват се в ГЕРБ. Машинното гласуване да не се отменя, предлагат пък от ДПС. В началото на годината предложението машинното гласуване да се въведе поетапно навсякъде, а хартиената бюлетина да отпадне дойде именно от движението. Сега освен машинното гласуване да остане, партията предлага държавата да закупи устройствата, а не да ги наема от външни фирми както досега. Освен това от ДПС искат машините да се изработват от държавната фирма “Информационно обслужване” АД. Сертифицирането, тестовете и одитът на машините да се извършва от ДАНС, предлагат още от движението. А всички бюлетини - хартиени и електронни, да се броят с машини. ", "date": "2019.07.22", "title": "Земеделец и ВМРО искат села от 200 души да избират кмет, БСП  - 150, от ГЕРБ скептични"}
{"url": "https://www.24chasa.bg/novini/article/7569657", "text": "В момента Китай и САЩ прилагат постигнатата от държавните им глави на срещата на Г-20 в Осака договореност за неналагане на допълнителни мита и отмяната на някои. В тази връзка неотдавна от Вашингтон обявиха премахването на наказателните мита за 110 китайски промишлени продукти и желанието си да стимулират продължаване на търговията с Китай на свои компании, съобщава  В същото време китайски фирми инициираха разследване на цените за закупуване на американски земеделски продукти и подадоха молба за премахване на допълнителните мита, наложени от правителството в Пекин след избухването на търговския конфликт със САЩ. Според тях разширяването на вноса на земеделска продукция е необходимо, за да се отговори на пазарното търсене. Отговорните китайски ведомства заявиха, че се надяват Вашингтон да гледа в една и съща посока с Пекин и да покаже с практически стъпки, че изпълнява обещанията си.", "date": "2019.07.22", "title": "В Китай отново започват да се продават американски земеделски продукти"}
{"url": "https://www.24chasa.bg/novini/article/7569776", "text": "Италианските власти арестуваха в Бриндизи 66-годишния български шофьор Д.У., след като в шофирания от него тир на 20 юли бяха открити трима имигранти. Той е обвинен за подпомагане на нелегална имиграция с цел печалба. Според местните медии единият от имигрантите е в критично състояние и е откаран в реанимацията на местната болница. Става въпрос за младеж без документи, за когото се предполага, че е от Ирак. Другите двама са афганистанци. Единият е 17-годишен - след оказване на медицинска помощ в болницата той бил прехвърлен в друга структура. Другият афганистанец е на 25 г. и бил приет в болница с фрактури по различни части от тялото си. Според разказите на имигрантите те платили на шофьора по 4000 евро за пътуването си от Гърция. Тримата били натъпкани в малката хладилна камера на камиона с български номер. Тирът тръгнал от Игуменица и пристигнал в пристанището на Бриндизи с ферибот „Флоренция”. Имигрантите били открити при нормална контролна проверка на властите, които чули шумове, долитащи от българския камион. След като полицията накарала шофьора да го отвори, от него паднал 25-годишният афганистанец, който се контузил. За изваждането на другите двама имигранти обаче била необходима намесата на пожарникари, тъй като се намирали сред кутии с обувки. Иракчанинът бил открит в хладилната камера в безсъзнание. Случаят се разследва от граничната полиция на Бриндизи под командването на зам.-шефа Стефания Окиони. Едва след разследване и след съгласието на прокурора българският шофьор бил арестуван в събота вечерта.", "date": "2019.07.22", "title": "Арестуваха наш шофьор с трима имигранти в камиона му в Бриндизи"}
{"url": "https://www.24chasa.bg/novini/article/7569774", "text": "Няма да се кандидатирам за трети мандат на предстоящите местни избори. След осем години управление на града имам нужда от почивка. Това обяви преди минути пред журналисти кметът на Пловдив Иван Тотев. Той бе категоричен, че решението му е лично и върху него не е оказван натиск от партията му. \"Въпреки че няма да се кандидатирам за кмет, ще продължа да работя за града\", увери Тотев. По думите му двата му мандата са били успешни и Пловдив е преобразен. \"Имало е много тежки решения, водил съм редица битки. Това отнема от личната енергия на човек. Чувствам, че вече има едно прегряване у мен\", посочи градоначалникът. Тази вечер стартира първото събрание на една от районние организации под тепетата. Тотев призна, че има фаворити, но се въздържа да обяви какви са те.", "date": "2019.07.22", "title": "Тотев: Няма да се кандидатирам отново за кмет, след 8 г. имам нужда от почивка"}
{"url": "https://www.24chasa.bg/novini/article/7569804", "text": "Труп на мъж е открито в напоителн канал близо до село Лозен. Сигналът е получен тази сутрин, съобщава \"Фокус\".  \"На място е изпратена дежурна група при полицейското управление в Пазарджик. Изяснява се самоличността на мъжа и причината за настъпване на смъртта. По всяка вероятност се касае за удавяне, но това е само предположение на този етап\", обясни говорителя т на ОД на МВР-Пазарджик Мирослав Стоянов.", "date": "2019.07.22", "title": "Откриха труп на мъж в напоителен канал край септемврийско село"}
{"url": "https://www.24chasa.bg/novini/article/7569827", "text": "Километрични опашки и в двете посоки на АМ \"Тракия\" до Пловдив. Човек на \"24 часа\" видя, че колите стоят по 30-40 м. на едно място. В някои участъци на магистралата се извършват ремонти. Припомняме, че  . В нея пострада дете. Малко преди 12 часа бе възстановено е движението при км 156 на АМ \"Тракия\" в посока Бургас.", "date": "2019.07.22", "title": "Километрични опашки в двете посоки на АМ \"Тракия\" (Снимка)"}
{"url": "https://www.24chasa.bg/novini/article/7569756", "text": "Жена-шофьор от град Хакенсак в Ню Джърси, САЩ, обърка педалите след автомивка, което предизвика ужасяващ инцидент в река, стана ясно от видео, публикувано в туитър. Няколко души са видели произшествието. Свидетели на случката са помогнали на пострадалата да излезе от возилото и от реката. Шофьорката е била откарана в болница с наранявания, които не са сериозни. По колата й - Mercedes-Benz ML, няма значителни щети.", "date": "2019.07.22", "title": "Шофьорка прати колата си на екстремен скок за \"водни процедури\" (Видео)"}
{"url": "https://www.24chasa.bg/novini/article/7569829", "text": "Испания навлиза в седмица на дебати и гласувания, в която ще стане ясно дали лидерът на социалистите Педро Санчес, който е временно изпълняващ длъжността след изборите в края на април, завършили без ясен победител, ще остане на премиерския пост. Лидерите на основните партии са скарани, а в по-ново време страната няма опит в съставянето на коалиционни правителства, политическият пейзаж е все по-фрагментиран, а това значи, че може да минат още много седмици и дори да се стигне до повторни избори, за да бъде постигнато споразумение. В четвъртък Санчес понесе удар - членовете на крайнолявата \"Подемос\" гласуваха, че партията им може да подкрепи Санчес само ако той се съгласи да бъде съставено пълноправно коалиционно правителство, без право на вето кой от \"Подемос\" ще влезе в кабинета. Ето основните дати и събития, които предстоят: Санчес и лидерите на партиите от целия политическия спектър ще водят днес и утре парламентарни дебати в продължение на часове преди първото гласуване за ново правителство, насрочено за утре в 16:00 ч. по Гринуич. Малко вероятно е Санчес да спечели този първи вот - необходимо е абсолютно мнозинство, а за такова мнозинство не са достатъчни 123-те гласа на депутатите от социалистическата партия и 42-та гласа на депутатите на \"Подемос\". Ще трябва за него да гласуват и депутатите от други, по-малки партии, за да може Санчес да спечели поне 176 гласа. 48 часа след първия вот депутатите ще гласуват отново. Този път Санчес ще трябва просто да получи обикновено мнозинство. Това обаче също няма да е лесно и ще зависи основно от действията на \"Подемос\". Ако те гласуват за Санчес, заедно с баските националисти и няколкото депутати от по-малки региони, чиито гласове като цяло са гарантирани, Санчес ще спечели вота. Без \"Подемос\", Санчес ще се нуждае от изненадващо въздържане от гласуване на някоя голяма партия, възможно на консервативната Народна партия. Това би било доста неочаквано на този етап, но се е случвало в миналото. Санчес заяви, че няма да позволи на лидера на \"Подемос\" Пабло Иглесиас да влезе в правителството, което предизвика недоволство в крайнолявата партия. Предстои да стане ясно дали двете страни могат да се споразумеят за участие в правителството на представители на \"Подемос\" с по-нисък ранг. Има сценарий, при който играта ще стане още по-напрегната. \"Подемос\" или някоя друга партия може да реши, че иска да накара Санчес да се поизпоти и да чака още един вот през септември, но социалистите заявиха, че всичко свършва, ако тази седмица той не положи клетва. Ако не се стигне до споразумение, на 10 ноември ще има повторни избори. Ако бъде постигната сделка и Санчес бъде избран за премиер, въпросът ще е какво ще успее да постигне, докато е на власт, имайки предвид колко фрагментирана е испанската политика. /БТА/", "date": "2019.07.22", "title": "Ще остане ли Педро Санчес на премиерския пост в Испания?"}
{"url": "https://www.24chasa.bg/novini/article/7569841", "text": "След смъртоносното нападение през март в две джамии в град Крайстчърч собствениците на огнестрелни оръжия в Нова Зеландия ще трябва вече да ги регистрират. Това е част от цялостна промяна на режима за издаване на разрешително за притежание на оръжие, предаде ДПА. \"През април предприехме действия за изваждане от употреба на най-опасните оръжия, като забранихме автоматичното и военното полуавтоматично оръжие\", каза в изявление министър-председателката Джасинда Ардърн, цитирана от БТА. \"Сега сме напът да попречим други огнестрелни оръжия да попаднат в неподходящи ръце\", добави Ардърн при обявяването на втората част от предлагани промени в законите за огнестрелните оръжия, които са от 1983 г. Предлага се създаване на регистър на огнестрелните оръжия, който до пет години да свърже серийния номер на оръжието с номера на разрешителното на всички притежатели. Предвижда се намаляване на срока на разрешителните от 10 на пет години, забрана на пребиваващи в страната чужденци да купуват огнестрелно оръжие, регистрация на съществуващите 260 оръжейни клуба и даване на повече права на полицията да се намесва при проблемно поведение на собственик на оръжие. В предложените промени се подчертава също, че притежаването на оръжие е привилегия, а не право, посочва Асошиейтед прес. Правителството започна и да изкупува оръжия, които вече са незаконни, и досега е събрало 3200 полуавтоматични пушки.", "date": "2019.07.22", "title": "Нова Зеландия затяга контрола върху оръжията"}
{"url": "https://www.24chasa.bg/novini/article/7569842", "text": "Автомобил \"Мерцедес\", обявен за издирване в Шенгенската информационна система, са установили полицаи от Районното управление в Кирково. Това съобщиха от Регионалния пресцентър на МВР в Кърджали, цитирани от БТА. От там уточниха, че автомобилът, на който липсвали регистрационните номера, бил забелязан от автопатрул пред автосервиз. При направена справка се оказало, че автомобил с този номер на рамата е обявен за откраднат в Гърция през март тази година. Колата е иззета и е на съхранение в Районното управление в Кирково. Работата по изясняване на случая продължава.", "date": "2019.07.22", "title": "Полицията в Кирково откри краден в Гърция автомобил"}
{"url": "https://www.24chasa.bg/novini/article/7569831", "text": "Премиерът на Северна Македония Зоран Заев заяви в интервю за гръцката телевизия Алфа, че македонците са присвоявали световна, балканска и чужда история, съобщават македонските медии. \"Опитът ни нашата история да се промени с взимането на световна, балканска и чужда /история/, като при това не държахме сметка как това виляе на нашите съседи, доведе дотам буквално да бъдем скарани с почти всичките си съседи. По този начин се затвориха всички процеси в европейската ни интеграция и интеграцията в НАТО\", каза Заев, цитиран от мвакедонския портал А1он и БТА. Изявлението му предизвикаха силни реакции в Северна Македония, гражданите обвиниха Заев, че е казал това, за да \"подмаже\" на съседите. В интервюто за Алфа Заев говори и за точките в Преспанското споразумение, които уреждат статута на македонския език и славянския произход на македонския народ.", "date": "2019.07.22", "title": "Заев пред гръцка телевизия: Присвоявахме чужда история"}
{"url": "https://www.24chasa.bg/novini/article/7569840", "text": "Учени за пръв път извлякоха ДНК от тленни останки на неандерталци, живели в Гибралтар, съобщи Физ.орг. Специалистите са от Института по еволюционна антропология Макс Планк и едноименния природонаучен музей в Германия. Възрастта на въпросните вкаменелости досега бе неизвестна, но се смяташе, че става въпрос за някои от последните представители на вида. Учените използвали метод, при който се намалява \"замърсяването\" на генетични образци, преди да се прибегне до секвенирането им, т.е. до определяне на първичните структури (нуклеотидните последователности) на генома. Образци били извлечени от части на фосилизирани неандерталски черепи, открити в каменоломната Форбс през 1848 г. и в района на Дяволската кула през 1926 г. Въпросната кула е разрушена през Втората световна война, пише БТА. Оказало се, че тленните останки от Дяволската кула са на 3-5-годишно момче, а костите от каменоомната Форбс - на възрастна жена, която от генетична гледна точка била близка с ранните неандерталци, които се срещали в Европа и Западна Азия преди 60 000 - 120 000 години, но не и с живелите по-късно представители на вида. Следователно макар Гибралтар да е смятан за последния обитаван от неандерталци район, откритите вкаменелости всъщност са по-древни, отколкото досега се предполагаше. Фосилите от последните неандерталци датират отпреди 37 000 - 42 000 години и са открити в Белгия, Франция и Русия.", "date": "2019.07.22", "title": "Учени извлякоха за първи път ДНК от фосилизирани неандерталски черепи"}
{"url": "https://www.24chasa.bg/novini/article/7569877", "text": "22-годишна българска студентка от Университета в Павия била намерена обесена, след като 24 часа преди това била обявена за изчезнала. Според местното издание „Ла провинча павезе” момичето изчезнало от общежитието си в университетския кампус в събота. В неделя местен земеделец я намерил съвсем случайно обесена на дърво на пътя „Кампеджи”. Все още не се знае по какви причини момичето е сложило край на живота си. Полицията разпитала съквартиранта на българката в двустайното жилище в общежитието, но засега няма яснота. Сред хипотезите за трагедията е любовно разочарование, но се разследва и какви са резултатите от следването на момичето.То не е оставило никакво писмо. За последен път момичето било видяно живо в събота сутринта. След това българката излязла от общежитието, минавайки през рецепцията. Предполага се, че е изминала няколкостотин метра по пътя, успереден на кампуса, след което е пристигнала до горичката в дъното на пътя „Кампеджи”, близо до автобусния гараж. Българската студентка носела със себе си въже, което според властите означава, че вече била решила да сложи край на живота си. Тревога за изчезването надали приятелки на студентката и съквартирантът й, след като не могли да я открият вечерта в събота. На следващата сутрин тялото, увиснало на едно дърво, било открито от земеделеца, след което на мястото дошли и пожарникарите. Властите вече са започнали да разпитват познати на момичето, за да стигнат до мотивите за самоубийството. Тялото на студентката се намира в Съдебна медицина, където ще бъде направена аутопсия.", "date": "2019.07.22", "title": "Намериха обесена българска студентка от италиански университет"}
{"url": "https://www.24chasa.bg/novini/article/7569886", "text": "31-годишен пловдивчанин е заловен с пистолет и пушка в палатковия лагер на събора на Рожен, съобщи полицията. При полицейска проверка, извършена в палатков лагер в палатка, собственост на 31-годишния С.Ч. от Пловдив, са открити незаконни оръжия един пистолет марка \"Blow\", калибър 9 мм с един патрон в пълнителя, една ловна пушка марка \"Gumusifp\", с монтиран на нея фенер и лазерен прицел, както и 2бр. ловни патрони калибър12 и 18 бр. малокалибрени патрони. Оръжията и боеприпасите са иззети. С.Ч. е задържан за срок от 24 часа. По време на провеждане на Националния събор на народното творчество „Рожен 2019“ не са регистрирани тежки престъпления и инциденти, отчете полицията. Освен образуваното бързо производство за незаконно притежаване на огнестрелни оръжия и боеприпаси има и две досъдебни производства по общия ред, като едното от тях е за хулиганство, а другото – за възникнал пожар в товарен автомобил по време на движение.", "date": "2019.07.22", "title": "Пловдивчанин отишъл на събора на Рожен с незаконни пушка и пистолет"}
{"url": "https://www.24chasa.bg/novini/article/7569875", "text": "Турският външен министър Мевлют Чавушоглу заяви днес, че ако планираната зона за сигурност в Северна Сирия не бъде установена и ако заплахите срещу Турция се запазят, Анкара ще предприеме военна операция източно от река Ефрат, съобщи Ройтерс, като се позовава на интервю на Чавушоглу пред турската телевизия ТГРТ Хабер (TGRT Haber). Турция разговаря с представители на САЩ за установяването на зона за сигурност покрай границата й в Североизточна Сирия, район, в който САЩ подкрепят кюрдските Сили за защита на народа (СЗН), които Анкара разглежда като терористична организация. В интервюто си Чавушоглу изрази надежда, че на днешните разговори с американския специален представител за Сирия Джеймс Джефри, който е на посещение в Анкара, ще бъде постигнато споразумение, предаде БТА. Турция ще предприеме ответни мерки в случай, че САЩ наложат санкции срещу Анкара заради покупката на руските зенитно-ракетни системи С-400, заяви Чавушоглу. Той каза, че американският президент Доналд Тръмп не желае да налага санкции и допълни, че не очаква правителството на САЩ да предприеме такава стъпка. Засега Турция няма нужда от повече изследователски или сондажни кораби в Източното Средиземноморие, заяви турският външен министър. Чавушоглу каза, че Турция е готова за сътрудничество за намиране на решение на спора за енергийните ресурси в региона. В момента Турция има край бреговете на Кипър два сондажни и един сеизмологичен кораб, като в скоро време се очаква в региона да пристигне и втори сеизмологичен кораб. Анкара не признава границите на кипърската изключителна икономическа зона, нито правото на международнопризнатото правителство на Република Кипър да упражнява суверенните права на държавата.", "date": "2019.07.22", "title": "Турция: Ще започнем военна операция в Сирия, ако не се установи зона за сигурност"}
{"url": "https://www.24chasa.bg/novini/article/7569662", "text": "Китайският съвет за научни и технологични иновации (STAR Market) започна да търгува на Шанхайската фондова борса от понеделник сутрин с дебюта на първите 25 компании в него. Създаването на STAR Market и пилотната система за първично публично прилагане (IPO) ще подкрепят воденото от иновации развитие на китайската икономика и реформата на капиталовия пазар, каза Ли Чао, заместник-директор на регулаторната комисия по ценни книжа, съобщава  Китайският съвет за научни и технологични иновации е поредният опит на страната да превърне пазара на А-акции в по-пазарно ориентиран. Негова цел е да подкрепи шест високотехнологични индустрии, сред които новото поколение IT, модерното оборудване, новите материали и енергии, енергоснабдяването, защитата на околната среда и биомедицината. За разлика от другите съвети на страната, той намалява процедурите по подаване на заявления за регистрация, позволява по-пазарно ценообразуване, дава приоритет на разкриването на информация и затяга правилата за изваждане от списъка чрез IPO системата, което е популярна практика на много от развитите пазари. Правилата за търговия също са различни. През първите пет дни няма лимит за промяната на цените на акциите, а през следващите съветът позволява те да се движат в рамките на 20%, което е по-високо от 10-те процента за повечето от другите акции. Създаването на STAR Market бе предложено от китайския президент Си Дзинпин на церемонията по откриването на първото Китайско експо за вносни стоки в Шанхай на 5 ноември 2018 г. Съветът бе официално открит миналия месец по време на форума Лудзядзуей в Шанхай. Съветът за иновации в науката и технологиите бе създаден от Шанхайската фондова борса, предимно за инвестиции в технологични и иновативни компании, като производителите на чипове, разработчиците на изкуствен интелект и фармацевтичните компании.", "date": "2019.07.22", "title": "Китайският съвет за научни и технологични иновации започна да търгува на борсата"}
{"url": "https://www.24chasa.bg/novini/article/7569917", "text": "Оставката на премиера на Косово Рамуш Харадинай ще има големи последици за Сърбия, тъй като ще отложи продължаването на диалога между Белград и Прищина с още най-малко 90 дни, а може би и по-дълго с оглед на това, че в Косово най-вероятно ще последват предсрочни избори, а в началото на следващата година следват и редовни избори в Сърбия. Същевременно митата въру сръбските стоки няма да бъдат премахнати, тъй като служебното косовско правителство няма правомощия за това, а е малко вероятно който и да било да се реши на такава стъпка, рискувайки при това драстично намаляване на рейтинга преди възможни избори, смятат събеседници на нашия вестник. Рада Трайкович, председателка на Европейското движение на сърбите от Косово, казва, че с оставката си Харадинай е отложил натиска върху институциите на Косово в смисъл на отмяна на митата, т.е. е продължил тяхното действие. Това е неговият последен и най-силен удар в отказа да премахне митата и не виждам кой би могъл в този момент да вземе решение за тяхното суспендиране, като при това да не рискува спад на популярността си. Със стратегията си на борба против премахването на митата Харадинай в този момент повиши очакванията на избирателите и собствената си популярност, така че вместо реконструкция на косовското правителство в този момент много по-вероятни са предсрочни парламентарни избори. А като се има предвид че това е продължителен процес, особено този около формирането на правителство, най-вероятно преговори между Белград и Прищина няма да има до края на календарната година, казва Трайкович за \"Данас\". Тя добавя, че тъй като през пролетта на 2020 година се провеждат избори и в Сърбия, всички изгледи са, че до края на годината няма да има сериозно придвижване в диалога между Белград и Прищина. Коментирайки нервната реакция на /сръбския президент Александър/ Вучич на оставката на Харадинай, Трайкович казва, че не са точни твърденията на президента, че оставката е натиск върху сърбите. \"Има натиск, но не срещу сърбите, а срещу онзи, когото сърбите избраха с огромно мнозинство - Александър Вучич, защото той обеща на международната общност, която го доведе на власт, да приключи въпроса за Косово. Той няма смелост да свърши това докрай\", казва Трайкович. На въпрос как оставката на Харадинай ще се отрази на положението на сърбите в Косово, събеседничката на \"Данас\" посочва, че има информации, че албанците ще работят за възможно по-широка коалиция, за да изтласкат Сръбска листа. Тя обаче се съмнява, че ще се стигне до тази по-широка албанска коалиция с оглед на антагонизмите между албанските партньори. Попитана вярва ли, че ще се стигне до процес срещу Харадинай в Хага, Трайкович припомни, че сръбската страна вместо да се оплаква в медиите за престъпленията, които е извършил Харадинай, е трябвало да намери доказателства срещу него. \"Най-сериозно е обвинението срещу него за търговия с органи и доколкото знам, не са верни твърденията, че международните институции са изгубили тази документация\", казва Трайкович. Тя добавя, че има информации, че доказателства за търговия с органи притежава и руската страна. Марко Якишич, бивш функционер от Демократическата партия на Сърбия, заяви за \"Данас\", че \"след оставката на Харадинай всички карти са отворени, а никой не знае кой с коя карта и в каква комбинация играе\". И той е убеден, че преговорите между Белград и Прищина ще се протакат, но не защото президентът на Сърбия ще остане последователен да не преговаря, докато митата не бъдат премахнати, а защото след оставката на Харадинай ще последва политическа криза в Косово, която ще доведе до избори. \"Струва ми се все пак, че нашият президент бърза и изглежда, че той сега е в криза заради онова, което е обещал на чужденците, но което не може да изпълни. Не бих се учудил, ако в един момент се съгласи на продължаване на диалога и без премахване на митата. Що се отнася до сърбите в Косово, за нас е по-добре тези преговори да не продължават, защото всичко, което бе направено през последните седем години, е направено в наша вреда\", твърди Якшич, отхвърляйки възможността оставката на Харадинай да е може би плод на международния натиск заради отказа му да премахне митата. Татяна Лазаревич, редактор на Кошева, припомни тези дни, че диалогът е бил в задънена улица и преди това, но непопулярността на решението за въвеждането на митата е именно това, върху което Харадинай изграждаше и укрепваше своята политическа позиция. Тя добави, че е честно да се каже, че на него се гледаше като на главна пречка за онова, което Белград предлагаше - разграничаване под формата на етническа подялба на Косово. /БТА/", "date": "2019.07.22", "title": "Отлага ли оставката на Харадинай диалога Белград-Прищина?"}
{"url": "https://www.24chasa.bg/novini/article/7569884", "text": ", е задържан под стража съобщиха от прокуратурата. Обвиняемият е бил привлечен към наказателна отговорност задочно, след като на 20 септември 2018 г. напуснал България с полет за Истанбул от летище Варна, три дни след извършеното на 16 срещу 17 септември в село Вълнари убийство. Младият мъж бил обявен на общодържавно, а след това и на международно издирване. Турските власти установили местонахождението на Юзджан и на 31 март тази година той бил задържан за срок до 40 дни с цел екстрадицията му в България. Предаден е на българските власти на 17 юли тази година. След убийството на съселянина си, извършено с метална щанга, обвиняемият преместил тялото му в двора на изоставена къща. Завил го в одеяло. С помощта на друг човек натоварил трупа в багажника на кола и го транспортирал до гората, на около 5 км извън село Вълнари. Там запалил тялото и без да го заравя или прикрива, го оставил. След предприетото издирване доброволци от селото открили обгореното тяло на 34-годишния Р. М. на 21 септември 2018 г. близо до горски път. Определението на Шуменския окръжен съд, с което е била взета най-тежката мярка за процесуална принуда спрямо Юзджан Лятиф – задържане под стража, подлежи на обжалване пред Апелативния съд във Варна.", "date": "2019.07.22", "title": "Задържаха под стража обвинения за убийството във Вълнари, издирван от Интерпол"}
{"url": "https://www.24chasa.bg/novini/article/7569981", "text": "Индийската организация за космически изследвания изстреля към Луната космическата си станция \"Чандраян-2\" с луноход на борда, предадоха световните агенции. Стартът на ракетата-носител GSLU Mk III, който беше предаван пряко от индийските телевизионни канали, се състоя от космодрума на остров Шрихарикота в Бенгалския залив. Станцията с обща маса над 3,8 тона се отправи в космоса при втория си опит. Индийското космическо ведомство отложи първия старт, предвиден за 15 юли, по технически причини, 56 минути преди изстрелването, предаде БТА. Очаква се \"Чандраян-2\" да достигне до Луната на 6-7 септември. Индия възнамерява да стане четвъртата държава, след САЩ, Русия и Китай, успешно осъществила меко кацане на естествения спътник на Земята. Станцията се състои от орбитален модул, спускаем модул и малък луноход. Последните трябва да се прилунят на Южния полюс на Луната, който досега никой не е изследвал. Очаква се 27-килограмовият луноход \"Прагиян\" да работи най-малко един лунен ден, равняващ се на 14 земни денонощия. ", "date": "2019.07.22", "title": "Индия успешно изстреля ракета с\nлунната си станция \"Чандраян-2\" (Видео)"}
{"url": "https://www.24chasa.bg/novini/article/7569994", "text": "Министърът на икономиката Емил Караниколов връчи сертификат за инвестиция клас А на „Агрополихим” АД по реда на Закона за насърчаване на инвестициите (ЗНИ), съобщиха от министерството. Размерът на инвестицията възлиза на близо 26 млн. лв., като ще бъдат разкрити нови 12 работни места. Инвестиционният проект е свързан с разширение на съществуващото стопанство за съхранение на течен амоняк. Проектът ще бъде реализиран в промишлената зона на  Девня и ще осигури на дружеството възможност за обезпечаване на основна суровина за производството на минерални торове. Планираната дата за започване на производството е юли 2020 г. Министър Караниколов заяви, че по ЗНИ предстоят да бъдат сертифицирани 70 проекта като общият размер на планираните инвестиции е за над милиард и половина лева и ще бъдат разкрити над 7015 нови работни места. „Агрополихим” АД е акционерно дружество, създадено през 1993 г. със седалище в Република България. Основната дейност на дружеството е производство на азотни, фосфорни и комбинирани торове, амоняк, соли и сгъстени газове. Дружеството извършва и лабораторно-изпитателна дейност.", "date": "2019.07.22", "title": "Караниколов: Компания ще инвестира 26 млн. лв. в завод край Девня"}
{"url": "https://www.24chasa.bg/novini/article/7570001", "text": "Русия и Турция обсъждат възможността за съвместно производство на някои компоненти от руските зенитно-ракетни системи С-400, заяви ръководителят на руския държавен конгломерат Ростек Сергей Чемезов в интервю за Анадолската агенция, цитирано от ТАСС. Според Чемезов Турция проявява освен това интерес към най-новите руски бойни модули, средства за противовъздушна отбрана с различен радиус на действие, както и към противотанкови комплекси, предава БТА. Генералният директор на Ростек съобщи още, че се провеждат преговори и за възможната помощ от Русия за създаването на турска национална система за противовъздушна и противоракетна отбрана с голям обхват. Турция започна да получава доставки на руските системи по-рано този месец, а САЩ в отговор започнаха процеса на отстраняване на Турция от програмата за бойните самолети Ф-35 заради опасения за сигурността.", "date": "2019.07.22", "title": "Русия и Турция преговарят за общо производство на части за руските С-400"}
{"url": "https://www.24chasa.bg/novini/article/7570036", "text": "За седмица свинското месо е поскъпнало с 19 стотинки, отчитат от Държавната комисия за стоковите борси и тържищата. Килограмът на свинското в момента се търгува средно за 7,60 лв. По същото време миналата година цената е била 7,53 лв. 40% от свинското месо у нас се произвежда в български свинекомплекси, съобщи  Свинекомплексите в страната са 65. А в тях се отглеждат около 600 хиляди прасета.", "date": "2019.07.22", "title": "Свинското поскъпна с 19 ст. за седмица"}
{"url": "https://www.24chasa.bg/novini/article/7570026", "text": "Легендарният окръжен прокурор на Манхатън, адвокат и филантроп Робърт Моргентау почина на 99-годишна възраст в неделя, съобщиха американските медии. Моргентау е издъхнал в болница Ленъкс Хил в Манхатън след кратко заболяване, само 10 дни преди да навърши 100 години, потвърди съпругата му Лусинда Франкс пред \"Ню Йорк Таймс\". Робърт Моргентау бе районен прокурор на Манхатън в продължение на над 35 години. За това време през бюрото му са преминали 3,5 милиона дела, посочва АП. Той е вкарал в затвора десетки босове на мафията, корумпирани бизнесмени и хиляди престъпници, като главата на фамилия Гамбино Джон Готи и убиеца на Джон Ленън - Марк Дейвид Чапман, информира  Моргентау се оттегли от поста през февруари 2009 г., малко преди да навърши 90 години. \"Някои хора много бавно осъзнават някои неща. На мен ми беше нужно много дълго време, за да осъзная, че остарявам\", каза тогава пред журналистите Моргентау, който бе прототипът на главния герой в хитовия сериал \"Закон и ред\" - прокурор Адам Шиф. Създателят на сериала Дик Уолф нарече Робърт Моргентау - \"най-великият прокурор в историята на Ню Йорк\".", "date": "2019.07.22", "title": "Почина най-великият прокурор в историята на Ню Йорк"}
{"url": "https://www.24chasa.bg/novini/article/7570196", "text": "Ръководството на БСП-София разпространи официална позиция относно темата за учебниците по история. Ето какво гласи документът: \"Ръководството на Градската организация на БСП в София и общинските съветници от групата на социалистите сме разтревожени от новия, зловещ опит да се възроди чудовището фашизъм. До този момент приемахме натиска да бъде опорочена историята на България в периода 1944-1989 година като реваншизъм на неолиберализма. Бяхме обезпокоени, че българският неолиберализъм - чрез промяна на факти и истини от втората половина на ХХ век - прикрива събитията около Втората световна война, оправдавайки престъпленията на фашизма в България. Не случайно неолиберализмът организира шествието Луковмарш със задача да героизира един от кръволозите в българската история. Постепенно се възстановяват символи на българския фашизъм и се заличава паметта за антифашистката борба в България. Обричат се на забрава истините за \"белия терор\", за Гео Милев, за Христо Ясенов, за Тодор Страшимиров, за Йосиф Хербст, за световния поет Никола Вапцаров, за стотиците хиляди невинно убити деца, млади ремсисти и интелектуалци. През пролетта на тази година неолибералите се опитаха да превърнат София в сборище на неофашисти. До този момент техните опити за реабилитация на фашизма срещаха отпор. Сега обаче разбираме, че неолибералите не само посягат на историята в учебниците на нашите деца, но организират и поход, който отново цели да раздели обществото ни, да всее омраза и ненавист към другомислещите. Разбираме, че се подготвя акция \"Памет за утре\", по време на която ще бъдат поставяни пречупени петолъчки на 9 места в София, свързани с „комунистическото минало“ на България. И изразяваме нашата тревога от опасността България да бъде заразена от \"кафявата чума\"! На 1 септември – денят, в който човечеството ще отбележи 80-годишнината от началото на най-кървавата война в неговата история - Втората световна – неолибералите организират поставяне на пречупени звезди на знакови места в София, свързани с антифашизма. Чудовищен е замисълът им да бъдат въвлечени в тази акция и млади момичета и момчета, родени след 1990 година. Ние, социалистите от София, призоваваме кмета Йорданка Фандъкова, както и всички оторизирани органи в държавата, да използват законовите си правомощия и да се противопоставят на това престъпно деяние. Правителството на Република България и столичният градоначалник не трябва да допускат страната ни да се нареди сред държавите, в които се създават условия за възраждането на фашизма. Това е крайно опасна тенденция! Длъжни сме да предупредим, че това ще отклони България от демократичния й европейски път на развитие. Ние отправяме предупреждение и заедно с това ще уведомим световните антифашистки организации, Световния еврейски конгрес и прогресивните сили за случващото се в България. Настояваме министърът на образованието и науката Красимир Вълчев да се дистанцира от неолибералите, които са изготвили учебните програми в българското училище. Настояваме също директорът на Държавна агенция \"Архиви\" доц. Михаил Груев незабавно да подаде оставка заради персоналната подкрепа за това шествие. Използването на млади хора като оръдие за осъществяване на профашистки идеи е престъпление, което не можем да отметнем с лека ръка. През 30-те години на миналия век Адолф Хитлер използва млади германци, които пречупват кръстове, поставят жълти звезди по къщи, квартали и ревери на костюми и изпращат в газовите камери на смъртта милиони хора. Въпреки историческите превратности, България е оцеляла през вековете. България помни светлите мигове на величие и моментите на позор. Мълчаливото съгласие, преклоняването на главите, пречупването на звездите - символ на хаоса и разделението между хората - днес може да отвори новите врати адови, зад които човешкият живот няма никаква стойност. Настояваме да бъде приложена цялата строгост на закона към тези неофашистки прояви и виновните лица да поемат тяхната отговорност. Надяваме се, че президентът на България Румен Радев, председателят на Народното събрание Цвета Караянчева, премиерът Бойко Борисов и кметът на София Йорданка Фандъкова няма да позволят неофашизмът да шества в България!\".", "date": "2019.07.22", "title": "БСП-София: Разтревожени сме от новия, зловещ опит да се възроди чудовището фашизъм"}
{"url": "https://www.24chasa.bg/novini/article/7570211", "text": "Варненската окръжна прокуратура внесе обвинение срещу 41-годишния Добрин Ат., който извършил грабежна възрастна жена, настанена в дом за стари хора. Престъплението е извършено в условнията на опасен рецидив и може да коства от 5 до 15 години затво и до една втора от имуществото на виновния. На 12 април тази година след полунощ Добрин, който работел като санитар в старческия дом във Варна, влязъл в стаята на възрастната жена. Притиснал възглавница в лицето й и със сила издърпал от ръката й чантата й. Докато бягал от стаята й, 41-годишният санитар бил забелязан от хигиенистката в дома. Тя уведомила дежурната сестра, като й казала да повика полиция. Крадецът се качил в обитавана от него стая на втория етаж, разгледал ограбеното и напускал старческия дом. Ненужното изхвърлил в контейнер близо до дома, а парите – 73,50 лева, и мобилния телефон запазил за себе си. Общата стойност на отнетото със сила от възрастната пациентка е 164 лева. Добрин е осъждан многократно и ефективно за престъпления от общ характер. Преведен е в затвора, където ще чака произнасянето на Варненския окръжен съд за извършения грабеж, представляващ опасен рецидив.", "date": "2019.07.22", "title": "Съдят санитар, обрал пенсионерка в старчески дом"}
{"url": "https://www.24chasa.bg/novini/article/7570179", "text": "Водач, употребил алкохол, е нанесъл мателиални щети на полицейски автомобил, за да осуети проверка, съобщиха от плевенската полиция. На 19 юли 2019 година в 17:05 часа в град Плевен на улица \"Чаталджа\" служители от Първо РУ в града подават сигнал със стоп-палка по образец на водач на мотоциклет \"Кавазаки\", без регистрационен номер. Мотоциклетистът се движил от село Радишево в посока булевард \"Христо Ботев\". Водачът не спира на подадения сигнал като продължава по булеварда. Последван е от полицейските служители и екип на сектор „Пътна полиция“ с включени светлинна и звукова сигнализация. Мотоциклетистът е изгубил контрол над управлявания от него мотор, пада на асфалта, като нанася щети по предната дясна врата на служебния автомобил \"Кия Сиид\" собственост на ОДМВР - Плевен. Установена е самоличността на водача – 47-годишен от Плевен. Изяснило се е, че той е неправоспособен. Самоличността на спътника му също е установена – 28-годишна от град Тръстеник. При инцидента мъжът получава фрактура на две ребра, а пътничката - охлузни рани. Водачът е изпробван за употреба на алкохол с техническо средство \"дрегер 7510 \", като уредът е отчел положителна проба от 2.35 промила. Съставен е акт. Издаден му е талон за медицинско изследване, но нарушителят отказва кръвна проба. Задържан е за срок до 24 часа. За престъпление по чл.270 и чл.343 б от НК е образувано досъдебно производство и е уведомен прокурор.", "date": "2019.07.22", "title": "Пиян моторист се удари в патрулка след гонка"}
{"url": "https://www.24chasa.bg/novini/article/7570213", "text": "Труп на 80-годишен мъж извадиха от 15-метров кладенец водолази от бившата Гражданска защита в Горна Оряховица. Дядото от село Сушица, община Стражица, сам скочил в герана в двора си, след като преди време правил опит да се самоубие с нож. Сигналът за изчезналия бай Йордан бил получен сутринта в неделя. Жената на стареца открила чехлите му в близост до кладенеца и предположила, че е скочил. Пожарна и полиция били вдигнати на крак. Водолази се спуснали вътре в кладенеца и открили тялото на удавения дядо. Старецът сериозно бил закъсал с очите. Имал и други болести. От отчаяние наскоро опитал да се самоубие като се намушкал с нож. Тогава незабавно бил откаран в болница и спасен по чудо.", "date": "2019.07.22", "title": "80-годишен дядо се удави в 15-метров кладенец в двора"}
{"url": "https://www.24chasa.bg/novini/article/7570234", "text": "Питбул се нахвърли върху 11-годишно момиче в хасковското село Малево, пише . Инцидентът е станал снощи около 19 часа. Детето има наранявания по гърба. Родителите му обаче не извикали линейка. Хората призовават да се вземат мерки, защото ги е страх да излязат на улицата. Инцидентът е станал снощи в махалата до църквата, когато кучето било изпуснато от двора, излязло на улицата и нападнало момичето. Кметът на селото е разговарял със собствениците на питбула и е поискал от тях да го махнат от селото. Преди няколко месеца питбул нападна минувачи на улица в Хасково. Животното още е в кучешкия приют и предстои да бъде решена съдбата му.", "date": "2019.07.22", "title": "Питбул се нахвърли върху 11-годишно момиче в хасковско село"}
{"url": "https://www.24chasa.bg/novini/article/7570256", "text": "Катастрофира автобус, превозващ деца, съобщиха от ОД на МВР Търговище. Няма тежко пострадали хора. Инцидентът е станал малко след 13 часа в близост до село Пробуда. След получаване на сигнала към мястото са изпратени линейки и полицейски коли. По първоначални данни автобусът се е ударил в спрял камион, аварирал в същата лента за движение. Към товарния автомобил има и прикачено ремарке. За да бъдат прегледани, в областната болница в Търговище са били откарани три деца и една жена. Движението на моторни превозни средства в този участък от пътя София - Варна е спряно. Организиран е обходен маршрут през Лозница до селата Мировец и Буховци. Специалисти от сектор \"Пътна полиция\" към ОД на МВР Търговище продължават огледа на мястото на катастрофата.", "date": "2019.07.22", "title": "Автобус с деца се блъсна в камион на пътя Търговище - Белокопитово"}
{"url": "https://www.24chasa.bg/novini/article/7570151", "text": "Су Липин е жена с увреждания от гр. Шънджън, провинция Гуандун. Миналата година тя загубва своето удостоверение за инвалидност и това й създава редица неудобства. Но с помощта на мобилно приложение успява да получи ново само за една седмица, съобщава  На 19-та сесия на ОСНП китайският председател Си Дизнпин предложи стратегия за изграждането на „силна държава чрез интернет, дигитализирането на Китай и създаването на интелигентно общество\", с което започна трансформирането на традиционното правителство в електронно. Мобилното приложение, с чиято помощ Су Липин решава своя проблем, е важен резултат от този процес. То съчетава различни услуги от няколко отдела – публична сигурност, гражданска администрация, човешки ресурси и общество, образование и др. Освен това улеснява работата на служителите в сектора на публичните услуги. Според Уан Синхуей, главен изпълнителен директор на компанията създала приложението, то се фокусира върху основните проблеми, с които се сблъскват гражданите. Затова до момента към неговите услуги са прибягнали 13,17 милиона потребители и средно на ден се правят по 9,15 милиона прегледа. Приложението предлага 687 услуги. Уан Синхуей добави, че ще продължат да ги увеличават, както и да го усъвършенстват.", "date": "2019.07.22", "title": "Дигитализиране на предлагани от китайското правителството услуги улеснява живота на гражданите"}
{"url": "https://www.24chasa.bg/novini/article/7570191", "text": "Силно, звездно присъствие разтърси тузарския Bedroom beach. Мария, Галена и Алисия бяха само част от популярните личности, които избраха да се забавляват и този уикенд в Слънчев бряг.Стилни, красиви и в перфектно настроение, те бяха гости на първото от поредицата грандиозни хаус партита на плажа. Специално, заради него у нас пристигна един от топ артистите на остров Миконос - Dj Liva K. Медиите в Гърция го определят, като абсолютна сензация, а присъствието му Слънчев бряг е гаранция, че българската клубна сцена е на световно ниво. Хиляди станаха свидетели на един епичен уикенд, в който зад пулта на клуба застана и Adriano Magone. Когато става въпрос за Disco & Djing - Magone е истински авторитет. Перфектният диджей, който използва удивителна техника за изграждане на 5 часови, невероятни сетове. Magone е съвременен маестро, който връща вкуса и възбуждащата атмосфера на Real Djing - истинско удоволствие за любителите на танците. Този уикенд е запазен за любимците на българската публика - Dj Mascota и Crazibiza, които ще поставят началото на истински клубен маратон. На 26 юли (петък), ще се състои култовото парти \"Inmotion Day&Night\". Зад това име стоят - Dj Mascota, D-trax, Milen Yanev, MC P и MC MICKEY. През деня, те ще пускат над 2 часа музика, от 16:00 до 18:00 часа, а началният час на вечерното събитие е 23:00 часа. Crazibiza ще бъдат зад пулта в събота вечер, като ще продължат, да пускат музика и на дневното парти в неделя, на 28 юли. Кулминацията на сезона, се очаква да бъде бутиковото шоу на Васил Найденов. Вечерта на 1 август ще бъде паметна за феновете на звездата, които ще имат отново възможност, да присъстват на негов концерт, на самия морски бряг. Това се случва, само месец и половина, след като Лили Иванова изнесе грандиозен спектакъл на същата сцена.", "date": "2019.07.22", "title": "Звездите се забавляват в Bedroom beach"}
{"url": "https://www.24chasa.bg/novini/article/7570319", "text": "380 кг нарязан тютюн без бандерол иззели видински полицаи в хода на проведена специализирана операция по линия „Акцизи“, съобщават от МВР.  На 19 юли около 19.45 часа в град Димово униформени спрели за проверка пътуващ в посока Видин лек автомобил „Опел Зафира“ с плевенска регистрация. Колата шофирал 59-годишен мъж от Плевен. 38 чувала с общо 380 кг нелегален тютюн установили служителите на реда в превозното средство. Нередовната акцизна стока била иззета по надлежния ред, а водачът задържан в полицейския арест за срок до 24 часа. Работата по случая продължава, в РУ-Видин е образувано досъдебно производство за извършено престъпление по чл.234, ал.1 от Наказателния кодекс.   ", "date": "2019.07.22", "title": "Чували с нелегален тютюн откриха видински полицаи"}
{"url": "https://www.24chasa.bg/novini/article/7570302", "text": "Мъж получи мярка за неотклонение \"задържане под стража\" за блудство със собствената му дъщеря, която е малолетна, съобщиха от държавното обвинение. Искането е било на Районна прокуратура-Чирпан. И. Д. на 51 г. е привлечен като обвиняем затова, че за периода от месец юли 2018 г. до 13 юли 2019 г., в гр. Чирпан, обл. Стара Загора, в условията на продължавано престъпление е извършил действия с цел да удовлетвори полово желание, без съвкупление по отношение на лице, ненавършило 14–годишна възраст – 13-годишната му дъщеря. Блудството е извършено чрез употреба на сила и заплашване и чрез използване на положение на зависимост и надзор на дете от родител. Разпитани са свидетели, изискани са документи, имащи значение по случая, назначени и извършени са експертизи. Съдът уважи искането на Районна прокуратура-Чирпан и прие, че се касае за висока степен на обществена опасност на деянието и на извършителя му, който е извършил престъплението, възползвайки се от положението на надзор спрямо малолетното лице. Съдът взе предвид аргументите на представителя на Районна прокуратура-Чирпан за законосъобразност на взетата мярка за неотклонение „задържане под стража\" - да се осуети възможност за въздействие от страна на обвиняемото лице да затрудни хода на разследването и да извърши друго престъпление - евентуално осъществяване на принуда, закана за физическа саморазправа и други по отношение на малолетната му дъщеря или на други лица – свидетели по делото, както и да продължи да осъществява блудствени действия по отношение на малолетната. Определението на Районен съд - Чирпан подлежи на обжалване пред Окръжен съд-Стара Загора.", "date": "2019.07.22", "title": "Баща, блудствал с малолетната си дъщеря, е задържан под стража"}
{"url": "https://www.24chasa.bg/novini/article/7570253", "text": "Столичната община ще се яви на търга през септември и ще се опита да придобие къщата на поета Пейо Яворов. Решението за явяването на търга, обявен от частен съдебен изпълнител, трябва да вземе Столичният общински съвет в четвъртък. \"Това е знаков обект за всички българи, който е с огромни духовни измерения. Готови сме с проект за конструктивно укрепване на ценната сграда, който ще изпълним, ако я придобием. Тя се нуждае от укрепване заради преустройствата, които са правени през годините\", обясни зам.-кметът на София по култура и образование доц. Тодор Чобанов. Търгът ще се проведе на 26 септември. От името на общината ще се явят трима представители. Досега бяха проведени няколко неуспешни опита за продажба на къщата музей. Още през миналата година, когато стана ясно, че сградата на ул. \"Г. Раковски\" е обявена за публична продан, столичният кмет Йорданка Фандъкова заяви, че общината ще се опита да придобие ценния имот. Досега кметството не се явяваше на търговете заради неясноти около собствеността. Обявената начална цена на имота е 1,2 млн. лв. Общината е готова да плати близка до тази сума. Конструктивното укрепване пък ще струва около половин милион лева и може да стартира през следващото лято. Намеренията на общината са и на трите етажа да се развиват музейни дейности, литературни четения и изложби, добави доц. Чобанов. ", "date": "2019.07.22", "title": "Столичната община отива на търг за къщата на Яворов"}
{"url": "https://www.24chasa.bg/novini/article/7570331", "text": "Бившият приватизационен фонд „Родна земя холдинг” АД, който е собственик на веригата магазини HomeMax, иска да купи веригата магазини HIT. Потенциалният купувач вече е внесъл в Комисията за защита на конкуренцията (КЗК) искане да се разреши сделката, предава  . Освен това „Родна земя” е собственик на дружество за продажба на аудио- и видеотехника, както и на компании за управление на недвижими имоти. Фирмата също така се занимава с търговия със зърно, управление на мелници и има оранжерии и ферми за птици. HIT има два магазина, които се намират в столичните квартали „Младост” и „Люлин”. Те бяха открити през 2002 г. от германски инвеститор, но през последните години отчитат постоянни загуби, а клиентите им намаляват. Вероятно именно това е причината за продажбата им. Желанието на досегашния собственик на HIT да напусне пазара е от години, но явно чак сега се е намирал кандидат купувач. Сделката е част от актуалната тенденция западни търговци на дребно да напускат българския пазар, ако не са лидери в сектора.", "date": "2019.07.22", "title": "Собственикът на веригата магазини HomeMax купува HIT"}
{"url": "https://www.24chasa.bg/novini/article/7570568", "text": "Осем от общо 18-те обвинени от Специализираната прокуратура за участие в организирана престъпна група за производство и разпространение на наркотици, силови действия и приготовления за покушения над прокурори, се признаха за виновни и поискаха споразумения с обвинението, приемайки ефективни наказания, съобщиха от спецпрокуратурата.  4 години лишаване от свобода получи единият от организаторите и ръководителите на групата - Петко Стоянов. Останалите, признали участието си в престъпната структура (наричана от самите участници „Фирмата“) получиха съответно: 3 години и 6 месеца затвор за един от тях, двама – по 3 години, а останалите - 2 г. и 10 месеца, 2 г. и 6 месеца, 2 години, 1 г. и 6 месеца. Наложените наказания са окончателни и вече са приведени в изпълнение. Петко Стоянов остава подсъдим по делото в Специализирания наказателен съд по едно обвинение - отказва да признае участието си в приготовления за убийство на двама прокурори от Специализираната прокуратура и служител на МВР, за което е обвинен заедно с другия ръководител на групата Иван Йосифов, син на Йоско Костинбродския, и неговата дясната ръка Стефан Гевгелийски. Освен срещу Стоянов, делото в Специализирания наказателен съд ще продължи срещу останалите 10 лица, обвинени за участие в престъпното сдружение и за различни вторични престъпления. Групата на Стоянов и Йосифов бе неутрализирана на 27 юни 2018 г. Събраните доказателства показаха, че тя е действала от началото на същата година, като целта й е била производство, преработка, придобиване, държане и разпространение на наркотични вещества и прекурсори. Предлагала е цялата гама от наркотици - марихуана, амфетамин, кокаин, хероин и екстази, като част от тях е произвеждала сама. Не след дълго се формирала и крайната й цел - да завладее наркопазара в София и да постигне големи печалби. За целта били привлечени хора, които като да доставят наркотични вещества на едро, да работят като „дилъри“ на групата, да транспортират „стоката“ до крайни клиенти, да извършват силови и наказателни действия над конкуренти и нелоялни партньори, както и други лица, които са пречка за дейността - в т.ч. служители на МВР и магистрати.", "date": "2019.07.22", "title": "8 от \"Фирмата\", готвила и покушения над прокурори, се признаха за виновни, осъдиха ги"}
{"url": "https://www.24chasa.bg/novini/article/7570597", "text": "Папа Франциск изрази в писмо до сирийския президент Башар Асад загриженост за хуманитарната ситуация в Северозападна Сирия и призова за край на сраженията чрез преговори, предадоха Ройтерс и ТАСС, като се позоваха на Ватикана. Писмото е било предадено днес на Асад от кардинал Питър Кодво Апиа Търксън - ръководител на департамента на Ватикана за насърчаване на човешкото развитие, предава БТА. В писмото папата е призовал за безопасно връщане на милионите хора, разселени заради продължаващите от години сражения, хуманно отношение към политическите затворници и подновяване на преговорите за търсене на политическо решение на конфликта. \"В основата на тази нова инициатива стои загрижеността на папа Франциск и Светия престол за критичната хуманитарна ситуация в Сирия, в частност в провинция Идлиб\", заяви държавният секретар на Ватикана Пиетро Паролин. По думите му в писмото Франциск е призовал Асад \"да покаже добра воля и да работи за намиране на осъществими решения, с което да сложи край на конфликт, продължил твърде дълго и довел до загубата на много невинни животи\". Според сирийската информационна агенция САНА Асад е казал на Търксън, че е важно да се окаже натиск върху страните, подкрепящи терористите, под което Дамаск има предвид бунтовниците в Сирия.", "date": "2019.07.22", "title": "Папата писа на Башар Асад, призова за край на конфликта в Сирия"}
{"url": "https://www.24chasa.bg/novini/article/7570630", "text": "Иранската държавна телевизия за пръв път разпространи видеоматериал с 23-членния екипаж на задържания от Техеран кораб под британски флаг - очевиден опит да покаже, че моряците са невредими, предаде Асошиейтед прес, цитирана от БТА. Във видеото, излъчено днес, екипажът на \"Стина Имперо\" е показан в червени униформи, седнал около маса на борда на плавателния съд. Чува се гласът на неидентифициран иранец, който благодари на моряците за съдействието. Чува се и как оператор им казва да не гледат към камерата. Не става ясно дали екипажът е бил принуден да участва в записа, посочва АП. Други режисирани кадри показват как мъж проверява кораба, моряци, които се смеят и разговарят до кафе машина на борда. Заснети са и корабните готвачи, които приготвят храна. Друго видео, също разпространено от иранската държавна телевизия, показва иранско знаме, издигнато на мостика. Корабът беше задържан миналия петък в Ормузкия проток. Сред екипажа няма британски граждани, моряците са главно индийци и филипинци, руснаци и латвийци, посочва АП.", "date": "2019.07.22", "title": "Иранска тв показа кадри от задържания британски кораб"}
{"url": "https://www.24chasa.bg/novini/article/7570634", "text": " отпътуваха към крайната си дестинация - лагер край Камчия, с друг автобус. С тях са и прегледаните в болницата три деца и една жена, предава БТА. Малко след 13 часа автобус с близо 50 деца катастрофира край село Пробуда, като се удари челно в аварирал в същата лента за движение товарен автобус. В пътния инцидент нямаше тежко пострадали хора. На двамата водачи бяха взети проби за евентуално наличие на алкохол в издишания от тях въздух, които са отрицателни. След извършения оглед на местопрестъплението, движението по главния път София-Варна е пуснато за движение. Образувано е досъдебно производство за нанесени незначителни материални щети, потвърдиха от ОД на МВР Търговище.", "date": "2019.07.22", "title": "Децата от катастрофиралия автобус потеглиха с друг към крайната точка"}
{"url": "https://www.24chasa.bg/novini/article/7570653", "text": "Президентът на САЩ Доналд Тръмп категорично отхвърли твърденията на Иран, че е арестувал 17 агенти на ЦРУ и е осъдил на смърт някои от тях, предаде Ройтерс. \"Информацията, че Иран е заловил шпиони на ЦРУ е напълно фалшива. Нула истина. Просто още лъжи и пропаганда (като техния свален дрон), поднесени от Религиозен Режим, който се Проваля Тежко и няма идея какво да направи\", написа президентът на САЩ в Туитър.", "date": "2019.07.22", "title": "Тръмп за твърденията на Иран за заловени\n17 агенти на ЦРУ: Нула истина"}
{"url": "https://www.24chasa.bg/novini/article/7569132", "text": "Невинен за умишлено умъртвяване на Георги Джевизов - Плъха при превишаване на пределите на неизбежна отбрана и виновен за незаконно притежаване на оръжие и 17 патрона, за което бе осъден на 2 г. лишаване от свобода условно. Това наказание получи пловдивският рентгенолог д-р Иван Димитров на 18 юли. - по съкратения ред, с признаване на всички факти и без разпити на свидетели. В залата се разбра, че пистолетът “Валтер” на 49-годишния лекар не е открит, иззети са единствено боеприпасите. Самият доктор е заявил по време на разследването, че е пуснал оръжието си в контейнер за смет до Университета по хранителни технологии, който е далеч от дома му. Криминалистите не са го намерили в нито един контейнер в района на вуза. Адвокатът на родителите на Плъха - Красимир Елдъров, изрази съмнение в съда, че пистолетът изобщо е бил хвърлен на боклука. “Ако пък е бутнат там, не може да се изгуби току-така. Това е желязо и дрънчи. Има вероятност оръжието да е попаднало в злонамерени ръце и с него да бъде извършено престъпление”, добави юристът. С въпросния “Валтер” д-р Иван Димитров се сдобил преди 2 г. Защо му е бил необходим, не стана ясно на делото.   Във фаталната нощ на 2 март 2018 г. му на двора. Забелязал, че вътре свети, но после лампата угаснала. Рентгенологът излязъл от дома си и се доближил до помещението. На входа му попаднал на 38-годишния рецидивист Георги Джевизов, който бил струпал вещи на доктора и се готвел да ги изнесе. “Стой, полиция, легни на земята”, извикал д-р Димитров. Апашът обаче започнал да го замеря с предмети - хвърлил нож и го ранил в крака, а с метална табела го ударил в ръката. Стопанинът произвел един изстрел във въздуха, а вторият бил по посока на нападателя. Улучил го в гърдите. Плъха изблъскал лекаря и хукнал да бяга. “Джевизов е бил под влияние на морфин. Вероятно по тази причина е успял да измине такова голямо разстояние”, заяви адвокат Георги Кутрянски, защитник на д-р Иван Димитров. Раненият обирджия е преодолял 110 метра, стигнал е до сградата на областната управа в Пловдив, където се строполил върху капака на кола и издъхнал. Според събраните доказателства през това време рентгенологът звъннал на свой приятел, за да търсят Плъха и евентуалните му съучастници. Преди да тръгнат по улиците в квартала, издирвали домашната котка Габриела на д-р Димитров. “Първата му мисъл след стрелбата била да спаси любимеца си”, посочи адвокат Красимир Елдъров. В пледоарията си той подчерта, че “когато един добросъвестен гражданин забележи крадец, звъни на 112”. По думите му   Излизайки да търси из квартала крадеца, грабнал 24-сантиметрова желязна брадвичка, която в долния си край е отвертка. Адвокат Елдъров настоя сечивото да бъде показано на процеса, заради което бе дадена 2 часа почивка, за да бъде донесено от II РПУ в Пловдив, където се пазят веществените доказателства. В показанията си на досъдебното производство жената на д-р Иван Димитров - Жулиета Желязкова, заявила, че въпросната брадвичка той държал вечер до леглото си, откакто крадци се вмъкнали на първия етаж в кооперацията им. “Не отива на един уважаван лекар да ходи като касапин с брадва и пистолет”, отсече адвокат Елдъров. Той добави, че след стълкновението с Джевизов докторът се опитвал да заличава записи от камери на съседи. Някои били изтрити, но други - не. Точно от видео криминалистите разбират кой е гръмнал крадеца и арестуват медика. Той беше зад решетките от 2 до 6 март, а хиляди протестираха в негова защита. До това се стигна, след като жена му Жулиета Желязкова заяви пред медиите, че Плъха се е опитал да влезе в дома им, докато цялото семейство е било вътре. После се разбра, че във въпросната нощ самата тя и двете им деца са били при родителите ѝ в Крумово. Защитниците на рентгенолога - адвокатите Георги Кутрянски и Гено Василев, са категорични, че той е бил поставен в ситуация на неизбежна отбрана, а не на превишаване на пределите ѝ, каквото е обвинението.   “Ако Джевизов не беше нападнал клиента ми, резултатът нямаше да е такъв”, каза Кутрянски. Той посочи, че медикът е бил атакуван от Плъха нощно време, изненадващо и от близко разстояние. Рентгенологът е използвал оръжие, за да се отбранява. По тази причина трябва да бъде оправдан. “Съжалявам за всичко, което стана. Аз съм лекар, призван да се грижа за човешкия живот. бяха последните думи на д-р Иван Димитров в съда. Прокурор Георги Пенев настоя за условно наказание при превес на смекчаващите вината обстоятелства. И подчерта, че става дума за личност с изключително ниска степен на обществена опасност. Освен това рентгенологът оказал активно съдействие на разследващите. Преди произнасянето на присъдата присъстващите в залата станаха свидетели на комична случка. Майката на Плъха - Златка Атанасова, поиска да ѝ бъде върнат масивен златен синджир, дълъг 76 см, с кръст, за който твърдеше, че е на сина ѝ. Д-р Иван Димитров пък обясни, че бижуто му е подарено преди 20 г. от родителите му след тяхна екскурзия в Гърция. Прокурорът поясни, че медальонът е иззет от дома на лекаря при претърсване след прострелването на Плъха. Съдът отхвърли гражданските искове на родителите му за 300 хил. лв. обезщетение с мотив, че те ще затруднят процеса. На същото основание не бе приета и молбата на Надежда Стоева за 150 хил. лв. кръвнина - тя е живяла на семейни начала с Джевизов. Адвокатът ѝ Денис Хюсеин заяви, че право на компенсация има и нейният малолетен син, чийто биологичен баща бил Плъха. В акта за раждане обаче е вписан друг мъж. Според Надежда тя била разделена с него и тогава забременяла от Джевизов. Защитникът ѝ първоначално настоя да се направи експертиза за бащинство на хлапето, но впоследствие го оттегли. Като разбра, че искът ѝ няма да се разглежда, младата жена си тръгна и не дочака присъдата. Преди това се разплака пред журналисти и каза, че докторът заслужавал затвор до живот, защото ѝ отнел мъжа и бащата на детето. “Ще обжалваме наказанието. Желанието на майката и бащата на Джевизов е за ефективно наказание на д-р Димитров”, заяви адвокат Елдъров. Все още не е ясно дали и прокуратурата ще протестира, след като лекарят бе оправдан по обвинението за убийство при превишаване на пределите на неизбежна отбрана.", "date": "2019.07.22", "title": "Мистериозно е изчезнал незаконният пистолет на доктора, прострелял смъртоносно Плъха"}
{"url": "https://www.24chasa.bg/novini/article/7570651", "text": "61-годишният Мустафа Х. бе осъден днес от Търговищкия окръжен съд на 3 години и 6 месеца лишаване от свобода при строг режим за избягване установяването и плащането на данъчни задължения в особено големи размери. Приведена му е била и друга присъда от 8 месеца, в чийто изпитателен срок подсъдимият извършил това деяние. И старата присъда е за престъпление против данъчната система на страната. Това съобщиха от пресцентъра на прокуратурата. Окръжната прокуратура в Търговище е предала на съда подсъдимия, за това че в периода от 31 март 2012 г. до 1 април 2013 г. в условията на продължавано престъпление Мустафа Х., който е с две висши образования, успял да избегне установяването на 57 220 лева ДДС и 39 719 лева корпоративен данък на едноличното си търговско дружество „Мустанг-58“, което изкупувало вълна от регистрирани и нерегистрирани търговци. Деянието е извършено с потвърждаване на неистини в подаваните пред НАП справки-декларации. С престъпната си дейност Мустафа причинил на държавата щети в размер на 96 939 лева, които не са възстановени. Присъдата на Търговищкия окръжен съд подлежи на протест и обжалване пред Апелативния съд във Варна.", "date": "2019.07.22", "title": "3 г. и половина за мъж, прикрил почти 100 000 лева данъци"}
{"url": "https://www.24chasa.bg/novini/article/7570557", "text": "50% увеличение на парите за реклама на България като туристическа дестинация искат ресорното министерство и представители на бранша. Тази година сумата е била 11 милиона лева. Това съобщи министърът на туризма Николина Ангелкова след заседание на Националния съвет в курорта Златни пясъци край Варна. Тя допълни, че на форума е била обсъдена подробно националната програма за туристическа реклама за следващата година. \"Има изключително голяма конкуренция, особено за летния туризъм - Турция, Хърватска, Гърция, Тунис, Египет. Затова трябват повече средства за реклама, за да можем да отговорим на предизвикателствата и да наложим страната като предпочитана дестинация. Ще се обсъждат възможностите за удължаване на туристически визи, особено за Турция и Русия\", обясни министър Ангелкова. Тя допълни, че се ядосва на негативната кампания, която върви предимно в социалните мрежи. \"Никога не сме крили, че има проблеми в сектора, но търсим заедно решение. Има достатъчно туристи в момента по нашето Черноморие. Няма как да замитаме проблеми, които за се трупали 20-30 години наред, трябва да ги решаваме\", твърди Ангелкова. По думите на Мартин Захариев от Националния борд по туризъм 2019-а година е преломна за туристическия сектор. \"Бихме искали националната статистика да си оправи цифрите, с които работи, тъй като разминаванията по отношение на местата за настаняване са в пъти по различни от тези на министерството и на реалния сектор. Има колосален дефицит на правилна статистическа информация. Радваме се, че срещаме разбиране от страна на министерството и държавата\", каза Захариев. Друг основен проблем бе поставен за обсъждане. От туристическия бранш зададоха логичния въпрос - как може да се говори за удължаване на активния сезон, при положение, че транспортните връзки до летище Варна реално са напълно ограничени. Като пример бе посочен фактът, че директни полети от големите летища в Германия, чиито граждани са сред най-многобройните туристи по нашето Черноморие, до Варна има само през юли и август. А Варна предлага балнео и спа туризъм, но, ако германци искат да се възползват от този вид почивка извън активните два месеца, не могат да кацнат директно в морската столица. Друг голям проблем, който подчертаха браншовиците, е трудността при издаването на туристически визи, особено за турци и руснаци. По думите на Мартин Захариев една турска виза, ако струва 50 долара, след като мине през посредник, става 150. И при всяко пътуване трябва да се вади нова. \"Как може да има 10-годишна туристическа виза за САЩ, а за съседните държави не. Трябва да се мисли и в тази насока\", твърди Захариев.", "date": "2019.07.22", "title": "Туризмът иска 50% увеличение на парите за реклама (Обновена)"}
