{"url": "https://www.24chasa.bg/novini/article/6715295", "text": "Средната заплата в България през последното тримесечие на 2017 г. се е вдигнала с 5,6% в сравнение с предишното. Но за депутатите увеличението е с 8,3%, а на президента, който взема най-високата заплата в управлението, Това показват изчисления на “24 часа” въз основа на данните, които НСИ разпространи във вторник. Средната заплата в страната през месеците октомври, ноември и декември е била 1095 лв., съобщи НСИ. През октомври тя е била 1084 лв., през ноември е намаляла до 1078 лв., но през декември се е вдигнала до 1123 лв. При изчисляването на депутатските заплати за основа се взема не средната заплата в страната, а средната в обществения сектор, при това не за цялото тримесечие, а само за последния месец от него. През декември 2017 г. Според правилника на парламента основата на заплатите на народните представители се изчислява, като средната заплата в обществения сектор се умножава по три. Така депутатите вече ще се разписват срещу 3540 лв., а не срещу досегашните 3243 лв. месечно. Т.е. увеличението за тях е 8,3%. Досегашните 3243 лв. за народните представители бяха изчислени по същия начин въз основа на данните за средната заплата през третото тримесечие на 2017 г. Тогава тя дори бе намаляла в сравнение с предходното тримесечие, но тъй като само за септември беше по-висока, отколкото за юни, депутатските заплати пораснаха със 141 лв. Тези пари са само основните за народните представители. Депутатите получават и по 10% отгоре за участие в комисия, а на практика всички са членове на поне една, а някои на две, което автоматично Отделно от това те получават още две трети от заплатата за наемане на сътрудници и други разходи. Председателят на парламента взема с две трети от депутатската заплата отгоре, т.е. Цвета Караянчева вече ще се разписва срещу 5900 лв. Всичко това е без добавката за класове, които за управленците са между 1 и 1,6% за всяка прослужена година, както и без добавките за звания, ако има такива. Рекордът принадлежи на държавния глава. Неговата заплата се получава, като се удвои депутатската. Досега основата му беше 6486 лв., но според новите данни на НСИ трябва да стане 7080 лв. месечно. Президентът взема и по 1,6% за всяка прослужена година отгоре, а Румен Радев има 35 години стаж в армията, т.е. трябва да получава още 56% отгоре. Това прави общо 11 044 лв. месечно. В началото на мандата му заплатата му заедно с класовете беше 9285 лв., или само за около една година тя е нараснала с почти 2000 лв., което прави над 20%. Заплатите на премиера и министрите също се определят в зависимост от депутатските, но са малко по-скромни от президентската. Бойко Борисов например получава с 55% по-висока заплата от основната депутатска, върху която му се начислява по 1% за всяка прослужена година. Т.е. без т.нар. клас основната му заплата, която доскоро беше 5026 лв., вече е 5487 лв. В действителност той би трябвало защото има минимум 30 години трудов стаж, което носи допълнително 1646 лв. отгоре. Заплатата на премиера за първи път надминава 7000 лв. месечно. Министрите получават по 30% над основната депутатска заплата, т.е. без всякакви добавки те вече получават по 4602 лв. Значително перо в техните доходи, извън класовете и възнагражденията за звания, са и командировъчните. Те пътуват много из страната и в чужбина, а само дневните за едно денонощие престой в страни от Европейския съюз според наредбата за командировките са 35 евро. В редица институции в страната ръководствата получават по-високи заплати от министерските. Такива са регулаторните органи като КЕВР, КФН и редица други. При тях по силата на специални закони заплатите на председателите и членовете на органа се получават от данните на НСИ за средните заплати в съответния ресор. Често те са по-високи от средната заплата и в обществения, и в частния сектор. Например според Закона за енергетиката шефът на КЕВР получава 93% от три средни заплати за сектора. Това прави минимум 4902 лв. Към това трябва да се прибавят добавките за прослужено време и за звания, ако има такива. Според данните на НСИ през четвъртото тримесечие на 2017 г. в сравнение с предното тримесечие най-голямо нарастване на заплатите Резултатът идва основно от увеличението на заплатите на учителите, което стана в началото на новата учебна година. Тогава те бяха вдигнати средно с 15%, но в сметките на НСИ влизат и допълненията към възнагражденията като например за стаж, други добавки и така нататък. При занимаващите се с търговия с недвижими имоти също има видимо увеличение на заплатите - със 7,7% на тримесечна база. В тази сфера на дейност обаче възнагражденията се образуват по-скоро въз основа на успешно сключени сделки, а не с административен акт. Средната заплата в операциите с недвижими имоти е 937 лв. По данни от сектора през 2017 г. има около 20-процентно нарастване на сключените сделки, макар и само в големите градове, където има активна търговия с имоти. Въпреки повишението на учителските заплати в образованието все още получават ниски възнаграждения. Секторът е едва на 7-о място по заплати със средно 980 лв. На първо място със средна заплата от Следват енергетиката с 1757 лв., финансовата дейност, в която влизат банковите служители и застрахователите - 1699 лв. След тях е добивната промишленост със средна заплата през последното тримесечие на 2017 г. от 1418 лв., а след нея сферата на научните изследвания със средна заплата 1421 лв. , а в търговията на дребно - 920 лв. Традиционно на последно място е хотелиерството и ресторантьорството, където средната заплата в края на 2017 г. е била 600 лв. Тя е намаляла в сравнение с началото на 2017 г., когато е била 647 лв. Въпреки сравнително високата заетост в България, която напоследък нараства, през последното тримесечие на 2017 г. броят на заетите лица е намалял леко с 1,5%. В сравнение с края на септември в края на декември работещите хора у нас са намалели с 34 хил., достигайки 2,28 милиона. Фактът, че най-голямо намаление се наблюдава в селското стопанство и в хотелиерството, показва, че това е сезонно явление. И в двата сектора наетите лица са намалели с по 12% в сравнение с месеците между юли и септември, когато е разгарът на туристическия сезон. За разлика от други години през последното тримесечие на 2017 г. сравнително силно намаляват и наетите в сферата на търговията с недвижими имоти - с 5,1% в сравнение с третото тримесечие. През 2017 г., изглежда, в сферата на имотите е имало големи движения, тъй като и на годишна база брокерите са намалели с почти 3%. На годишна база в сравнение с последните три месеца на 2016 г. заетостта в България се е увеличила с 0,2%, което прави 5400 нови служители на трудов или граждански договор. Повечето от тях са отишли на работа в туризма или в сферата на администрацията. По региони ефективността на труда почти дословно повтаря общото икономическо развитие на региона. Най-висок е коефициентът на икономическа активност в Югозападния район за планиране, в който попада и столицата - 60,4%. Най-нисък е в Северозападния район - 47,3%. В Североизточния район коефициентът е също доста висок - 58,7%, като е с два процентни пункта по-висок от този в Южния Централен район, в който попадат Пловдив и Стара Загора.", "date": "2018.02.13", "title": "Нови заплати - за президента  11 044 лв., за депутата поне 3540"}
{"url": "https://www.24chasa.bg/novini/article/6715237", "text": "Детски рожден ден с българи прерасна в кървав бой в събота в германския град Швалмщат. Празникът бил на хора от България, съобщи местната полиция. Най-малко 7 гости са пострадали - трима възрастни и четири деца. Наложило се да бъдат повикани линейки, за да помогнат на ранените. Гостите били поканени в местен общински клуб. Те се скарали по все още неясна причина за властите и спорът бързо прераснал в бой. Част от гостите се стекли в близкото полицейско управление, за да подават сигнали едни срещу други. Причината за скандала е неясна, тъй като никой не говори немски, уточняват от полицията. Според свидетели две групи от гостите се карали дълго време на висок глас и по някое време започнали да си разменят юмруци. Полицията пристигнала на място към 21,20 часа. Извикали ги съседи, които подали сигнал за твърде висок шум малко по-рано. Детският рожден ден бил съпровождан от оглушителна музика през целия следобед и след 20 часа хората в околните сгради започнали да правят забележки, но без резултат. Една от съседките разказала на полицията, че след 20 ч виковете вече не звучали като от празненство, а като от скандал. Погледнала през прозореца и видяла как група младежи подкрепят свой приятел, явно набит. В клуба, в който се провеждал празникът, няма щети, уточнява полицията. Само преди месец в Аахен полиция трябваше да разтървава родители на деца в местно училище. По време на училищно първенство по борба една от майките направила забележка на детенце, че не спазва правилата. Друга майка го защитила, дошли родителите на ученичката и кавгата бързо прераснала в бой. Намесили се и други майки. Според властите в родителския бой участвали над 20 души. Майката, причинила скандала, обаче избягала, преди да дойде полицията.", "date": "2018.02.13", "title": "Кървав бой с българи на  детски рожден ден в  Германия, дънела музика (Обзор)"}
{"url": "https://www.24chasa.bg/novini/article/6715154", "text": "Съдия Люба Петрова от районния съд в Раднево е съставила фалшив протокол от заседание по дело за прекратяване на лечение на психично болна жена. Това реши градският съд в София и даде 1 г. условно с 3-годишен изпитателн срок на Петрова. Магистратите признаха за виновна Петрова, че на 29 март м.г., след като се завърнала на работа след отстраняване, си измислила дело. Тогава в съдебната палата в Раднево съставила неистински протокол. В него пишело, че на поименно повикване в залата се явили адвокат Живко Желев, служебен защитник на освидетелстваната Станка Ботева, и прокурор Даниела Славкова. Съчинението на съдийката продължило със слагане на думи в устата и на адвоката, и на прокурорката: “Да се даде ход на делото”. По време на мнимото заседание е снета самоличност и на вещо лице, което изготвило съдебно психиатричната експертиза. “Моля да се прекрати принудителното лечение спрямо подзащитната ми!”, казал уж адвокатът. Същото повторила и прокурорката. Според обвинението целта на машинациите на Петрова била протоколът да бъде използван като доказателство по друго дело на съда в Раднево. Петрова е осъдена да плати и 1432 лв. разноски. Това е второто дело срещу нея. Тя е подсъдима за документно престъпление, подбуждане към лъжесвидетелстване и лихварство заедно с други 4-ма в Софийския градски съд.", "date": "2018.02.13", "title": "1 година условно за съдийка от Раднево, измислила дело"}
{"url": "https://www.24chasa.bg/novini/article/6715235", "text": "За съвместни туристически пакети между Турция и България са се договорили министърът на туризма и културата на Турция Нуман Куртумлуш и на България Николина Ангелкова. Двамата са се разбрали да се създаде работна група между двете страни, за да бъдат обсъдени тези проекти. Ще се разработи рекламна стратегия за привличане на туристи от Китай, САЩ и Индия.  Куртулмуш беше в страната ни на двудневно посещение по повод неформалната среща на министрите на туризма на ЕС. Той посочи, че това двудневно посещение е било много ползотворно и положително. и ще даде тласък на отношенията както между България и Турция, така и между Турция и ЕС. Куртумлуш и министърът на културата Боил Банов пък са се разбрали да се увеличи обмена на културните мероприятия. \"Разбрах, че след откриването на Желязната църква много български туристически агенции са организирали турове за посещение на местността\", коментира турският министър. С Банов са се договорили и за подписване на две споразумения - за опазване на недвижимото културно наследство и протокол за двустранно изграждане на културни центрове. На среща с генералния секретар на организацията за черноморско сътрудничество пък са били обменени идеи за съвместни проекти в региона на Черно море. Единият от тях е круизен маршрут в Западното черноморие. Рекорден брой туристи са отчетени в Турция през 2017 г. - 32,3 млн. 1,850 млн. от тях са български. ", "date": "2018.02.13", "title": "България и Турция правят съвместни туристически пакети"}
{"url": "https://www.24chasa.bg/novini/article/6715200", "text": "Светецът от Байлово дядо Добри почина на 103 г. във вторник сутринта. Тъжната вест сподели във фейсбук Белоградчишкият епископ Поликарп. Дълги години дядо Добри, който се превърна в един от символите на София, събираше милостиня пред столичните храмове и даряваше на църквата всичко до стотинка. През 2014 г. дядо Добри получи голямата награда на “24 часа” “Достоен българин”. “С прискърбие съобщаваме, че днес се представи в Господа обичаният от всички Добре Димитров Добрев (дядо Добри). Тленните останки на дядо Добри ще бъдат изложени за поклонение в църквата в с. Байлово тази вечер. Храмът ще бъде отворен цяла нощ. Утре ще се отслужи упокойна литургия, поклонението ще продължи през целия ден. Погребението ще бъде на 15 февруари”, съобщиха от Светия синод. Дядо Добри е издъхнал във вторник сутринта в къщата на голямата си дъщеря Екатерина в ботевградското село Скравена. В последните месеци за добродушния старец се грижиха тя, малката му дъщеря Богдана и съпругът ѝ Георги. измъчвали Светеца от Байлово напоследък. Той сам говорил за края на живота си и срещата с Господ, която му предстои. Преди това, в началото на 2016 г., добрият старец се беше отдал на Господ в килия в Кремиковския манастир. Рядко излизал в двора - когато туристите си тръгвали. Единствената му храна били 2 филийки хляб и вода за закуска и вечеря. Дядо Добри е роден на 20 юли 1914 г. в село Байлово. Баща му загива в Първата световна война и майка му отглежда сама децата си. Дядо Добри Венчава се през 1940 г. по времето на Втората световна война. При една от бомбардировките над София снаряд пада в близост до него. Оттогава чува зле. С жена му имат четири деца, две от които той надживява. През годините дядо Добри се отделя от материалното в живота и се посвещава изцяло на духовното. Именно примерът, който дава с щедростта и аскетизма си, кара мнозина да го наричат приживе Светеца от Байлово. Около 2000 г. решава да дари всичките си имоти на църквата. Почти всеки ден Добре Добрев ходи пеша или с автобус до София. Облечен бедно, с потури, дядо Добри изглеждаше като от друго време. С дългата бяла брада и коса той приличаше на истински пророк или светец - така, както всички го наричаха. Заставаше пред вратите на храм-паметника “Св. Александър Невски” или църквата “Свети Седмочисленици” и ненатрапчиво В края на деня даряваше всичко. Никой не знае колко е точната сума, която е дарил на храмовете. През май 2009 г. на дарителската сметка на храм-паметника “Св. Александър Невски” са преведени 35 700 лв. На документа като наредител стои името Добре (Добри) Добрев от с. Байлово. Това обаче не е първото му голямо дарение. Преди 15 г. той дари всичките си имоти на църквата. Тогава близките му не го разбират и го гонят от родната му къща. Той обаче не се разсърдил. Заживял в малка пристройка на църквата на Байлово - само на метри от дома на Елин Пелин, който също е роден там. Мисията му започва в зората на демокрацията. През 2005 г. дарява събраните 10 хил. лв. за храма “Св. Кирил и Методий” в Байлово. Две години по-късно - 25 хил. лв. за реставрацията на Елешнишкия манастир и църквата на село Горно Камарци. На следващата година дядо Добри дарява средства за ремонт на храма в Калофер. Той не говореше за себе си. В редките интервюта, които е давал, е споделял, че Но делото на стареца от Байлово е известно на всички, които са влизали в храмовете в София, а и в цялата страна. Има идея за филм, посветен на него. Едва ли е подозирал, но за него има официален сайт, направен от негови почитатели, както и фейсбук страница, която се следва от 300 хил. души. Бог да го прости!", "date": "2018.02.13", "title": "На 103 г. почина дядо Добри - светецът от Байлово, който всеки ден тихо даряваше (Обзор)"}
{"url": "https://www.24chasa.bg/novini/article/6715392", "text": "Британският премиер Тереза Мей ще замине в петък в Берлин, за да се срещне с германския канцлер Ангела Меркел, съобщи Ройтерс, позовавайки се на канцеларията на Мей, предаде БТА. Британската министър-председателка се надява идния месец окончателно да договори сделка за преходен период и по-плавно излизане на страната от ЕС. За предстоящата среща съобщи и говорителят на германското правителство Щефен Зайберт, предаде ТАСС. Централна тема ще бъдат европейските въпроси, включително излизането на Великобритания от ЕС, както и актуални международни въпроси, каза той.", "date": "2018.02.13", "title": "Мей ще се срещне в петък в Берлин с Меркел"}
{"url": "https://www.24chasa.bg/novini/article/6715308", "text": "Поел съм ангажимент и до 15-20 дни промяната на концесията за ски зоната над Банско, която отложихме през декември м.г., ще бъде внесена в правителството. Това съобщи по БНТ вицепремиерът, ресорен за туризма, Валери Симеонов. Според него самата процедура ще се забави поради липсата на необходимите към новия Закон за концесиите наредби. Въпреки това промяната ще стане в кратък срок. Симеонов заяви, че концесионната площ не се увеличава, а дори леко се намалява. В същото време концесионното възнаграждение, което концесионерът плаща на държавата, се увеличава около два пъти, независимо, че той няма да има допълнителни приходи, каза Симеонов. Работната група за Витоша е вече на финала на изработването на промени в плана за управление на Национален парк “Витоша” и в най-скоро време ще ги внесем в кабинета, съобщи Симеонов. С него ще се даде възможност за ремонтиране на лифтовете и ски влековете, а и за строеж на нови ски писти. Докато това стане, Симеонов се надява през парламента да минат промените в Закона за горите, които дават възможност да не се променя предназначението на земи от горския фонд, когато под тях се изграждат лифтове. Промяната бе внесена в парламента миналата седмица от група депутати от ГЕРБ и “Обединени патриоти”. Според Симеонов само от законовата промяна времето за ремонтиране и изграждане на нови лифтове на Витоша ще се съкрати значително. А и това ще става по-евтино за инвеститора, тъй като отпада необходимостта да плаща за промяна на предназначението на терените. Симеонов добави, че до края на летния сезон или до края на годината ще направи всичко възможно инфраструктурата на курорта Слънчев бряг да премине на подчинение на общината в Несебър. Само това щяло да реши проблемите с алеите, затрупани с павилиони и сергии.", "date": "2018.02.13", "title": "Валери Симеонов: До 20 дни променяме концесията за Банско, таксата ще е двойна"}
{"url": "https://www.24chasa.bg/novini/article/6715163", "text": "578 деца са осиновени през миналата година. “Най-желани от кандидат-осиновителите са деца от 0 до 3 години, а тази група е най-малка”, каза зам. социалният министър Росица Димитрова на форума “Осиновяването и децата в риск”. Общо 473 са осиновените деца от 0 до 3 години, тези от 3 до 5 години са 55. Едва 5 деца над 10 години са намерили ново семейство през миналата година. Общо 2127 сираци чакат да се появят осиновители за тях, като половината са над 10 г. 1047 са записаните в регистъра деца с увреждания. Кандидат-осиновителите са 1486. През изминалата година 306 българчета са намерили нов дом в чужбина. Най-много са осиновените деца в САЩ, като броят на разрешенията е бил 104. За Италия са заминали 36 сирачета, а в Испания - 22. Работна група ще изготви промени в Наредбата за условията и реда за осъществяване на мерки за предотвратяване на изоставянето на деца и настаняването им в институции, както и за тяхната реинтеграция, съобщи още Димитрова. Експерти подготвят и промени в програмите за обучение на кандидат-осиновителите.", "date": "2018.02.13", "title": "2127 деца чакат да ги осиновят"}
{"url": "https://www.24chasa.bg/novini/article/6715335", "text": "Ограничено е движението през прохода Троян - Кърнаре за всички превозни средства, поради ураганен вятър и обилен снеговалеж, съобщиха от АПИ. Временно е ограничено движението за тежкотоварни автомобили над 12 т с ремаркета и полуремаркета по път ІІІ-866 Смолян - Стойките през прохода Превала поради обилен снеговалеж и снегопочистване. Шофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“.", "date": "2018.02.13", "title": "Ураган и снеговалеж пречат на движението през прохода Троян-Кърнаре"}
{"url": "https://www.24chasa.bg/novini/article/6715340", "text": "Четирима души са пострадали при   Това съобщи за „Фокус“ говорителят на Центъра за спешна медицинска помощ (ЦСМП) – София Катя Сунгарска. Сигналът за инцидента е получен в ЦСМП – София в 19.28 часа. „Изпратили сме две линейки и са били на място в 19.37 часа“, каза Сунгарска. Тя поясни, че сред пострадалите е мъж на 21 години, който е причинил инцидента. По думите й той е с открита фрактура на крака и с контузия на главата. Сунгарска уточни, че младежът е настанен в противошокова зала на „Пирогов“ в тежко състояние. „В другата кола са били мъж и жена. Мъжът е на 56 години с контузия на гръден кош и съмнения за счупени ребра. Съпругата му е на 50 години със същите травми. И двамата са извозени в  „Пирогов“. Сунгарска поясни, че четвъртият пострадал е извозен от екип на пожарната и няма информация за неговото състояние.", "date": "2018.02.13", "title": "Четирима са пострадали при катастрофата на бул. „Цар Борис III“ в София"}
{"url": "https://www.24chasa.bg/novini/article/6715260", "text": "Има напрежение между тримата партньори в “Обединени патриоти”. То е видимо в медиите, чува се особено ясно в телевизионните студиа. Пак оттам - от сутрешния блок на БНТ, а после и след въпроси на “24 часа”, във вторник се появи част от обяснението. Вицепремиерът Валери Симеонов смята, че депутатите от НФСБ - неговата партия, вършат качествена работа, а не се явяват в медиите. Имаме един народен представител Християн Митев, на когото никой не обръща внимание. Например законът за отреждане на земеделските земи - няма дума. А медиите канят едни и същи, което е целенасочено. В дългите си години на изолация от властта ВМРО си е създало рефлекси едва ли не да обсеби всички медии, но трябва да са наясно, че всеки политик има право да се изявява пред медиите”, заяви пред “24 часа” вицепремиерът Валери Симеонов. На въпрос не си ли говори с колегата си лидер на ВМРО и вицепремиер Красимир Каракачанов, Симеонов каза: “Не мога да го хвана да си говорим. Няколко пъти съм го поставял този въпрос, но всеки месец решаването му се отлага.” Твърди и че предлага тристранни срещи с Волен Сидеров и Красимир Каракачанов, но те не се случват. В началото на мандата между партньорите, но и това не станало. От ВМРО все искали “да яхнат вълната”, включително сега с референдума по Истанбулската конвенция. “Ние имаме партньори - ГЕРБ, и сме заявили, че няма да я гласуваме. Не виждам защо трябва да търсим допълнително истерични изяви и да се харчат пари за референдум. Дотам ли стигнахме - ВМРО да се обединява с опозицията”, възмущава се лидерът на НФСБ. Ако някой си въобразява, че е по-умен и по-привлекателен, просто не е така, отсича той. Драмата в коалицията на патриотите стана видима преди три седмици. Тогава вицепремиерът Симеонов нарече идеята за референдум за Истанбулската конвенция, предложен от Каракачанов, “глупотевина” в ефира на “България он еър”. И обяви, че НФСБ няма да подкрепят идеята. Каракачанов му отвърна, че е трябвало първо да се консултира с него и да го обсъдят заедно, вместо да “дава акъл” през медиите. Това не е първият път, в който лидерите в патриотичната коалиция си говорят през медиите. Казват, че във ВМРО били пък озадачени от декларацията на Симеонов, който “намаза ските” на зелената евродепутатка Ска Келер заради участието ѝ в протестите за Пирин. Бомбата, взривила окончателно патриотите обаче, се оказала медийната интрига, че шефът на депутатите от ГЕРБ Цветан Цветанов и вицето Симеонов се договорили от НФСБ да не влизат в залата при гласуването на Истанбулската конвенция, за да мине тя. Сидеров изненадващо наруши мълчанието и заподозря - пак телевизионно, че Цветанов клати правителството на Борисов, и то от САЩ. Наложи се вторият човек в ГЕРБ да опровергава и така да наруши дискретното мълчание на партията на Борисов по адрес на драмите между тримата съпредседатели. По адрес на двамата си колеги Симеонов бе категоричен: “Ясно е, че конвенцията ще бъде отхвърлена, продължават с празна говорилня.” Той призна, че не иска патриотите да вървят по хлъзгавото нанадолнище, провалило реформаторите. Според него в противен случай коалицията става инструмент за нечистоплътни игри за лични цели и рейтинг. “Не искам да коментирам през медиите. Това са си наши неща. Валери Симеонов може да ми се обади по телефона когато иска”, реагира Каракачанов пред “24 часа”. А по повод идеята на Симеонов за тристранна среща на тримата от “Обединени патриоти” Каракачанов отговори, че няма такъв формат - имало политически съвет от 9 души. Във вторник обаче ВМРО отново направи солов ход и настоя на Истанбулската конвенция и едва тогава да се даде ход на делото в Конституционния съд, където е дадена от ГЕРБ. Преди това от Съвета на Европа съобщиха, че ще бъде направен нов превод на документа, защото спорът около него възникнал от неточност. Вече месец и половина превод няма. По кой текст КС ще направи тълкувателно решение, питат от ВМРО. И кога ще бъде разглеждан документът - сега, когато все още не е обнародван в “Държавен вестник”, или след това, когато вече е официален документ.", "date": "2018.02.13", "title": "Симеонов иска тристранка на патриотите.Каракачанов: Няма такъв формат (Обзор)"}
{"url": "https://www.24chasa.bg/novini/article/6715240", "text": "Нови радикални протести като блокади на главни пътища подготвят лекарите от общинските болници. Те ще искат и срещи с президента Румен Радев и с българските евродепутати, обяви шефът на Сдружението на общинските болници д-р Неделчо Тотев. Месец след предишните протести и преговорите със здравната каса и министерството държавата не била направила нищо, за да реши проблема на фалиращите болници, обясни той. До момента няма сигнал, че цените на клиничните пътеки ще бъдат променени, а ако се случи, не е ясно кои от тях ще се променят, каза Тотев. Новите медицински стандарти, които МЗ публикува за обществено обсъждане, са същите като отменените от ВАС. Не се говори и за финансовата субсидия от 30 млн. лв. за общинските болници, заяви Тотев. Недофинансираните клинични пътеки и неразплатената надлимитна дейност довели до колапс около 10-15 от общинските болници, каза Димитър Бранков от БСК. Той предложи да се въведе статут на защитена болница. Новият модел на финансиране, за който говори здравният министър Кирил Ананиев, може да не бъде дочакан от някои общински болници, добави Тотев. Сред идеите на здравното министерство е издръжката на общинските болници да мине изцяло към местните бюджети - те да плащат режийните разходи, ремонтите и за купуването на нова апратура. Здравното министерство нямало да допусне да затвори Детската кардиологична болница, коментира пред БНТ зам.здравната министърка Жени Начева. “Звеното е най-добре работещото в Националната кардиологична болница и проблемите му може да се решат с преструктуриране на персонала и ресурсите за издръжка”, каза тя. Днес граждани и пациенти излизат на протест в подкрепа на болницата.", "date": "2018.02.13", "title": "Лекари от закъсалите общински болници ще блокират пътища (Обзор)"}
{"url": "https://www.24chasa.bg/novini/article/6715189", "text": "Председателят на Народното събрание Цвета Караянчева се срещна с генералния секретар на Световната организация по туризъм към ООН Зураб Пололикашвили. Гостът е в България за участие в срещата на министрите на туризма на държавите-членки на Европейския съюз в София, съобщиха от пресцентъра на Народното събрание. През последните години българският туризъм се развива много добре благодарение на усилията на правителството и на Министерството на туризма, отбеляза председателят на парламента. Цвета Караянчева подчерта, че този отрасъл е изведен като приоритет на България и има национална стратегия за неговото развитие. Наша основна цел е превръщането на България в 4-сезонна дестинация, защото страната ни разполага с много ресурси за успешното развитие на различните видове туризъм, посочи Цвета Караянчева. Тя добави, че Народното събрание, правителството, бизнесът и общините работят ръка за ръка, за да продължи развитието му като водещ отрасъл в нашата икономика. Парламентът приоритетно разглежда всички законодателни промени, които подкрепят този бранш, подчерта Цвета Караянчева. Председателят на Народното събрание отбеляза, че Българското председателство на Съвета на Европейския съюз предоставя още по-големи възможности за развитие на сектора. Ще разчитаме и на подкрепата на Световната организация по туризъм към ООН, посочи председателят на парламента. Генералният секретар на Световната организация по туризъм към ООН Зураб Пололикашвили подчерта, че на неформалната среща на министрите на туризма на държавите-членки на ЕС се е уверил, че България активно работи за развитието на този важен отрасъл не само за българската икономика, но и за целия Европейски съюз. По думите му форумът в София е бил изключително ползотворен и от него са произлезли конкретни резултати. Надявам се динамиката на диалога по темите, свързани с развитието на туризма, да продължи и в бъдеще – особено по време на Българското председателство на Съвета на Европейския съюз, отбеляза Зураб Пололикашвили. Сигурен съм, че ще бъдат разработени още много добри продукти, които да привлекат още по-голям брой туристи във вашата страна, добави той. България може да разчита на подкрепата на нашата организация за развитието на туризма и по-специално – на малките и средни предприятия, които успешно да се реализират на туристическия пазар, заяви генералният секретар на Световната организация по туризъм към ООН. Вашите добри контакти, идеи и планове ни дават основание да смятаме, че ще постигнете поставените цели в тази сфера, подчерта той. Гостът информира председателя на Народното събрание, че Световната организация по туризъм към ООН е разработила много важни и интересни идеи, свързани с развитието на сътрудничеството в сферата на туризма в Черноморския регион.", "date": "2018.02.13", "title": "Караянчева: Основна цел е да превърнем България в 4-сезонна дестинация"}
{"url": "https://www.24chasa.bg/novini/article/6715223", "text": "Човешка грешка може да е виновна за катастрофата на руския самолет, която уби 71 човека, заявиха днес руските разследващи, след като установили, че пилотите не са включили отоплението на измервателните уреди преди излитането, което довело до погрешни данни за скоростта, предаде Асошиейтед прес. Причина за катастрофата на пътническия самолет Ан-148 на Саратовските авиолинии може да са станали неверни данни за въздушната скорост на полета поради обледеняване на датчиците, предаде ТАСС. До този предварителен извод стигнаха днес специалистите от Междудържавния авиационен комитет въз основа на предварителен анализ на информацията от бордовия самописец за параметрите на полета. Въпреки механичните повреди в резултат от катастрофата специалистите са успели да извлекат от черната кутия данни за 16 полета на машината, в това число този, завършил с катастрофата. Във всички останали освен него отоплението е било включвано преди излитането. Самолетът се блъснал в земята шест минути след излитането. На височина около 130-150 метра екипажът включил автопилота. Извънредната ситуация на борда започнала да се развива около 2 минути и 30 секунди след излитането на височина около 1300 метра и приборна скорост 465-470 км. В този момент черната кутия е фиксирала разминаване между показанията на индикаторите за скоростта. След 30 секунди разликата в показанията на датчиците достигнали примерно 30 км/ч, а на височина около 2000 м разликата станала още по-голяма, след което екипажът изключил автопилота и целият останал полет преминал на ръчен режим. Показанията на индикаторите за скоростта силно се различавали - единият показвал 0 км/ч, другият - 540-560 км/ч. След това показанията на втория започнали интензивно да спадат - до 200 км/ч и по-малко, самолетът бил приведен в интензивно снижение (пикиране) под ъгъл 30-35 градуса. Преди удара в земята показанията за скоростта на единия от индикаторите продължавали да бъдат нулеви, а вторият показвал скорост 800 км/ч. 4-5 секунди преди сблъсъка се появил крен надясно, който достигнал 25 градуса. Говорителката на Следствения комитет на Русия Светлана Петренко заяви, че след получаването на предварителния доклад на МАК за разшифрованите данни от бордовия самописец за параметрите на полета ще бъде проверена и тази версия за възможните причини наред с другите в рамките на криминалното разследване. Продължава работата по разшифроването на данните от звуковия самописец.", "date": "2018.02.13", "title": "Човешка грешка може да е причина за самолетната катастрофа в Русия"}
{"url": "https://www.24chasa.bg/novini/article/6715222", "text": "Парадоксално, но факт – за празника на влюбените тази година Рим и Велинград се оказват напълно съпоставими дестинации, предава  .  В един от най-скъпите велинградски хотели пакетът за Свети Валентин е с 50 лева по-скъп от тризвездния престой в Рим. Предимството на българската спа-столица е петзвездният лукс. Въпреки високите цени, легловата база е почти пълна. Много българи предпочитат да похарчат парите си за луксозен релакс, вместо да разгледат \"Вечния град\". Във Велинград се надяват да привличат все повече платежоспособни туристи, които избират лукса пред непретенциозния и евтин престой.", "date": "2018.02.13", "title": "Двудневен престой за Св. Валентин във Велинград - по-скъп от екскурзия в Рим"}
{"url": "https://www.24chasa.bg/novini/article/6715239", "text": "Случаите на морбили в Европа са били три пъти повече миналата година и болестта продължава да се появява заради ниския процент на имунизациите, съобщи Европейският център за профилактика и контрол на заболяванията, цитиран от Асошиейтед прес, предава БТА. Повече от 14 400 случая на болестта са съобщени миналата година от 30 европейски държави. Предишната година болните от морбили са били 4600. Повишеният брой на болните се дължи на епидемии в Румъния, Италия, Гърция и Германия. Болестта, която е силно заразна, но е предотвратима с ваксинация, все още се разпространява сред деца във Великобритания, Франция, Швеция. От 2016 г., Европейският център е отчел 50 смъртни случая от морбили. Тежките усложнения от болестта са най-чести сред децата до 5-годишна възраст. За да бъде предотвратена този вид шарка, ваксинацията е необходимо да достигне поне 95 процента.", "date": "2018.02.13", "title": "Случаите на морбили в Европа - 3 пъти повече от миналата година"}
{"url": "https://www.24chasa.bg/novini/article/6714976", "text": "Турският премиер Бинали Йълдъръм заяви във вторник, че „тези, които искат да създадат държава до нашите граници ще бъдат разочаровани“, предава Anadolu Agency. Министър-председателят е направил изказването си на регионален конгрес на управляващата „Партия на справедливостта и развитието“ в източната провинция Ерзинджан, предава \"Фокус\".  Премиерът призова САЩ да спрат подкрепата си за считаната от Анкара за терористична групировка „Отряди за народна самоотбрана“, като заяви, че „това е тъмна улица без изход. Все още имате време да поправите грешката си“.", "date": "2018.02.13", "title": "Йълдъръм: Тези, които искат да създадат държава до границите ни, ще бъдат разочаровани"}
{"url": "https://www.24chasa.bg/novini/article/6714997", "text": "Руската санитарна служба (Росселхознадзор) Русия забранява от утре вноса на сръбски круши и на ябълки от 31 беларуски износители, предаде ТАСС, цитиранa от БТА. Въвеждат се временни ограничения за вноса на пресни круши от Сърбия, включително чрез трети страни, до изясняване на ситуацията. Росселхознадзор многократно е изразявала безпокойство пред сръбската Национална организация за карантина и растителна защита от вноса в Русия на плодове, нехарактерни по сортов състав за Република Сърбия, се казва в съобщението. Също от утре се забранява и вносът в Русия на ябълки от 31 беларуски предприятия, които представляват 37 на сто от инспектираните предприятия. При проверки на руски специалисти от 1 до 9 февруари в 84 беларуски предприятия,произвеждащи пресни ябълки и краставици, доставяни в Русия, е установено, че в складовете на 31 от тях няма ябълки, въпреки че тяхна продукция е доставяна в Русия. Росселхознадзор многократно е въвеждал забрана за внос на продукция от беларуски предприятия поради реекспорт, припомня ТАСС.", "date": "2018.02.13", "title": "Русия забранява от утре вноса на сръбски круши и на ябълки от беларуски износители"}
{"url": "https://www.24chasa.bg/novini/article/6715076", "text": "Трима души са загинали, а четирима са изчезнали,  , съобщава Ройтерс, цитирайки говорител на турската служба за бедствия и извънредни ситуации. Лодката плавала по река Марица в северозападния турски окръг Одрин, когато се преобърнала рано тази сутрин. Намиращи се наблизо местни жители чули викове и информирали местните жандармерийски сили. Спасителните екипи успели да открият три тела, две от които на деца - едното на около 12 години, а другото на около 4. Причините за смъртта все още не са изяснени. Службата за бедствия и извънредни ситуации продължава да издирва други четирима мигранти, които са били в лодката, но ниските температури и силното течение затрудняват операцията, предава БТА.  Споразумение от 2016 между Турция и Европейския съюз рязко намали притока на бежанци към ЕС, много от които избираха по-краткия, но по-опасен път по море от Турция към гръцките острови, отбелязва агенцията.", "date": "2018.02.13", "title": "3-има загинали и 4-има изчезнали, след като лодка с мигранти се преобърна в р. Марица"}
{"url": "https://www.24chasa.bg/novini/article/6715079", "text": "Холандският външен министър Халбе Зейлстра подаде оставка, съобщиха Ройтерс и ТАСС, цитирани от БТА. Това стана ден след като той призна, че е излъгъл, че лично е чул руският лидер Владимир Путин да говори през 2006 г., че имал планове да създаде \"Велика Русия\". По време на дебати в парламента днес Зейлстра каза, че авторитетът му толкова е бил накърнен от този случай, че той повече не може да остане на поста. Той заяви, че това е била \"най-голямата грешка\" в кариерата му                                                                                                                                                                                                                                                                    ", "date": "2018.02.13", "title": "Холандският министър, излъгал за среща с Путин, подаде оставка"}
{"url": "https://www.24chasa.bg/novini/article/6715099", "text": "Изпълнителното бюро на НС на БСП изпрати обръщение до министър-председателя Бойко Борисов по повод планираното провеждане на „Луковмарш”. В него се казва: \"Повод за този наш апел е предстоящата, станала вече редовна февруарска политическа провокация, наричана от организаторите ѝ \"Луковмарш\". Още през август 1941 г. в Атлантическата харта правителствата на Великобритания и САЩ заявяват, че „след окончателното унищожаване на нацистката тирания страните се надяват да се установи мир“. Хартата е в основата на Декларацията на Обединените нации, подписана на 1 януари 1942 г. от представителите на 26 страни, воюващи срещу Тристранния пакт, както и на подписаната по-късно Харта на Обединените нации. Очевидно, манифестиращите през последните петнадесет години в София с портретите на генерал Христо Луков не мислят, че фашизмът е бил тирания. Ако някой не познава действителната история на БЪЛГАРСКИТЕ НАЦИОНАЛНИ ЛЕГИОНИ (БНЛ), може да се подведе и да привиди в БНЛ организация на честни и ентусиазирани патриоти. Ние, социалистите, и днес сме убедени, че решенията, които налага Ньойският договор на България, са неприемливи и имат катастрофални последици за Отечеството ни. Но те не са случайни и имат своите основания. Народът ни ги е нарекъл Втора национална катастрофа. БНЛ стават една от организациите в България, които открито застават на позициите на расизма, ксенофобията и антисемитизма. БНЛ е организация, изградена върху идеите за омразата и насилието. Това е фашистка организация – най-мощната сред дузината подобни, които са възниквали в България след Първата световна война. През 1947 г. в Париж Обединените народи от Антихитлеристката коалиция сключват мирен договор с България. В неговия член 4 България се ангажира да вземе мерки за разтурянето на организациите от фашистки тип и се задължава да не допуска занапред съществуването на подобни организации. БСП многократно, на практика всяка от последните петнадесетина години, е изразявала протест срещу провеждането на Луковмарш. Ако някой днешен младеж няма ясни представи за най-новата ни история, то настоящото поведение на българското правителство, което се опитва да се скрие зад гърба на софийския кмет, г-жа Йорданка Фандъкова, е недопустимо. Проблемът за проявата Луковмарш е на правителството на България. Господин Премиер, давате ли си сметка, че това се случва по време на Вашето управление? Никакви официозни посещения, например на паметни места на почит към жертвите на Холокоста, не могат да затъмнят факта, че по време на Вашето управление български крайно десни радикали изразяват почит към един откровен фашист. Наскоро идейни съмишленици на тази кауза ясно заявиха намерението чрез Луковмарш София да стане общоевропейско място за почит към нацизма. Отговорността за противодействието на тези стремежи е и на Външното, и на Вътрешното и на Правосъдното министерство и най-вече лично Ваша, като човек, оглавяващ българското правителство. Големият въпрос е за популяризирането и налагането на фашистки, нацистки и други радикално антидемократични идеи в днешна България. Фюрерското начало е ключова характеристика на фашистките режими. Днешният пълзящ авторитаризъм и прояви на фашизъм и неонацизъм в държави от Източна Европа предизвикват безпокойството на демократично настроените граждани и цялата демократична общност. Силите, които се стараят да реабилитират фашизма днес, прикриват факта, че по решение на Великите сили – САЩ, Великобритания и СССР, в България, както и във всички страни, подлъгали се да станат сателити на Хитлер, се провеждат трибунали за съдене на виновниците за въвличане на държавите на страната на Хитлер. Правят се, че не разбират, че Народният съд от 1945 г. е едно необходимо и неизбежно военновременно правосъдие. Правят се, че не разбират и не помнят, че през войната България бе победена и Мирният договор я наказва именно като страна-съюзник на Хитлер. Десет години след сключването на Парижкия мирен договор България не бе допускана в ООН именно като фашизирана страна, станала част от Оста „Рим - Берлин - Токио“. Днес, Г-н Премиер, Вие сте изправен пред избор или да реабилитирате фашизма, или да се изправите срещу него! Не допускаме, че правителството се ангажира с каузата за реабилитация на фашизма и в същото време очакваме ясни действия от Вас за ограничаване и изкореняване на тези уродливи политически явления\".", "date": "2018.02.13", "title": "БСП към Борисов: \"Луковмарш\" е почит към откровен фашист"}
{"url": "https://www.24chasa.bg/novini/article/6715126", "text": "Фармацията, информационните и комуникационни технологии, земеделието и производството на храни и вина, енергетиката и специализираната продукция са областите, в които България и Армения могат да постигнат бързи резултати за увеличаване на обема на двустранната търговия и взаимните инвестиции. Това беше подчертано на среща на държавния глава Румен Радев с министър-председателя Карен Карапетян в Ереван. В срещата участваха представители на Изпълнителната агенция за насърчаване на малките и средни предприятия в България /ИАНСМП/, на работодателски организации и на бизнеса, съобщиха от прессекретариата на президента.  Министър-председателят Карапетян покани българския бизнес да развива дейност в новосъздадената свободна икономическа зона в Армения и подчерта, че арменската държава е готова да подкрепи съвместни производства на български и арменски компании. В рамките на държавното посещение на президента Румен Радев в Армения и на проведените срещи между представителите на деловите среди от двете държави са били постигнати редица договорености за сътрудничество. Изпълнителната агенция за насърчаване на малките и средните предприятия в България е подписала Меморандуми за разбирателство със Съюза на производителите и предприемачите на Армения, както и с Републиканския съюз на работодателите. Подобни споразумения предстои да бъдат подписани с Фонда за развитие на Армения, както и с Търговско-промишлената палата на Армения. В рамките на държавната си визита президентът Радев проведе среща с Негово Светейшество Карекин Втори, Католикос на всички арменци, и посети първопрестолния храм „Свети Ечмядзин“. Карекин Втори отправи благопожелания към българите и благодари на народа ни за оказаната подкрепа на арменците в най-тежък за тях час. Той отправи поздрави и към Българската православна църква и към Негово Светейшество патриарх Неофит. „Отношенията между нашите народи, свързани от вековно приятелство, получиха нов импулс. В рамките на тази визита ние потвърдихме не само добрите политически контакти, но и приятелството между българи и арменци“, подчерта на срещата Румен Радев. Президентът добави, че арменската общност у нас е съхранила своята идентичност и вяра и е напълно интегрирана в българското общество. В Ереван българският държавен глава посети и Института за древни ръкописи „Матенадаран“.", "date": "2018.02.13", "title": "Румен Радев се срещна с арменския премиер Карапетян (Видео, снимки)"}
{"url": "https://www.24chasa.bg/novini/article/6715122", "text": "      Учителите ще получават до 200 лв. за квартира, ако те или член от семейството им нямат собствено жилище в същото населено място. Това предвижда проект за промени в наредбата за условията и реда за възстановяване на транспортните разходи или на разходите за наем на педагогическите специалисти в институциите в системата на предучилищното и училищното образование, публикуван за обсъждане на сайта на МОН. С поправките отпада условието учителят да работи непременно в малко населено място извън местоживеенето си, за да получава субсидията. В проекта за наредба думите “малко населено място” се заменят с “населено място”. Досега, за да му се отпускат средства, педагогът трябваше да работи в селища с население до 30 хил. жители. Възстановяването на разходите за наем по месторабота е алтернатива за наетите педагози от други градове да не пътуват всеки ден. Проектът предвижда още да се възстановяват разходи за наем, когато местоработата на учителите е в по-отдалечени, слабо населени или планински райони с по-слабо развита пътна инфраструктура. Ако бъдат одобрени, промените ще влязат в сила със задна дата от 1 януари 2018 г. Учителите получават допълнителните си пари в училището, в което работят. Целта, която си поставя предложеният проект, е гарантиране на качеството на учебния процес чрез разширяване на възможностите за подбор на персонал с нужната квалификация. Промяната ще осигури условия за по-голяма трудова мобилност за наемане на необходимите квалифицирани специалисти, живеещи в други населени места, пише в мотивите към проекта за поправки в наредбата.", "date": "2018.02.13", "title": "Дават до 200 лв. на учителите за квартира"}
{"url": "https://www.24chasa.bg/novini/article/6715160", "text": "Израелец оцеля от изстрел с харпун за акули в лицето, като обстоятелствата от инцидента още не са изяснени, съобщи АФП. Персоналът от болница Кармел в Хайфа доста се изненадал, когато видял да пристига мъж с буза, пронизана към устата и челюстта от 60-сантиметрова метална стрела, предава БТА.  \"Беше като в уестърните от детството ми\" - разказа д-р Густаво Мойгър, завеждащ отделението по лицево-челюстна хирургия - Ако беше с 1 см встрани, щеше да е мъртъв\". Мъжът, който е на 28 години, е прострелян, докато е бил в автомобила си. Той бил на 200 м от болницата и побързал да стигне до нея. Харпунът не е преминал нито през мозъка, нито през око. Той се е спрял в лявата страна на врата, преди да достигне жизненоважни кръвоносни съдове. Полицията води разследване.", "date": "2018.02.13", "title": "Израелец оцеля след изстрел с харпун за акули в лицето"}
{"url": "https://www.24chasa.bg/novini/article/6715236", "text": "30 г. зад решетките в марокански затвор за тероризъм може да лежи арестуваният в Свиленград Науфал Захри. Африканското кралство поиска екстрадирането на 35-годишния мъж, а Хасковският окръжен съд го задържа за 90 дни. По споразумението между двете държави в този период съдът ни трябва да разгледа искането за екстрадиране. Захри е обявен за международно издирване от Интерпол - Рабат. В документите от Апелативната прокуратура на Мароко пише, че Захри е издирван за “лоялно членство в терористичната организация ИДИЛ”. В Сирия мъжът работил към служба “Механизация към Главна дирекция “Военни лагери” на “Ислямска държава” в град Ал Маядин, област Дер Алзор. В изпълнение на тази дейност Науфал Захри се е придвижвал в Сирия, огнестрелно оръжие и боеприпаси. Набирал и обучавал терористи. Близо месец службите ни проверявали кой всъщност е Науфал. Той бил задържан на 13 януари край граничното свиленградско с. Мустрак заедно с още 27 сирийци, главно жени и деца. 35-годишният мъж също се представил за сириец и дори показал такъв паспорт, който впоследствие се оказал фалшив. “Платих 2200 евро на турски трафиканти, за да ме снабдят с фалшивия документ и да ме преведат през вашата граница. Нямах друг избор. Не съм терорист”, заяви пред Темида Науфал. Той твърди, че професията му е механик на тежка строителна техника, но в Сирия 4 г. се занимавал с търговия. които преди около месец успял да изпрати през Турция за Тунис. “След лицево разпознаване е доказано, че именно Науфал е обявеното за издирване от родината му лице. От стъпването му на наша територия той е бил в центъра от закрит тип в Любимец, лагерът е на подчинение на МВР”, коментира прокурорът Павел Жеков. И той, и служебният защитник на мароканеца - адвокат Антон Попов, поискаха Науфал Захри да бъде задържан до 40 дни, за да се гледа по-бързо делото за екстрадиране. “Заради степента на опасност на това лице по-добре е то да стои по-малко в България”, коментира прокурор Жеков. Съдът обаче счете, че трябва да определи максимално предвидения 90-дневен срок за задържане на Науфал. “Ще обжалвам 90-дневното задържане пред Пловдивския апелативен съд и ще настоявам за 40 дни”, коментира пред “24 часа” адвокат Попов. Заседанието в Пловдив е насрочено за 20-и т.м. “Не искам да ме връщат в Мароко. Искам да остана в България. Върна ли се в родината си, нямам бъдеще. В Сирия имах други познати мои сънародници, всички те бяха арестувани, когато се прибраха в Мароко”, каза 35-годишният мъж. Според запознати с историята му той държал на превод от арабски, а не на френски, който е официален език в родината му. С преводач от арабски Захри се яви и в залата на Темида. Мароканецът се възползва от правото си да получи писмен превод от протокола на заседанието. Според юристи съществува и възможността България да откаже екстрадирането на мароканеца и той да бъде съден у нас. Предвиденото наказание в нашия закон по обвиненията, за които е издирван Науфал, е от 15 до 20 г. затвор. Задържаният Науфал Захри е бил високо в йерархията на “Ислямска държава”, демонстративно е носил гранати и колан за самовзривяване и е използвал уменията си на механик, за да помага на радикалните ислямисти. Това са разказали двама негови съмишленици пред съда в Ал Рияд, съобщи пред БНТ говорителят на главния прокурор Румяна Арнаудова. 5 документа е носил у себе си ислямистът, разказа още Арнаудова. Това са сирийска лична карта, паспорт и шофьорска книжка, брачно свидетелство, както и испански документ за самоличност. Всички те са фалшиви, показали експертизите. Захри сложил снимката си на тях. Направена е и лицево-идентификационна справка на мароканеца, която показала, че той е обявен за издирване в Шенгенската информационна система и в Интерпол. Мароко го издирва за подготовка за атентати, притежание на оръжия, обучение, набиране на пари и уговаряне на големи групи от хора да се присъединят към “Ислямска държава”. Задържаният има връзка с ИДИЛ. Вече получихме молба от Мароко за екстрадицията му. Работихме с ДАНС по случая. Опасен е, има специални знания. Влезе с група от 27 души, знаехме кой е и защо минава оттук към Западна Европа”, каза вътрешният министър Валентин Радев по Би Ти Ви.  Българинът с австралийски паспорт Иван Захариев-Джон Терориста, който е подсъдим по първото дело за тероризъм у нас, чака решение от апелативния спецсъд. Джон и адвокатът му Христо Ботев оспорват 4-годишно наказание на 22-годишния младеж. Той е осъден, че през 2016 г. дошъл у нас да се учи да стреля с автомат “Калашников”, след което да се включи към “Ислямска държава”. Джон основно стрелял в клуб “Левски” в София и “360 градуса” в пловдивското село Войводино. Младежът влизал и в сайтове, в които имало статии и видеоклипове за терористичните групировки “Джабхат ал Нусра” и ИДИЛ, категоричен е първият съд. И Джон, и адвокатът му не отричат, че младежът е бил в Сирия през 2013 г. Там обаче младежът контактувал с бойци от Свободната сирийска армия, която не е обявена за терористична организация за разлика от ИДИЛ. Най-суровото наказание, което Джон може да получи, е 8 г. затвор.  Лидер на “Ислямска държава”, който пращал пари от контрабанден тютюн за наргилета на организацията, бе задържан в София на 29 септември м.г. Ахмед Рафи Мусто е сириец по рождение, от 2008 г. има и българско гражданство. Той е обвинен от спецпрокуратурата, че през 2013 г. напуснал България и пътувал в Сирия, за да се включи в бойни действия на страната на “Даеш”. Останал там до 2015 г. Мусто имал висок ранг в терористичната организация. При задържането му бил открит автентичен документ, подписан от един от босовете на ИДИЛ. Свидетелството удостоверявало принадлежността му към организацията и му давало право да преминава свободно през територии на бойни действия. Документът е с партизанското му име Абу Мусат Шейхи. Разследващите се натъкнали и на зловещи клипове с Мусто. На тях се виждат хора с отрязани глави. Видеата са над 10, обясниха за “24 часа” разследващи. След като се върнал в България, Мусто създал банда за трафик на тютюн от наргилета. Той е обвинен за лидер на групата, а за нейни членове са посочени още 3-ма души. Разследващите смятат, че Мусто изпращал част от парите в Сирия, за да финансира дейността на “Даеш”. Хората му обаче нямат обвинения за тероризъм. Мусто все още е в ареста. Сирийците Алмохамад Абдулхамид и съмишлениците му Ал Абдалах Фади и Ал Фанди Ясим, които имат статут на бежанци в Германия, са осъдени у нас на по 6 г. за тероризъм. Те преминали през България с намерението да идат в Сирия и да се бият за Свободната сирийска армия (ССА) и принадлежащите ѝ фракции. Това пише в мотивите си съдийката на първа инстанция Елена Попова. Тя сочи, че чужденците са се обявили против режима на сирийския президент Башар Асад. Странното е, че ССА не е терористична организация. Попова обаче казва, че според българския закон всяването на смут и страх, както и заплашването, принудата на орган на власт или представител на чужда държава или международна организация “да извърши или пропусне нещо в кръга на неговите функции”, се наказва. По време на делото спецпрокуратурата поддържаше обвинението, че тримата са искали да идат в Сирия, но да се бият за “Ислямска държава” и “Мюсюлмански братя”. Папките вече са на вниманието на апелативния спецсъд. Казусът ще решава състав, чийто докладчик е съдия Галя Георгиева.", "date": "2018.02.13", "title": "Не искам в Мароко, ще ме убият, моли се командирът от ИДИЛ (Обзор)"}
{"url": "https://www.24chasa.bg/novini/article/6715265", "text": "Лидерът на германските социалдемократи Мартин Шулц подава оставка, предаде ДПА. \"Андреа Налес единодушно е одобрена от ръкводството на СПД за мой приемник, партиен конгрес ще реши това\", заяви Шулц, цитиран от Ройтерс и БТА.  \"Германската социалдемократическа партия ще има извънреден конгрес на 22 април, оставката ми влиза в сила незабавно\", каза още Шулц. Според източник от ГСДП и.д. лидер на социалдемократите до гласуването на 22 април ще бъде кметът на Хамбург Олаф Шолц. ГСДП е в тежко положение, след като подкрепата му падна до исторически ниски нива на парламентарните избори през септември. След като първоначално отказваше нова коалиция с консерваторите на канцлерката Ангела Меркел, партията я прие миналата седмица. Това решение обаче бързо разклати позициите на Шулц, защото той отначало искаше да е външен министър в новото правителство, въпреки предишни свои обещания никога да не работи в правителство на Меркел.", "date": "2018.02.13", "title": "Мартин Шулц подаде оставка (Обновена)"}
{"url": "https://www.24chasa.bg/novini/article/6715311", "text": "Катастрофа между два автомобила и ТИР е станала на бул. \"Цар Борис III\" в района между \"Горнобански път\" и ул. \"Планинец\", в посока Перник, предаде \"Фокус\". Движението в района на инцидента е ограничено. На мястото на инцидента има полицейски патрули и линейка. Няма информация за състоянието на участниците в сблъсъка.", "date": "2018.02.13", "title": "Катастрофа затруднява движението по бул.\"Цар Борис III\" в посока Перник"}
{"url": "https://www.24chasa.bg/novini/article/6715303", "text": "Министри на туризма в Европейския съюз да намерят пари и да пуснат дронове с камери над най-важните туристически обекти в страните си. Това и още 4 предложения направи по време на министерската среща в НДК дигиталният посланик на България и бивш външен министър Соломон Паси. Според него това ще стимулира туризма на целия континент - заетите хора, които нямат време да пътуват, ще влизат в интернет и ще виждат в реално време най-популярните обекти. Министрите на туризма се заинтригуваха и от друга идея на Паси - 9 да е числото за вътрешно набиране на рецепцията във всички европейски хотели. В България това изискване бе въведено преди 2 години. Соломон Паси препоръча също по подобие на единния европейски номер за спешни повиквания 112 в ЕС да се въведе единно мобилно приложение за спешни случаи. Целта е чрез него туристите да се свързват на своя език със спешните служби в страната, в която гостуват. То ще служи и за издирването им чрез GPS навигация. Бившият външен министър предложи също да се намерят европейски средства за свободен Wi Fi около всички по-важни туристически обекти. Соломон Паси и министърът на туризма Николина Ангелкова поискаха от колегите си по подобие на България в съюза да се въведе инициативата “Стоте най-важни туристически обекти”. В нея според Ангелкова трябва да се включат обекти от листата на ЮНЕСКО за световното историческо наследство. “Правителствата в ЕС трябва да намерят начин да влагат повече пари в туризма, тъй като за тази важна индустрия няма отделен фонд в рамките на европейския бюджет”, призова Елжбета Бенковска, еврокомисар по вътрешната търговия, индустрията, предприемачеството и малките и средни предприятия. По-рано вчера на неформална среща между министрите на туризма от ЕС, Западните Балкани и Турция заедно с новия председател на Световния съвет по туризма Зураб Полоикашвили е било обсъждано създаването на общ европейски продукт за туристи от далечни държави като Китай и Индия. Според Ангелкова Балканите заедно с Хърватия и Словения ще създадат свой общ туристически продукт за китайския пазар. ЕС си поставя за цел през 2018 г. да привлече с 10% повече китайски туристи, с което разчита на допълнително 1 млрд. евро приход за европейската икономика, каза Бенковска. По думите ѝ туристическата реклама на Европа в Китай трябва да бъде преструктурирана така, че китайците да идват не само в най-популярните градове, които и без това са претоварени от туристи, а и в по-слабо познати региони, и то през цялата година. Хърватският министър на туризма Гари Капели предложи ЕС да създаде свой отделен туристически фонд, който да обедини в едно всички пари за отрасъла, които сега са пръснати в много различни програми - земеделските, в подкрепа на регионите и др. Ресорният за туризма вицепремиер Валери Симеонов призова министрите да намерят баланс между агресивното развитие на нискотарифните авиокомпании, които довеждат много туристи, и националните авиопревозвачи, които обслужват редовни линии.", "date": "2018.02.13", "title": "Ангелкова и С. Паси към ЕС: Въведете БГ инициативата “100-те туристически обекта”"}
{"url": "https://www.24chasa.bg/novini/article/6714957", "text": "Американският държавен секретар Рекс Тилърсън призова съюзниците на САЩ да се съсредоточат в борбата срещу „Ислямска държава“, като добави, че турската военна операция в Африн е „разсейване“ от действията срещу екстремистите, предава AFP, цитирана от \"Фокус\". Държавният секретар е направил коментара си по време на среща на водената от САЩ международна коалиция в Кувейт. „Краят на мащабните военни операции не значи, че ние сме постигнали победа срещу „Ислямска държава“, заяви Тилърсън. Според американския дипломат, терористичната организация остава „сериозна заплаха за стабилността на региона“ и не само.", "date": "2018.02.13", "title": "Тилърсън призова съюзниците на САЩ да се съсредоточат в борбата срещу ИДИЛ"}
{"url": "https://www.24chasa.bg/novini/article/6714846", "text": "Камарата на общините на британския парламент съобщи, че полицията проверява сградата на парламента в Лондон, предаде Асошиейтед прес. Властите препратиха всички въпроси към Лондонската полиция, която засега не е коментирала, предава БТА.  Британската национална осведомителна агенция Прес асосиейшън цитира неназован източник от полицията, намиращ се в парламента, според когото става дума за подозрителен пакет. По думите му специалисти в момента го проверяват. Сградата не е отцепена.", "date": "2018.02.13", "title": "Проверяват подозрителен пакет в сградата на британския парламент"}
{"url": "https://www.24chasa.bg/novini/article/6714847", "text": "Днес, на 103- годишна възраст почина дядо Добри. Това съобщи белоградчишкият епископ Поликарп в профила си във фейсбук. Починал е днес сутринта, потвърди пред \"24 часа\" съпругът на малката му дъщеря Георги. \"Днес, на 103- годишна възраст почина дядо ДОБРИ. 1914 - 2018 г. Бог да го прости! Царство му небесно!\". Това гласи постът на епископ Поликарп във фейсбук. Дядо Добри е един от най-големите частни дарители на български православни храмове. Макар че живееше изключително бедно, през живота си е дарил над 80 000 лева, събрани от лични средства и от средства, предоставени му от щедри хора. За тази му дейност през 2014 г. \"24 часа\" удостои дядо Добри с голямата награда “Достоен българин” . Наричаха го \"Светеца от Байлово\" През 2005 г. той дарява 10 000 лв за църквата „Св. Кирил и Методий“ в село Байлово. През 2007 г. дарява 25 000 лв за реставрация на Елешнишкия манастир и църквата на село Горно Камарци. През 2008 г. дарява средства за ремонт на църквата в Калофер. През 2009 г. дарява 35 700 лв на патриаршеската катедрала „Св. Александър Невски“ – най-голямото дарение от частно лице в над 100-годишната история на храма. Лека му пръст! \"24 часа\" изказва съболезнования на близките.", "date": "2018.02.13", "title": "На 103 години почина дядо Добри - най-големият дарител на църквата"}
{"url": "https://www.24chasa.bg/novini/article/6714816", "text": "Атракционен влак с парен локомотив събра очите на старозагорци днес в ранния след обяд. Композицията е част от екскурзията на чужденци, предимно от Германия, които пътуват с парни локомотиви из Европа - те са тръгнали от германския град Нюрнберг и през Виена са достигнали България. Маршрутът им предвижда в края на седмицата групата да пътува с теснолинейката между Септември и Добринище, като влакчето отново ще бъде теглено от парна машина - единствената запазена за тази линия. Парният локомотив, който дойде в Стара Загора днес, бе от серията 16-27, възстановен през 2015 г. в Горна Оряховица. За да мине по-лесно влакът през Стара планина от Велико Търново на юг, на помощ се притекал и електрически локомотив, издадоха запознати. Това бе първият атракционен влак за годината, който минава през гара Стара Загора, която е неизменна спирка и на знаменития екскурзионен влак \"Ориент експрес\". След 40 минути престой, за да зареди парната машина с вода, композицията потегли към Пловдив.", "date": "2018.02.13", "title": "Първият за годината атракционен влак мина през Стара Загора"}
{"url": "https://www.24chasa.bg/novini/article/6714541", "text": "България и Китай обсъждат възможността за създаването на директна авиолиния между столиците София и Пекин. Това съобщи на брифинга след неформалната среща на министрите от ЕС и Балканите Николина Ангелкова, цитирана от  . Разговорите за това са започнали още миналата година в Будапеща на срещата 16+1, на която министър-председателят Бойко Борисов е обсъдил темата с китайския си колега Ли Къцян. „В момента водим разговори, разбира се предстоят още много разговори, за да може една такава линия да бъде реализирана, но аз се надявам и като домакини на форума 16+1 през втората половина на тази година дотогава да имаме конкретика, която можем да съобщим, но работим изключително интензивно в тази посока,“ каза Ангелкова. Именно подобряването на туристическите връзки с Китай ще бъде приоритет за целия Европейския съюз. Ангелкова отчете и повишен интерес от Турция към България в туристическия сектор. „Говорейки за Турция-да, тя е изключително важен пазар за България, особено в сектор туризъм повече от 636 000 турски туристи са посетили страната, разбира се Турция е наш съсед и изключително добър партньор и важен както за икономиката на нашата страна, така и разбира се за всички други секторни политики, които правителството води,“ каа Ангелкова. Еврокомисарят Елжбета Бианковска посочи, че туризмът не е отрасъл, който функционира сам. Тя призова държавите-членки на ЕС да инвестират в транспортна инфраструктура, защото така се подпомага и другите сектори. „Туризмът е много широк отрасъл, освен това той има силно влияние върху други отрасли, например един въпрос, който се обсъжда много е транспорта, ртазбира се това не е туризъм, но без транспорт, без инфраструктура не можем да привличаме и посрещаме повече туристи в страните,“ каза Бианковска. А генералният секретар на Световната организация по туризъм към ООН Зураб Пололикашвили коментира, че бъдещето на туризма е свързано с развитието на технологиите. Зураб Пололикашвили – генерален секретар на Световната организация по туризъм към ООН заяви: „Имаме възможност да обсъдим как ще се развива отрасъла, как ще се постигне максимално добро качество в него в епохата на цифровизацията, това е бъдещето на отрасъла. “ Туризмът формира около 10% от Брутния вътрешен продукт на Европейския съюз. Приходите от международен туризъм в страните от Съюза са над 341 млрд. евро през 2016 г. Очаква се те да са още по-високи през 2017 г., като данните все още се обработват.", "date": "2018.02.13", "title": "България и Китай обсъждат възможността за директна авиолиния София – Пекин"}
{"url": "https://www.24chasa.bg/novini/article/6714529", "text": "Апелативният специализиран съд върна на поста кмета на Септември Марин Рачев. Решението бе посрещнато от десетки негови фенове с аплодисменти и възгласи \"Победа\". Според магистратите няма доказателства, че ако е на поста, той би укрил доказателства или пък би повлиял на свидетели. Самият Рачев увери, че е в отпуска до 2-ри април и е на разположение на разследващите органи. Доводът, че на Рачев може да бъдат повдигнати още обвинения не е основателен, посочиха съдиите. По техните думи по време на делото не е станало ясно кои свидетели трябва да бъдат разпитани. Освен това съдиите отбелязаха, че правото на труд е основно човешко право. Апелативният спецсъд отказа да отстрани и общинския служител Станой Милов, който отговаря за инвенстиционния контрол. Искането Рачев и Милов да бъдат отстранени временно от длъжност е на Специализираната прокуратура. ", "date": "2018.02.13", "title": "Апелативният специализиран съд върна на поста кмета на Септември"}
{"url": "https://www.24chasa.bg/novini/article/6714555", "text": "На 14 февруари, сряда, от 16.30 часа на „Дондуков“ 2 държавният глава Румен Радев ще проведе среща с министъра на външните работи на Република Македония Никола Димитров. Това съобщиха от прессекретариата на президента. Президентът ще приеме Никола Димитров в контекста на посещението му у нас по повод неформалния съвет на министрите на външните работи на държавите членки на ЕС и на страните кандидати за членство, който ще се проведе в София на 15 и 16 февруари.", "date": "2018.02.13", "title": "Румен Радев ще се срещне с министъра на външните работи на Македония утре"}
{"url": "https://www.24chasa.bg/novini/article/6714577", "text": "Най-голямата годишна миграция на хора започна в Китай, където стотици милиони хора пътуват, за да бъдат със семействата си за Лунната нова година на 16 февруари, предаде ДПА, цитирана от  Властите очакват общо 2,98 милиарда пътувания с автомобили, влакове и самолети през 40-те дни около празника. Китайската комисия за развитие и реформа прогнозира увеличение на пътуванията с влак с 8,8% и с 10% - на пътуванията със самолет. Пътуванията с кола обаче се очаква да спаднат за първи път. Повече китайци пътуват и в чужбина за празниците, като около 6,5 милиона са си направили резервации за пътуване зад граница. Очаква се приходите от туризъм през празниците да достигнат 476 милиарда юана (76 милиарда долара), което е с 12,5% повече спрямо миналата година, според националната туристическа служба. Китайската Нова година се празнува на различна дата всяка година в съответствие с лунния календар. Това е най-важният китайски празник и е повод семействата да се съберат. Според китайския хороскоп 2018-та е Годината на кучето.", "date": "2018.02.13", "title": "Китай се готви за натоварения трафик заради Лунната нова година"}
{"url": "https://www.24chasa.bg/novini/article/6714647", "text": "Немска овчарка, която избягала от дома на собствениците си в Германия преди 6 месеца, бе намерена на повече от 300 км оттам в Швейцария, съобщи Асошиейтед прес, цитирана от БТА. Властите в Цюрих оповестиха, че кучката Рапунцел е била открита от екип на Спешна помощ край магистрала близо до града. Тя имала сериозни травми и страдала от обезводняване. Рапунцел била отведена в клиника за животни, където била подложена на лечение заради многобройни фрактури и вътрешни кръвоизливи. Информация от имплантирания в тялото й чип показала, че Рапунцел е обявена за изчезнала от дома си близо до Франкфурт в Германия на 15 август м.г.", "date": "2018.02.13", "title": "Немска овчарка избяга от дома на стопаните си, намерили я на 300 км от дома им"}
{"url": "https://www.24chasa.bg/novini/article/6714595", "text": "Средната заплата на българските депутати се вдига с 297 лв. и вече е 3540 лв. Това произтича от разпространените от Националния статистически институт данни за средната работна заплата в страната през последното тримесечие на 2017 г.  През последния месец на четвъртото тримесечие на 2017 г. - декември, средната заплата в обществения сектор, която служи за изчисляване на депутатската, е била 1180 лв., докато септемврийската, по която се изчисляват в момента депутатските заплати, е била 1081 лв. Според правилника на парламента депутатската заплата е три пъти средната в обществения сектор през последния месец на предното тримесечие. Т.е. досега е била 3243 лв., а сега става 3540 лв. Председателят на парламента взима с две трети от депутатската заплата отгоре и то без да се брои добавката за трудов стаж. Най-висока заплата в управлението взима президентът – двойна на депутатската, т.е. основната заплата на Румен Радев сега става 7080 лв., а досега е била 6486 лв. Това е основната заплата без добавки за трудов стаж, звания и др. ", "date": "2018.02.13", "title": "Депутатската заплата се вдига с 297 лв."}
{"url": "https://www.24chasa.bg/novini/article/6714677", "text": "Руският външен министър Сергей Лавров нарече опасни опитите на САЩ да създадат \"някаква квазидържава\" по източния бряг на река Ефрат в Сирия, предаде ТАСС, цитирана от БТА. \"Според мен американците действат не по пътя на усърдното формиране на общо съгласие, а се опитват да действат чрез опасни, едностранни стъпки\", каза той. \"Тези стъпки изглеждат все повече и повече като част от линията за създаване на някаква квазидържава върху голяма част от сирийската територия - на източния бряг на Ефрат чак до иракската граница\", заяви първият дипломат на Русия. Той добави, че според Москва не е изключено САЩ да възнамеряват да запазят присъствието си в Сирия \"задълго, ако не и завинаги\". По думите му американската страна декларира, че присъствието й в Сирия е не само за решаването на военни задачи, но и за започването на политически процес, който да завърши със смяна на режима на Башар ал Асад. Лавров оцени като недалновиден подхода на САЩ за цялостно отхвърляне на позицията на Турция за сирийските кюрди. По думите му отношението на Анкара към \"тези или онези подразделения на кюрдското опълчение\" може да се оценява нееднозначно, но това отношение е реалност. \"Резултатите от тази недалновидност наблюдаваме и в района на Африн\", заключи руският министър по адрес на турската военна операция в Северна Сирия срещу кюрдски групировки. Според него кюрдите са неотделима част от сирийското общество и Русия винаги е настоявала те да участват пряко в опитите за намиране на изход от кризата в Сирия. След среща в Москва с белгийския външен министър Дидие Рейндерс Лавров каза, че Москва цени усилията на Белгия за преодоляване на разногласията между Русия и ЕС и НАТО. Рейндерс обясни, че действащите санкции срещу физически и юридически лица от Русия не са \"самоцелни\", а са \"временно решение\", свързано с изпълняването на Минските споразумения за Украйна, предаде ТАСС.", "date": "2018.02.13", "title": "Лавров: САЩ се опитват да направят \"квазидържава\" на територията на Сирия"}
{"url": "https://www.24chasa.bg/novini/article/6714684", "text": "Под наблюдението на Районна прокуратура – Благоевград се води досъдебно производство за извършена кражба. На 10 февруари, за времето от 17 ч до 19 ч, от помещение на пети етаж в административна сграда на бул. \"Васил Левски\" в Благоевград, били отнети двадесет и една машини \"Антмайнер С 9\", собственост на три физически лица. За целите на обира била изтръгната метална планка на врата. Въпросните машини са известни като bitcoin miner и служат за добиване на свободни биткойни от интернет пространството. Стойността на всяка една от тях като нова е 8 000 евро. Помещението, в което били разположени машините, не било оборудвано с климатична инсталация или климатик, като вследствие на работата им се стигало до сериозно загряване. Поради необходимостта от допълнително охлаждане помещението било с отворена врата. Работата по случая продължава с активни действия по разследването.", "date": "2018.02.13", "title": "Вратата на стаята с 21-те откраднати копача за биткойни зеела отворена"}
{"url": "https://www.24chasa.bg/novini/article/6714699", "text": "Обвинен в наркотрафик мъж бе признат за виновен и бе осъден на 7 години затвор и 150 000 лева глоба от състав на Хасковския окръжен съд, съобщиха оттам, цитирани от БТА. Българският гражданин Мехмед Ахмед опитал да пренесе от Турция у нас 16,7 кг. хероин на стойност 1,085 млн. лева на 14 май миналата година. Той пътувал в автобус на турска фирма. При проверката на ГКПП Капитан Андреево митническите власти открили пресовките с високорисковото наркотично вещество в кашон с теракотни плочки. Установено е било, че багажът е на Ахмед. Присъдата е била постигната след споразумение на защитата на обвиняемия с прокуратурата, което е било одобрено от съда. Контрабандата е в особено големи размери и случаят е особено тежък, пише в решението на съда. От държавното обвинение коментираха, че на все още на свобода и обявен за издирване е съучастникът, подбудител и помагач на Ахмед Сейхан Юзеир.", "date": "2018.02.13", "title": "Наркотрафикант бе осъден на 7 години затвор в Хасково"}
{"url": "https://www.24chasa.bg/novini/article/6714559", "text": "Искам с гордост да носите сръбското си име, да не се срамувате от никого, да не се боите от никого и да имате право да кажете какво очаквате от Сърбия и Хърватия, заяви днес сръбският президент Александър Вучич на среща с хърватски сърби във Въргинмост, предаде Танюг. Президентът каза, че Сърбия е готова да осигури на хърватското малцинство всичко, което иска за сърбите в Хърватия. Той добави, че Белград се старае хърватите в Сърбия да живеят \"като у дома си\" и че сърбите в Хърватия имат право да се чувстват по същия начин, предава БТА.  Вучич бе посрещнат в Дома на културата във Въргинмост от около 200 сърби, които поставиха въпроси, свързани с тежкото им икономическо и социално положение, и заявиха, че ще приемат с благодарност помощ за изготвянето на планове и проекти за използване на потенциала на района, в който живеят. Те казаха, че не са почувствали никаква промяна, откакто Хърватия е станала членка на ЕС, и не са получили нищо от европейските фондове. Сръбският президент обеща освен нужната помощ за икономически проекти да осигури и стипендии за образование на 25 деца на хърватски сърби. Вучич започна посещението си в Хърватия вчера със среща с президента Колинда Грабар Китарович, а по-късно се срещна и с премиера Андрей Пленкович и с председателя на парламента Гордан Яндрокович.", "date": "2018.02.13", "title": "Вучич пред сръбското малцинство в Хърватия: Носете с гордост сръбското си име"}
{"url": "https://www.24chasa.bg/novini/article/6714689", "text": "Иван Чернев е новият председател на Управителния съвет на Kaufland България, съобщиха от компанията. Чернев е с дългогодишен опит в Kaufland в Германия и други европейски държави. Той поема поста от Димитър Спасов, който бе начело на компанията от стъпването ѝ у нас. Спасов ще подпомага дейността й и в бъдеще.  \"Кауфланд\" ще продължи да развива дейността си в страната и под ръководството на Иван Чернев и навлизане в активна фаза на модернизация в полза на крайния клиент, допълват от там. Компанията съобщава, че ще продължи с обновяване на обектите си и да осъвременява продуктовия си асортимент, заедно със засилване на позитивното въздействие. До 2019 г. компанията ще разшири веригата си и с още 2 хипермаркета у нас – във Велико Търново и пети във Варна.", "date": "2018.02.13", "title": "Иван Чернев е новият шеф на \"Кауфланд\""}
{"url": "https://www.24chasa.bg/novini/article/6714789", "text": "Вицепремиерът по правосъдната реформа и министър на външните работи Екатерина Захариева и министърът на външните работи на Република Македония Никола Димитров ще подпишат протокол за размяна на ратификационните документи, с които влиза в сила договорът за приятелство, добросъседство и сътрудничество между България и Македония. Церемонията ще се проведе на 14 февруари в сградата на Министерския съвет, съобщиха от пресслужбата на Министерски съвет. Договорът беше подписан на 1 август 2017 г. от министър-председателите на двете страни Бойко Борисов и Зоран Заев, а в началото на тази година беше ратифициран от парламентите на България и на Македония. С подписването на хротокола за размяна на ратификационните документи приключва напълно процедурата по влизането му в сила.", "date": "2018.02.13", "title": "Договорът за приятелство с Македония влиза в сила утре"}
{"url": "https://www.24chasa.bg/novini/article/6714821", "text": "Катастрофата на руския Ан-148, при която загинаха 71 души, може да е причинена от обледяване на датчика за скорост, предава Франс прес, като се позовава на съобщение от Междудържавната авиационна комисия (МАК), пише \"Фокус\". Подобна ситуация означава, че пилотите са получили грешна информация за скоростта, с която се е движела машината. Самолетът се разби две и половина минути след издигането си на височина от около 1300 метра и скорост 465- 470 км/час.", "date": "2018.02.13", "title": "Обледенен датчик за скорост може да е причинил падането на руския самолет"}
{"url": "https://www.24chasa.bg/novini/article/6714835", "text": "Германското правителство обмисля да въведе безплатен градски транспорт, за да отговори на изискванията на Еврокомисията за спешни мерки за изчистване на въздуха в големите градове. Ако страната не направи нещо за намаляване на вредните емисии, ще последват сериозни глоби. В писмо до еврокомисаря по околната среда Кармену Вела германската министърка на околната среда Барбара Хендрикс, министърът на транспорта Кристиан Шмид и държавният секретар Петер Алтмайер са обявили, че Германия ще тества безплатен градски транспорт първоначално в пет града: Есен, Бон, Херенберг, Ройтлинген и Манхайм. С тази мярка ще се намали значително броят на автомобилите в градовете. Правителството ще окуражава градовете да въвеждат и забрани за автомобили, но тези забрани ще важат само за определени улици. Ще се наложат ограничения и подобрения и при колите, осигуряващи транспорт на магазини и фирми. Например ще се стимулират данъчно всички предприятия, кото сменят автопарка си с нови коли с ниски вредни емисии.", "date": "2018.02.13", "title": "Заради мръсния въздух Германия обмисля\nда въведе безплатен градски транспорт"}
{"url": "https://www.24chasa.bg/novini/article/6714850", "text": "Турският президент Реджеп Тайип Ердоган предупреди във вторник Кипър да „не пристъпва границата“, след като по-рано Никозия обвини турски военен кораб в опит да попречи на морски съд на италианска компания да проведе проучвания за наличието на природен газ край остров Кипър, предава Reuters. „Нашите военни кораби и отряди за сигурност следят развитието на ситуацията в региона и са инструктирани да направят каквото е нужно“, заяви Ердоган пред членове на своята \"Партия на справедливостта и развитието\", предава \"Фокус\".  Турският президент заяви също така: „Ние предупреждаваме тези, които пристъпват границата в Кипър и Егейско море. Те стоят против нас докато не видят нашите армия, кораби и самолети“. Президентът на Кипър Никос Анастасиадис отказа да коментира думите на Ердоган, но заяви, че няма причина за тревога.", "date": "2018.02.13", "title": "Ердоган предупреди Кипър да \"не пристъпва границата\""}
{"url": "https://www.24chasa.bg/novini/article/6714852", "text": "Агенция „Пътна инфраструктура“ (АПИ) стартира обществена поръчка за избор на изпълнител за издирване на археологически обекти по трасето път I-1 (E-79) в участъка Видин-Монтана-Враца, съобщи \"Фокус\". За извършването на теренни археологически проучвания преди да стартира изграждането на бъдещата магистрала са предвидени 80 000 лв. Средствата са осигурени от Оперативна програма „Транспорт и транспортна инфраструктура“ 2014-2020 г., която финансира подготовката на проекта, каквито са и този вид археологически проучвания. Това съобщиха от пресцентъра на АПИ. Обществената поръчка е в две обособени позиции: - Обособена позиция №1 – за издирване на археологически обекти по трасето на участъците „Видин – Димово“, „Димово – Бела – Ружинци“ и „Ружинци – Монтана“, със срок за изпълнение 82 дни и прогнозна стойност 60 000 лв. без ДДС; - Обособена позиция №2 – за издирване на археологически обекти по трасето на участъка „Монтана – Враца“, със срок за изпълнение 44 дни и прогнозна стойност 20 000 лв. без ДДС. Предварителните археологически проучвания трябва да установят дали няма да бъдат засегнати или нарушени нерегистрирани археологически обекти. Целта е се документират всички археологически обекти, структури и следи независимо от техния вид и хронология, като се определи тяхното местоположение в административно- териториално отношение и се локализират прецизно с помощта на GPS или други подходящи технически средства. Необходимо е да бъдат определени и мерки за тяхното опазване, като провеждане на разкопки и наблюдение по време на строително-монтажните дейности. Кандидатите могат да подават своите предложения до 17:30 ч. на 22 март 2018 г.", "date": "2018.02.13", "title": "Стартира обществената поръчка за археологически обекти по трасето Видин - Монтана - Враца"}
{"url": "https://www.24chasa.bg/novini/article/6714158", "text": "Американското космическо ведомство ще получи 50 милиона долара за изучаване на възможностите за отправяне на роувър на Марс за вземане на проби от неговата почва и връщането им на Земята, съобщава ТАСС, цитирана от БТА. Споменатата сума фигурира във федералния проектобюджет на САЩ за финансовата 2019 година, публикуван от Белия дом. Администрацията на САЩ поддържа плановете за отправянето на Червената планета на следващ марсоход, чието изстрелване се предвижда към 2020 година. Ще бъдат заделени 50 милиона долара за доставянето от Марс на геоложки образци, което представлява високоприоритетна научна цел на НАСА. Правителството се отказва от проекта за създаването на нов орбитален телескоп, който трябваше да работи в инфрачервения спектър, поради неговата висока стойност.", "date": "2018.02.13", "title": "НАСА ще получи средства за набавяне на почва от Марс и връщането й на Земята"}
{"url": "https://www.24chasa.bg/novini/article/6714159", "text": "Кремъл заяви днес, че не разполага с информация за  , предаде Ройтерс. Знаем само за руски граждани, които са разположени в тази страна като военнослужещи, уточни Дмитрий Песков, говорителят на руския президент Владимир Путин, предава БТА. Той каза това, попитан от журналисти за медийните съобщения за най-малко двама убити руски наемници при сблъсък между сирийски проправителствени сили и оглавяваната от Съединените щати антиджихадистката коалиция в източната провинция Дейр аз Зур, отбелязва Ройтерс. Песков призова да не бъдат използвани медийни съобщения като първоизточник за смъртта на руснаци в Сирия, предаде ТАСС. Тези информации се нуждаят от потвърждение. В много държави по света има голям брой руснаци и придобиването на подробни сведения за всички тях е доста сложно, заяви Песков. Миналата седмица САЩ обявиха, че са убили над 100 бойци от сирийските проправителствени сили, когато коалицията е нанесла въздушни удари на 7 февруари, за да предотврати атака срещу щаб на подкрепяните от нея Сирийски демократични сили (СДС) в източната провинция Дейр аз Зур. Министерството на отбраната на Русия, която подкрепя сирийския президент Башар ал Асад, каза, че проправителствени милиции са предприели разузнавателна операция и че в района не е имало руски военнослужещи, припомня Ройтерс. Най-малко двама руснаци, които са се сражавали неофициално на страната на Асад, обаче са сред убитите, казаха за агенцията свързани с тях хора. Единият от загиналите е Владимир Логинов, казак от Калининградска област. Максим Буга, лидер на казаците в руския анклав на Балтийско море, заяви, че Логинов е бил убит наред с още десетки руски бойци около 7 февруари. Другият загинал руснак е Кирил Ананиев, каза Александър Аверин, говорител на националистическата партия, с която е бил свързан той. Гибелта на Логинов и Ананиев за момента не е потвърдена от независими източници, посочва Ройтерс. Агенцията отбелязва, че Григорий Явлински, който е сред кандидатите на президентските избори в Русия следващия месец, призова президента Владимир Путин да разкрие колко точно руснаци са убити в Сирия и при какви обстоятелства. \"Ако са загинали голям брой руски граждани, представители на властите, включително главнокомандващият нашите въоръжени сили (Путин), са длъжни да кажат на страната за това и да решат кой е отговорен\", каза либералът ветеран в изявление, разпространено от неговата партия \"Яблоко\". \"Не мисля г-н Явлински има някакви по-надеждни източници на информация\" (от медиите), коментира Песков, цитиран от ТАСС.", "date": "2018.02.13", "title": "Кремъл: Не разполагаме с информация за убити руски наемници в Сирия"}
{"url": "https://www.24chasa.bg/novini/article/6714171", "text": "Говорителят на гръцкото правителство Димитрис Цанакопулос обвини Турция, че не допринася за стабилността в региона, съобщава електронното издание Ekathimerini, цитирано от \"Фокус\". Коментарите на официалния представител бяха направени броени часове, след като кораб на турската брегова охрана се удари в гръцка патрулна лодка край островната група Имия/Кардак. Не се съобщава за пострадали. Инцидентът се случи късно в понеделник вечерта, малко след като турските военни кораби възпрепятстваха сондажен кораб на италианския енергиен гигант ENI от проучвания в Блок 3 на Изключителната икономическа зона (ИИЗ) на Кипър. В тази връзка Атина обвини Ердоган, че подхранва напрежението в региона. „Има напрежение в Турция и някои много трудни проблеми за Ердоган и неговото правителство, които включват обща дестабилизация в по-широкиян регион“, подчерта Цанакопулос. „С поведението си Турция не допринася за преодоляването на тази ситуация. Всъщност тя прави точно обратното\", категоричен бе говорителят на правителството в Атина. Говорителят на гръцкото правителство няма да се замисли дали Атина се опасява от потенциален конфликт с Турция в Егейско море. „Трябва да сме много внимателни и да следваме развитието\", предупреди Цанакопулос пред радио Alpha, като допълни: „ Това, което се изисква, е спокойни и ясни глави, и сериозно управление на ситуацията\".", "date": "2018.02.13", "title": "Официална Атина обвини Турция в подклаждане на напрежението в региона"}
{"url": "https://www.24chasa.bg/novini/article/6714201", "text": "Убийците на 61-годишния таксиметров шофьор Васил Ашиков признаха вината си и поискаха в съдебната зала делото им да се гледа по така наречената съкратена процедура, при която те не оспорват фактите, изнесени в обвинителния акт, няма да бъдат разпитвани свидетели, а присъдата им ще бъде намалена с една трета. Наследниците на убития се конституираха като граждански ищци и поискаха общи 450 000 лв. кръвнина. Делото бе отложено за 12-и март, тъй като държавното обвинение и адвокатите на подсъдимите поискаха да бъдат представени справки за имотното състояние на двамата, както и техни характеристики. Нападението над таксиметровия шофьор било замислено от наркозависимата двойка като грабеж, но се стигнало до брутален край вечерта на 9-и срещу 10-и април миналата година. Ренета Димитрова и Космас Космас, с когото живеели на семейни начала, били безработни наркозаисими. Те искали да откраднат оборота на шофьора, но след борба в колата се стигнало до смъртоносни рани с нож, на метри от военно подделение по пътя към варненското село Каменал. \"Времето не лекува, нямам думи. Който е познавал баща ми, знае какъв е бил. Аз мога да искам много работи, въпросът е съдът какво ще каже\", през сълзи каза синът на убития Асен Ашиков. Адвокатите на подсъдимите поддържат тезата, че целта на нападението не е била убийство, а грабеж. Клиентите им са направили пълни самопризнания още при задържането им. Ренета заявила, че много бичала Космас и искала той да се чувства добре.", "date": "2018.02.13", "title": "Убийците на таксиметров шофьор от Варна признаха вината си"}
{"url": "https://www.24chasa.bg/novini/article/6714206", "text": "Децата в София имат нужда от качествено образование във всяко училище на територията на града и Столична община е длъжна да го осигури. Това заяви председателят на групата на БСП в СОС Калоян Паргов по време на обсъждането на новите Наредби за прием на деца в общинските детски градини и в първи клас в общинските училища, съобщиха от пресцентъра на БСП София.  Калоян Паргов, който е заместник-председател на Комисията и експертът по образование към групата на БСП в СОС Александър Грозданов се включиха в обсъждането с конструктивни предложения, част от които бяха приети от управляващите в Столична община. \"С експертите на БСП в образованието имахме много срещи с различни родителски организации, за да чуем тяхното мнение за проекта за нова Система за прием на ученици в първи клас в общинските училища на територията на СО, каза Калоян Паргов. - Най-голямото притеснение на всички е свързано с качеството на образователната система в различните райони на София. От години настояваме кметът Фандъкова да направи така, че да има балансиран прием навсякъде в София и да не се обезлюдяват училища. А сега тепърва се търси начин за справяне точно с това - училища, които не са предпочитани заради лошо качество на образованието, което предлагат, се обезлюдяват и тежат на бюджета. Радвам се, че гражданските организации са толкова активни и ние, от БСП, подкрепяме исканията и предложенията им. Доволен съм също така, че с общи усилия упражнихме натиск и част тези искания и предложения бяха приети от управляващите. Така напрежението между родителите и общината ще намалее и се радвам, че ние, от БСП, помагаме за това\". Част от предложенията, които бяха направени, са точките за дете от многодетно семейство да бъдат увеличени. В критериите да бъде добавено и \"дете на самотен родител\", а заповедта за прилежащите райони да стане част от самата Наредба за прием на деца в първи клас.", "date": "2018.02.13", "title": "Паргов: Софийските деца се нуждаят от качествено образование, общината да го осигури"}
{"url": "https://www.24chasa.bg/novini/article/6714212", "text": "Руският президент Владимир Путин е благодарил в телефонен разговор снощи на американския си колега за предложението за помощ при разследването на катастрофата Ан-148, предаде ТАСС, цитирайки прессекретаря на руския държавен глава Дмитрий Песков. \"В този случай президентът наистина изрази признателност на американския си колега за изказаните съболезнования по повод на неотдавнашната катастрофа\", съобщи Песков. \"Що се отнася до изразената готовност за оказване на помощ при разследването на причините за самолетната катастрофа, президентът изрази благодарност и за това\", добави той. Освен това Путин е информирал Тръмп за работата, която се води по линия на Междудържавния авиационен комитет, предаде БТА. Като цяло Кремъл оценява разговора като конструктивен. Песков уточни, че е била засегната и темата за Северна Корея, но не се е стигнало до задълбочена размяна на мнения. Същото важи и за темата за Сирия, както и за съобщенията за смъртта на руски граждани в зоната на конфликта. Пътническият самолет Ан-148 на \"Саратовски авиолинии\" изчезна от радарите на 11 февруари в полет Москва-Орск, няколко минути след излитане от летище Домодедово. Отломки от машината бяха открити в Подмосковието. Няма оцелели от общо 65-те пътници и шестимата членове на екипажа, припомня ТАСС. Освен това Песков съобщи, че Путин се е простудил, но не е сериозно болен и продължава да работи.", "date": "2018.02.13", "title": "Путин: Благодаря на Тръмп за предложената помощ в разследването на катастрофата на самолета Ан-148"}
{"url": "https://www.24chasa.bg/novini/article/6714217", "text": "Младеж, държал 504 грама амфетамин на стойност над 15 000 лева с цел да разпространи наркотика, ще изтърпи присъда, съобщи пресцентърът на Окръжния съд в Добрич. Наказанието за Георги Г. две години лишаване от свобода с четири години изпитателен срок е постановено, след като съдът е одобрил сключеното между младежа и прокуратурата споразумение. Двайсет и четиригодишният мъж се е признал за виновен, че на 12 юли 2017 година на главен път в землището на село Оброчище, община Балчик, е държал без надлежно разрешително високорисковото наркотично вещество. От данните по делото става ясно, че младежът е превозвал наркотика с мотоциклет и е направил опит да избяга от полицията като не се е подчинил на дадените му указания да спре. Георги Г. е бил задържан след като полицаи от две районни управления на МВР го преследвали близо десет километра с включени светлинни и звукови сигнали. По-късно бил претърсен и апартамент във Варна, обитаван от мъжа, в който била намерена везна със следи от същото наркотично вещество. Георги Г. досега не е бил осъждан. Определението на Окръжния съд е окончателно и има последствията на влязла в сила присъда, посочват от пресслужбата на институцията.", "date": "2018.02.13", "title": "2 години затвор за младеж, държал амфетамин за над 15 000 лева"}
{"url": "https://www.24chasa.bg/novini/article/6714227", "text": "Има опасност за живота на жената, пострадала днес в катастрофа на столичния бул. \"Александър Малинов\". Това съобщиха от болница \"Св.Анна\", където тя е била приета след инцидента. Освен тежка черепно-мозъчна травма, пациентката има и тежка, открита фрактура на ръка и фрактура на таза. . Инцидентът е станал около 10 часа.", "date": "2018.02.13", "title": "С опасност за живота е жената, излетяла с колата си от моста на бул. \"Александър Малинов\""}
{"url": "https://www.24chasa.bg/novini/article/6714252", "text": "Полицията в Португалия задържа мъж на международното летище на Лисабон с 1 кг кокаин във „фалшив задник“, предаде Би Би Си. Бразилският гражданин пристигнал с полет от град Белен - столица на щата Пара в Североизточна Бразилия, съобщиха местни медии. Не се посочва как полицията е успяла да разкрие пратката с наркотици. Кокаинът бил в джобове, пришити към задната част на долнище, предава  .  Втори мъж, за който се подозира, че трябвало да получи дрогата, бил арестуван на централната гара в португалската столица. Заподозрените са на възраст съответно 32 и 40 години. Конфискуваният наркотик е достатъчен за 5000 индивидуални дози, съобщи полицията, но не даде оценка за цената на заловената пратка. Двамата мъже ще бъдат обвинени в наркотрафик. Миналия месец властите в Португалия и Испания откриха кокаин, скрит в пресни ананаси, пристигнали от Южна Америка.", "date": "2018.02.13", "title": "Откриха 1 кг. кокаин във \"фалшив задник\" на летището в Лисабон"}
{"url": "https://www.24chasa.bg/novini/article/6714223", "text": "Работник на 47 години е починал след трудова злополука в Завода за отливане на чугуни \"Осъм АД\" в Ловеч, а друг е настанен в болница, съобщи директорът на инспекцията по труда в Ловеч Митко Митев. По думите му, става въпрос за два инцидента. Първият е възникнал вчера /12 февруари/ около 12.40 ч. Пострадалият, който е работел като шлосер, заедно със свой колега са транспортирали филтър за аспирационна система, посредством мотокар от ремонтен цех. Филтърът е започнал да пада, а мъжът се е опитал да го задържи, но е бил затиснат от него. Откаран е в болница в Плевен, с тежки наранявания, но по-късно е починал. Митко Митев поясни, че в момента се извършва проверка по случая, както от инспекцията по труда, така и от прокуратурата. На виновните за инцидента ще се търси административно наказателна отговорност. Митев каза още, че малко след злополуката, в предприятието е станал и друг инцидент, при който е пострадал 54 годишен работник. Той е настанен в болница, без опасност за живота, с обгаряния в областта на окото. Този инцидент е бил при работа с индиукционна пещ, при която парче разтопен метал е хвръкнал и изгаря работника. Според Митко Митев последният трагичен инцидент в завода е от 2014 г., а последната проверка там за безопасните условия на труд е била извършена през есента на миналата година. Издадените тогава предписания са били изпълнени. И по двата случая са образувани досъдебни производства. От предприятието отказаха да коментират инцидентите.", "date": "2018.02.13", "title": "Шлосер почина след трудова злополука в завод в Ловеч"}
{"url": "https://www.24chasa.bg/novini/article/6714242", "text": "Експертиза на ножа, с който Илиян Рангелов е намушкал годеницата си Милена Динова на 28 декември 2016 г. в Куртово Конаре, назначи пловдивският окръжен съд. Вещото лице ще трябва да сравни дали биологичният материал по хладното оръжие и по канията съвпада с кръвната група на жертвата. Отделно ще бъдат изследвани и черните кожени ботуши на младата жена. Новите експертизи станаха и причина за поредното отлагане на процеса срещу убиеца за 11 април. Преди началото на делото роднини и колеги на Динова се събраха пред Съдебната палата и разпънаха плакати с искания за доживотна присъда на Рангелов. \"Дано да доживеем да го видим осъден. Трябва да остане до края на дните си зад решетките\", казаха родителите на закланата годеница. Бащата на Милена - Кръстьо Динов, не можеше да сдържи сълзите си. По думите му всяко заседание е мъчително за тях. Според обвинението Рангелов е намушкал любимата си заради болезнена ревност. Той неоснователно я подозирал в изневери и вдигал скандали. Така се случило и във фаталната нощ. Милена излязла за нощна смяна, а годеникът й я настигнал на улицата и забил нож в гърдите й. След това се прибрал, а при идването на полицията се престорил на сънен. Първоначално отричал да е извършител на жестокото престъпление.", "date": "2018.02.13", "title": "Поискаха експертиза на ножа, с който Илиян от Куртово Конаре закла годеницата си (Снимки)"}
{"url": "https://www.24chasa.bg/novini/article/6714234", "text": "Йосиф Йосифов-Йоско Костинбродския, който е в неизвестност от 2014 г., и съратникът му Ивайло Симеонов-Богьовеца са невинни за стрелбата по Кирил Киров-Киро Японеца, станала през юни 2003 г. Това е решил окончателно вчера състав на Върховния касационен съд (ВКС), който потвърждава присъдите им от апелативната инстанция. На 12 юни 2003 г. маскирани стреляха по него от пистов мотор. Японеца обаче извади късмет - куршумите се забиха в седалката на мерцедеса му и в бронежилетка, която носел, защото 2-ма души го предупредили, че има поръчка за убийството му. Освен за опита за убийство Йоско бе обвинен, че е бил тартор на банда за убийства, отвличания и търговия с дрога през 2003-2010 г. \"На базата на събраните и проверени доказателствени източници, анализирани поотделно и съпоставени помежду си, двете решаващи по фактите съдебни инстанции са направили извода, че те не са достатъчни, за да се приеме по несъмнен начин, през инкриминирания с обвинителния акт период от време, съпричастността на подсъдимия Йосифов, като организатор и ръководител на организирана престъпна група, както и участието в нея на останалите подсъдими\", категорични са съдиите Красимир Харалампиев, Милена Панева и Мая Цонева. Те потвърждават невинността по обвиненията за престъпна група на Йоско, Богьовеца, Вергил Славов, Мариан Атанасов и Александър Йорданов.", "date": "2018.02.13", "title": "Окончателно! Йоско Костинбродския оправдан за стрелбата по Киро Японеца"}
{"url": "https://www.24chasa.bg/novini/article/6714278", "text": "Не намалява интересът на европейци, включително и българи, към образование във Великобритания въпреки \"Брекзит\". Това казаха образователни консултанти на пресконференция в Националния пресклуб на БТА. Правителството на Шотландия вече е обявило своето намерение да финансира студентите от ЕС и през следващата учебна година - 2019/2020 г., посочи образователният консултант Ирина Христова. Очакванията на консултантите са британското правителство да разреши кредитирането на студентите от ЕС за следващата 2019 г. И през следващия сезон за кандидатстване няма да има съществена промяна в броя на българите, които избират да кандидатстват в университети във Великобритания, коментира Христова. Шест процента е ръстът на интереса на европейски студенти към топ университети като Оксфорд, Кеймбридж и медицински учебни заведения, посочи Христова. Тя допълни, че за останалите се е запазил броят на кандидатстващите европейци. Кандидатите от България които имат интерес към университети като Оксфорд, Кеймбридж и медицински висши училища са 20 души. За начална бакалавърска степен в останалите университети във Великобритания за учебната 2018/2019 г. са кандидатствали 2080 българи. Във Великобритания сега се обучават 125 000 студенти от ЕС, а преподавателите от Съюза, работещи в академични институции във Великобритания, са 16 процента. През тази година има промени при кандидатстването в две от страните - Франция и Дания, посочи Николай Христанов. Във Франция се променя изцяло системата за кандидатстване. Крайният срок за кандидатстване е до 13 март, като досега е бил 20 март. Университетите, за които може да се кандидатства, вече са 10, а не 12, както е било досега. От тази година студентите могат да получат отговор от всеки от университетите, в които са кандидатствали, а не както е било преди - учебните заведения да се подреждат по желание и да получава отговор само от едно. Българите, кандидатстващи във Франция, предпочитат да учат приложна лингвистика, право, медицина. През миналата година нашите студенти там са били 1476. В Дания университетите завишават изискванията за прием, каза Христов и допълни, че става въпрос за изискването за владеене на английски език и за въвеждане на определен хорариум часове по математика и физика за инженерните специалности. В международното изложение \"Световно образование\" тази година ще се представят средни и висши училища от Европа и света. Над 80 образователни институции ще участват във форума, който ще се състои на 17 и 18 февруари.", "date": "2018.02.13", "title": "Интересът на българите към образование във Великобритания е все така голям"}
{"url": "https://www.24chasa.bg/novini/article/6714276", "text": "Стратегията за разширяване на ЕС към Западните Балкани е много навременна, коментира вицепремиерът и министър на външните работи Екатерина Захариева, която участва в дискусията \"Бъдещето на Западните Балкани и новата стратегия за разширяване на ЕС\" днес в Дома на Европа в София, предава БТА. Ние виждаме в стратегията много положителни страни, посочи Захариева. Според нея стратегията е навременна, всеобхватна и вдъхновяваща. Тя определи стратегията и като много справедлив документ, защото ясно очертава предизвикателствата пред всяка от държавите.Това е един дългосрочен документ, той дава доста амбициозна дата - 2025 г., каза още министърът на външните работи, като подчерта, че в същото време стратегията много ясно казва, че няма да има компромиси с критериите. Документът е стимулираш, вдъхновяващ, но и реалистичен, в него много ясно е заявено какви са предизвикателствата и какво би трябвало да се случи, отбеляза Екатерина Захариева. Посочването на индикативната дата може да бъде стимул, смята Захариева и нарече стратегията открит и честен документ. Тя изрази задоволство, че в стратегията има фокус и върху младите хора, създаване на работни места, създаване на предприемачески и дигитални умения. Захариева посочи, че европейската перспектива на Западните Балкани означава сигурност, стабилност и просперитет на целия ЕС. Министърът коментира още, че се наблюдава два вида умора - умора от разширяването сред немалко от гражданите и политическите елити на държавите членки на ЕС, която може би се дължи на многото проблеми, с които се сблъсква ЕС през последните години, и умора от реформи и обезверяване на някои от страните кандидатки. Тя подчерта, че България е поставила много високо, като един от основните приоритети на нашето председателство, европейската перспектива и свързаността на Западните Балкани и изрази убеденост, че този фокус върху Западните Балкани няма да приключи с шестте месеца на българското председателство. Андрея Стойковски, президент на Центъра за европейски стратегии- Скопие, смята, че трябва да се обясни на ЕС защо е в негов интерес да присъединява Западните Балкани. Ако ЕС не реши въпроса със Западните Балкани, никога няма да е глобален играч, смята той. Според него българското председателство на Съвета на ЕС е много подходящия момент и България е използвала тази възможност да се превърне в регионален лидер. Той изрази положително мнение за подписването на договора за приятелство с между двете страни и отбеляза, че според проучване 50 процента от анкетираните смятат за положително подписването на този договор с България. Председателят на парламентарната комисия по външна политика Джема Грозданова заяви, че винаги е подкрепяла идеята България да бъде регионален лидер. Тя се съгласи, че ЕС не може да нарича себе си глобален играч, ако изпусне от погледа си региона. Радвам се, че има напредък по преговорите между Атина и Скопие, коментира вицепремиерът и министър на външните работи Екатерина Захариева в отговор на журналистически въпрос във връзка със спора за името на Република Македония. Това е двустранен въпрос и нека да оставим между Атина и Скопие да се водят преговорите с посредничеството на ООН, отбеляза Захариева и пожела успех. На друг въпрос тя посочи, че поканите за участие в редица съвети и експертни групи и към страните кандидатки за членство в ЕС е с цел да се даде знак, че още в процедурата по предприсъединителния процес те трябва да са активни участници в бъдещата политика на ЕС. Според нея това е много добра практика и ще бъде много добра възможност за обмяна на мнения между държавите членки и държавите кандидатки.", "date": "2018.02.13", "title": "Захариева: Стратегията на ЕС за Западните Балкани е навременна и справедлива (Обновена)"}
{"url": "https://www.24chasa.bg/novini/article/6714332", "text": "Служителите от отдел \"Екология\" на Община Дупница са направили проверка във връзка с инцидента с нападнати от куче четиригодишно дете и баба му в Дупница, съобщиха от общинската администрация в града. При направената проверка днес е съставен протокол на собственичката на питбула. Съставен й е и наказателен акт, съгласно Наредбата на община Дупница за домашни животни, предаде БТА. Проверяващите са установили, че кучето е регистрирано редовно през миналата година в администрацията. Собственичката му е съобщила, че животното е скъсало синджира, с който било вързано, и избягало. От общината казаха, че размерът на санкцията е от 100 до 250 лева за неупражняване на контрол по отглеждането на кучето, съгласно законовите изисквания за безопасност.  По случая е започната преписка в полицията в Дупница, за случая е уведомен и дежурен прокурор, казаха от полицията.", "date": "2018.02.13", "title": "Питбулът, нахапал дете и жена в Дупница, скъсал синджира си и избягал"}
{"url": "https://www.24chasa.bg/novini/article/6714331", "text": "Кметът на София Йорданка Фандъкова посети на място  и разговаря с проф.д-р инж.Георги Франгов от ВСУ \"Любен Каравелов\" и кмета на район Банкя Рангел Марков, с които уточниха предприетите действия. На срещата присъства и директора на Дирекция \"Аварийна помощ и превенция\" Красимир Димитров. Това съобщиха от Столичната община. Кметът Фандъкова е изискала екипите да работят бързо и в добра координация. До седмица екипът, ръководен от проф.Франгов, който е хидрогеолог, трябва да направи предписания за аварийно укрепване и стабилизиране на свлачищния процес. Успоредно с това, в рамките на около месец ще бъдат направени хидрогеоложки и лабораторни проучвания, с които ще се установи какво е необходимо за проект за трайно укрепване. Според проф.Франгов най-вероятна причина за свлачището са подпочвени и повърхностни води, както и неправилни зауствания. Кметът Фандъкова е поискала \"Софийска вода\" да започне видеозаснемане и лабораторни изследвания на ВиК мрежата в района на свлачището.", "date": "2018.02.13", "title": "Фандъкова посети на място образувалото се свлачище в Банкя"}
{"url": "https://www.24chasa.bg/novini/article/6713912", "text": " Задава се нова криза в отношенията на Турция с Белгия, която и без това е една от „най- проблемните” страни в ЕС от гледна точка на Анкара, пише вестник „Хюриет”, цитиран от \"Фокус\".  Става въпрос за пребиваването в Белгия на бившия съпредседател на Партията на демократичното единство (ПДЕ) на сирийските кюрди Салих Мюслим. Той е издирван от турското МВР с червения бюлетин по обвинения за тероризъм. Счита се, че Салих Мюслим осъществява контакти с водещи фигури в европейските структури на Кюрдската работническа партия (ПКК), а за утре е предвидена пресконференция в Журналистическия клуб в Брюксел на тема турската военна операция в Африн. Проявата се провежда под егидата на Кюрдския институт в Белгия. Напоследък Салих Мюслим развива дейност в Движението за демократично общество (TEV-DEM), което е под шапката именно на ПДЕ, посочва още „Хюриет”.", "date": "2018.02.13", "title": "Нова криза в отношенията на Турция с Белгия – на прицел е лидер на сирийските\nкюрди"}
{"url": "https://www.24chasa.bg/novini/article/6713923", "text": "Според информация на интернет сайта „Bayerischer Rundfunk”, германската фирма от ВПК „Rheinmetall” и турската фирма „BMC” са подписали спогодба за модернизация на намиращите се на въоръжение във въоръжените сили на Турция танкове „Леопард 2”, пише вестник „Хюриет”, цитиран от Фокус. Съгласно твърденията на германската преса, това е станало на 9 февруари в Дюселдорф, където са пристигнали компетентни лица от турската фирма – точно 4 дни след разговора на германския външен министър Зигмар Габриел с министъра на външните работа на Турция Мевлют Чавушоглу. Двете фирми са се разбрали за усилване на отбранителните системи на танковете „Леопард 2”, като ще осъществяват съвместна дейност. Преди това правителството на Германия замрази подписването на спогодбата до формирането на нов кабинет в страната. Сега вече е подигнато споразумение между ХДС на канцлера Ангела Меркел и ГСДП за ново правителство, посочва още „Хюриет”.", "date": "2018.02.13", "title": "Германия и Турция подписаха сделка за модернизация на танкове"}
{"url": "https://www.24chasa.bg/novini/article/6713939", "text": "35-годишна жена от врачанското с. Търнава загинала на място след като върху нея връхлетял в понеделник следобед дрогиран младеж с „Пежо”. Управляваната от 19-годишния Пламен Г. френска кола катастрофирала в стълб на електроразпределителната мрежа, след което връхлетяла върху две пешеходки на тротоара. Екипът на пристигналата линейка само установил смъртта на Миглена Д., в спешния център в Бяла Слатина била приета с тежки травми 58-годишната свекърва на загиналата  Румяна. Ранена при сблъсъка била и 17-годишната приятелка на шофьора, която пътувала заедно с него в автомобила. Водачът, който е син на пътния полицай Володя Г. от участъка в с. Борован, бил изпробван за употреба на алкохол, но резултатът според полицията бил отрицателен. Затова пък тестът за употреба на наркотични вещества отчел наличието на тетрахидрокарабинол. Злоупотребилият с марихуаната шофьор бил задържан в РУ в Бяла Слатина, а по случая е образувано досъдебно производство.", "date": "2018.02.13", "title": "Дрогиран син на катаджия уби жена на пътя, рани други две"}
{"url": "https://www.24chasa.bg/novini/article/6713893", "text": "40-годишен мъж е нанесъл удар с обратното на ръката в лицето на жена в Смолян. Нападението над 29-годишната Албена от Девин е след спор за паркиране. Мъжът я притискал с предната броня на собственият му автомобил. Опитал се е три пъти да я притисне. Грозният инцидент е станал на централния бул. \"България\" в района на автогарата , съобщи полицията. Наричал я \"Курва смотана“; „Парцалана“; „Мухъл“. С решение на Районния съд в Смолян за проява на дребно хулиганство на мъжът е наложено наказание \"Глоба“ в размер на 400 лв. Съдебното решение може да бъде обжалвано пред Окръжния съд в срок от 24 часа след постановяването му.", "date": "2018.02.13", "title": "Мъж наби жена, притискал я с бронята на кола в спор за паркиране в Смолян"}
{"url": "https://www.24chasa.bg/novini/article/6713943", "text": "След като в понеделник Михаил Саакашвили бе депортиран от украинските власти в Полша, бившият грузински президент призова канцлера на ФРГ Ангела Меркел да му окаже помощ, съобщава германският вестник Bild, цитиран от Фокус. „В кафене в Киев бях нападнат от маскирани мъже, които ме заплашиха, отвлякоха и ме качиха на частен самолет за Полша. Зад тази акция стои корумпираният украински президент (Петро) Порошенко“, заяви Саакашвили за редакцията на изданието. „Ако Европейският съюз и преди всичко канцлерът на Германия Ангела Меркел най-накрая не предприемат действия, Украйна ще бъде унищожена. Порошенко разрушава тази държава и иска да се избави от мен, защото разобличавам корупцията“, допълни депортираният политик.", "date": "2018.02.13", "title": "Саакашвили: Ако ЕС и Меркел не вземат мерки, Украйна ще бъде унищожена"}
{"url": "https://www.24chasa.bg/novini/article/6713952", "text": "Най-малко четирима души загинаха в южната част на Филипините, където тропическата буря Санба се разрази с проливни дъждове и свличания на земни маси, предаде Франс прес, цитирайки съобщение на полицията. Бурята беше придружавана от ветрове със скорост 75 км/ч, когато достигна брега на остров Минданао. Свличания на земни маси имаше в планински селища близо до миньорския град Караскал, на 760 км от Манила. Загинаха четирима души, съобщи шефът на местната полиция. \"В момента тези райони са недостъпни и не знаем точния размер на щетите\", добави той, предава БТА. Очаква се през следващите 24 часа бурята да се придвижи на североизток към центъра на архипелага.", "date": "2018.02.13", "title": "Най-малко четирима загинаха при тропическа буря на Филипините"}
{"url": "https://www.24chasa.bg/novini/article/6713956", "text": "С тежка черепно-мозъчна травма е жената, пострадала при инцидента на бул. \"Александър Малинов\". Това съобщиха от пресцентъра на УМБАЛ \"Св. Анна\" - София. Пострадалата е приета в СО на УМБАЛ \"Св. Анна\" - София АД и незабавно е приведена за операция, която все още не е завършила, в Клиника по неврохирургия на УМБАЛ \"Св. Анна\" - София АД. Изясняват се обстоятелствата около случилото се.", "date": "2018.02.13", "title": "Оперират жената, паднала с колата си от моста на бул. \"Александър Малинов\""}
{"url": "https://www.24chasa.bg/novini/article/6713962", "text": "Жандармерия и полиция са блокирали Казанлък, където се провежда мащабна операция. Маскирани въоръжени полицаи са разположени на входовете и изходите на града, предаде  По данни на живеещи в района, акцията е насочена срещу организирана престъпна група, която се занимава с разпространение на наркотици. По информация на \"Хоризонт\" до момента са задържани по-малко от 10, но точният брой все още не е ясен. Не се знае на колко от тях ще бъдат повдигнати обвинения.", "date": "2018.02.13", "title": "Жандармерията и ГДБОП блокираха Казанлък, има задържани"}
{"url": "https://www.24chasa.bg/novini/article/6713974", "text": "Решението на САЩ да продължат да предоставят финансова подкрепа на сирийските кюрдски милиции Сили за защита на народа (СЗН) ще окаже влияние на решенията на Турция, заяви днес турският президент Реджеп Тайип Ердоган, цитиран от Ройтерс. Ердоган говори пред членове на неговата управляваща Партия на справедливостта и развитието (ПСР), предаде БТА. Изявлението на турския президент бе направено преди предстоящото тази седмица посещение в Турция на държавния секретар на САЩ Рекс Тилърсън, отбелязва Ройтерс.", "date": "2018.02.13", "title": "Ердоган: Подкрепата на САЩ за сирийските кюрдски милиции ще окаже влияние на решенията на Турция"}
{"url": "https://www.24chasa.bg/novini/article/6713978", "text": "Обжалвания бавят отчуждаването на имоти по трасето на бъдещия газопровод Гърция - България. Част от стопаните оспорват в съда оценката на земята, предава Само в община Кирково има 670 собствениците на терени, през които ще преминава интерконекторът. От тях 500 са физически и юридически лица. Това е причината процедурата все още да не е приключила, съобщи заместник-кметът Тасим Хадживейсал \"Обжалват оценките на обезщетенията. На някои хора им се струват, че са ниски, и те са си в правото. Минават съдебни дела… Почти във всички случаи има завишение на цените от страна на съда. Земята си е на гражданите - до определени метри могат да сеят зеленчуци, до 20 метра не могат да засяват овощни дървета, до 200 метра не може да се извършва строителство - общо взето това са ограниченията\", добави още Тасим Хадживейсал.", "date": "2018.02.13", "title": "Обжалвания бавят отчуждаването на имоти по пътя на бъдещия ни газопровод с Гърция"}
{"url": "https://www.24chasa.bg/novini/article/6713985", "text": "Във вторник японската борса за търговия на криптовалути Coincheck Inc. информира официално регулаторните органи в страната за дръзката кражба преди време на дигитални валути в размер на 530 млн. щатски долара, съобщава Ройтерс, цитирайки свой източник, запознат с въпроса. Още в края на януари Агенцията за финансови услуги (FSA) нареди на Coincheck да повиши стандартите си след новината за голяма хакерска кражба, изисквайки от компанията да представи доклад за сигурността на нейните системи и мерките, които ще предприеме, за да предотврати повторението на подобно криминално деяние, предаде  . Борсата, която замрази всички тегления на йени и на криптовалути от сметки на нейни клиенти след кражбата на 26-и януари, обяви през миналата седмица, че е потвърдила непокътнатостта на системите си сигурност и от днес (13-и февруари) ще позволи на клиентите да изтеглят част от средствата си в йени. Според друг източник на агенция Ройтерс, Coincheck е получил заявки за теглене на средства от клиенти на обща стойност около 30 млрд. йени (за близо 280 млн. долара).", "date": "2018.02.13", "title": "Хакери откраднали 530 млн. долара от японската борса за криптовалути Coincheck"}
{"url": "https://www.24chasa.bg/novini/article/6714006", "text": "Железопътният маршрут в Северозападна Русия е въвел нова спирка, за да превозва само 2 пътници - 14 годишно момиче и баба й, съобщи Би Би Си. Карина е единственото дете в училище, което живее в малко селце с не повече от 50 жители. След въвеждането на спирката Санкт Петербург-Монмарск  Карина Козлова вече няма да закъснява за училище и цял ден да чака влакове и рейсове, за да се прибере вкъщи. Баба й казва, че пътували по-цял ден и са се прикачвали от влак на автобус и обратно, а това отнемало твърде много време.", "date": "2018.02.13", "title": "Руски влак въведе нова спирка, за да превозва двама пътници"}
{"url": "https://www.24chasa.bg/novini/article/6713981", "text": "Три основни теми ще бъдат обсъждани по време на неформалната среща на министрите на външните работи на ЕС в София на 15-16 февруари - стратегията за Западните Балкани, конфликтът в Сирия и севернокорейската ядрена програма, съобщи пред БНТ говорителят на Европейската комисия Мая Коциянчич. На въпрос как ще се реши проблемът с признаването на Косово, след като няколко страни-членки отказват да направят това, Коциянчич отговори: Въпросът за признаването е в ръцете на страните-членки. Но Европейският съюз показа достатъчно ясно позицията си за цялостна нормализация на отношенията между Сърбия и Косово. И този процес продължава - имам предвид диалогът между двете страни, за който съдейства върховният представител по външната политика и сигурността Федерика Могерини. Ние подкрепяме Косово и в областта на реформите, като така залагаме фундамента на бъдещите ни отношения. От наша гледна точка има шест партньори в региона (Западните Балкани - б.р.). Ние работим с всички. В нашата стратегия се казва ясно, че очакваме регионално сътрудничество, добросъседски отношения и помирение. Това е част от нашия политически подход, който бе подсилен и от стратегията за Западните Балкани на ЕС, а това означава, че работим колективно. Ние подкрепихме няколко срещи на ниво министри и те се случиха. Имаше срещи и на шестимата президенти и премиери. Вярваме, че този регион е не само географски, исторически и културно свързан с ЕС, а сериозно преплетен, затова тези проблеми и предизвикателства трябва да се решават само колективно", "date": "2018.02.13", "title": "Обсъждат в София Западните Балкани, Сирия и ядрената програма на Северна Корея"}
{"url": "https://www.24chasa.bg/novini/article/6714017", "text": "Търсещият убежище узбекистанец Рахмат Акилов, заподозрян за нападението с камион в шведската столица от април миналата година, се призна за виновен по делото за тероризъм, който бе стартиран във вторник, предава Франс прес, цитирана от Фокус. Рахмат Акилов се яви в съдебната зала в Стокхолм с белезници и строга охрана, облечен в зелени затворнически дрехи и с обръснати глави и брада, придружен от адвоката му Йохан Ериксон. Акилов, чието искане за убежище бе отхвърлено от шведските власти през 2016 г., е положил клетва за вярност към „Ислямска държава“ в навечерието на терористичната атака в един от най-сигурните градове в Европа, въпреки че джихадистката групировка така и не пое отговорност за нея. В петък, 7 април, Акилов открадна камион за доставка на бира и го вряза на оживена пешеходна търговска улица в центъра на Стокхолм. В резултат загинаха петима души, а други 10 пострадаха. Няколко часа по-къно Акилов бе арестуван благодарение на устройства за видеонаблюдение в обществения транспорт. „Мотивът е бил да предизвика страх и да накара Швеция да прекрати участието си в коалицията срещу „Ислямската държава\", поясни адвокатът на подсъдимия.", "date": "2018.02.13", "title": "Атентаторът, врязал се с камион в пешеходци в Стокхолм, се призна за виновен"}
{"url": "https://www.24chasa.bg/novini/article/6714041", "text": "Има руснаци са сред убитите при сблъсък в Сирия с оглавяваната от Съединените щати антиджихадистка коалиция този месец, предаде Ройтерс, като се позова на техни познати. , когато коалицията е нанесла въздушни удари на 7 февруари, за да предотврати атака срещу щаб на подкрепяните от нея Сирийски демократични сили (СДС) в източната провинция Дейр аз-Зур, предаде  . Министерството на отбраната на Русия, която подкрепя сирийския президент Башар ал Асад, каза, че проправителствени милиции са провеждали разузнавателна операция и че в района не е имало руски военнослужещи, припомня Ройтерс. Най-малко двама руснаци, които са се сражавали неофициално на страната на Асад, обаче са сред убитите, казаха за агенцията свързани с тях хора.", "date": "2018.02.13", "title": "Потвърдиха смъртта на поне двама руснаци от американските бомби в Сирия"}
{"url": "https://www.24chasa.bg/novini/article/6713984", "text": "Призоваваме правителствата на страните членки на ЕС да мислят върху финансирането на туризма, тъй като тази важна за икономиката индустрия няма свой отделен фонд в рамките на бюджета на ЕС. Това заяви европейският комисар по вътрешния пазар, индустрията, предприемачество и малките, и средни предприятия Елжбиета Бенковска, след неформална среща на министрите на туризма от ЕС в НДК. \"Туризмът е широк отрасъл и е важно много други сфери да се използват, като например транспорта\", посочи Бенковска. Без летища и инфраструктура не може да привличаме туристи, каза тя. Еврокомисарят посочи също, че много европейски градове не желаят повече туристи и затова трябва да се рекламират и други дестинации, а не само столиците и други известни градове. По време на неформалната среща, в която участваха и министрите на туризма на Балканите, е било обсъдено и създаването на съвместни туристически продукти с други държави членки, предназначени като пазари за китайския, посочи българският министър на туризма Николина Ангелкова. Председателят на световната туристическа организация Зураб Полоикашвили заяви, че по време на неформалната среща е обсъдено и създаването на правила за съвременните цифрови платформи, засягащи туризма. В момента започва официалната среща на министрите на туризма \"Туризъм и икономически растеж\".", "date": "2018.02.13", "title": "ЕК призовава правителствата да отпускат пари за туризма"}
{"url": "https://www.24chasa.bg/novini/article/6714045", "text": "През четвъртото тримесечие на 2017 г. средната месечна работна заплата нараства с 10.6% спрямо четвъртото тримесечие на 2016 г. до 1095 лв., като най-голямо e увеличението в икономическите дейности \"Образование\" - с 18.5%, \"Други дейности\" - с 14.5%, и \"Административни и спомагателни дейности\" - с 14.4%. Това показват данните на Националния статистически институт. В обществения сектор средната заплата расте с 10.2%, а в частния - с 10.8%. Най-високи заплати се дават в секторите на създаването на информационни продукти и далекосъобщения - 2448 лв., енергийния сектор - 1808 лв., финансовата и застрахователната дейност - 1783 лв. Спрямо периода юли-септември средната заплата расте с 5.6%. Най-голям ръст се отчита в секторите \"Образование\" - с 19.2%, \"Операции с недвижими имоти\" - със 7.7%, и \"Други дейности\" - с 6.2%.", "date": "2018.02.13", "title": "Средната заплата се е увеличила с 10.6% в края на 2017 г."}
{"url": "https://www.24chasa.bg/novini/article/6714068", "text": "Един от водещите вестници в Белгия \"Либр Белжик\" помества днес мнението на белгиец, преподавател в Американския университет в Благоевград, за България и председателството на Съвета на ЕС, предаде БТА. Авторът Жан-Франсоа Кромбоа преподава съвременна европейска история и е завършил Брюкселския свободен университет. Той отбелязва, че председателството дава повод за осветяване на нашата страна и за оценка на напредъка й от присъединяването към ЕС преди 11 години. Кромбоа отчита, че нашата страна и Румъния са влезли в ЕС с много условия, сред които и наблюдението на Европейската комисия над правосъдието. Допълва се, че за управляващите у нас в последното десетилетие оставането на България извън Шенген е несправедливост, свързана с нерешителността на някои европейски ръководители да се изправят срещу общественото мнение в техните страни. Отбелязва се, че предложението ЕС да се развива на няколко скорости е било възприето у нас като пореден опит за ново разделение между държавите в Общността. Кромбоа нарича \"достойни за похвала\" приоритетите на българското председателство, но изразява опасение, че по тях няма да бъде постигнат значителен напредък. Той допълва, че неизбежно до края на председателството ще има работа около напускането на Великобритания и преговорите за следващия многогодишен бюджет на ЕС. Авторът посочва, че управляващата коалиция в нашата страна включва крайни десни националисти, \"отчасти проруски\", с расистки и ксенофобски убеждения. Той добавя, че крехкото мнозинство зависи от един глас от тези среди, създаващи постоянна заплаха с небляскавите си идеи. Кромбоа разказва за взаимодействието между социалисти и крайната десница, подкрепени от Българската православна църква, в отричането на Истанбулската конвенция с неверните твърдения, че документът узаконява \"трети пол\". От гледна точка на състоянието на икономиката в статията се казва, че нашата страна \"на хартия\" предизвиква завист с данните за ръст и с ниските данъци. Същевременно авторът пише, че България, като най-бедната в ЕС, страда от \"невиждана в историята кръвозагуба\" заради отпътуването на много млади хора в чужбина. Въпреки че за десетилетие доходите в България се удвоиха, те са под половината от средноевропейските, без да взимаме предвид пенсионерите, които живеят със 78 евро на месец, пише авторът. Спазването на основните права буди тревога, особено заради медиите, чиято собственост е събрана в ръцете на няколко души \"с повече от съмнителна известност\". Българските правителства често пренебрегват изискванията на ЕС за опазването на околната среда, втурват се в бетониране на брега на Черно море и планините, особено Пирин, където се цели развитие на масов и евтин туризъм, посочва в статията преподавателят.", "date": "2018.02.13", "title": "Белгийски вестник: Приоритетите на българското председателство са достойни за похвала"}
{"url": "https://www.24chasa.bg/novini/article/6714076", "text": "Турският президент Реджеп Тайип Ердоган призова Кипър да не преминава чертата в Източното Средиземноморие, след като кипърските гърци обвиниха турските военни, че възпрепятстват плавателен съд, извършващ сондажни дейности за газ през уикенда, съобщи Ройтерс, цитирана от БТА. Ердоган каза пред членове на своята управляваща Партия на справедливостта и развитието в парламента, че турски военни кораби следят развитията в региона. Европейският съюз призова Турция да избягва заплахи и да се въздържа от всякакви действия, които могат да влошат добросъседските отношения с Кипър. Турция бе подложена на критики след като нейни военни кораби продължават да блокират сондажна платформа да достигне локация край Кипър, където италианската енергийна компания Ени трябва да извърши сондажни дейности за газ, предаде Асошиейтед прес. Говорителят на кипърското правителство Никос Христодулидис заяви, че сондажната платформа е закотвена на около 30 километра от мястото на сондажите край югоизточния бряг на острова. Той каза, че както правителството, така и Ени са искат да осигурят сондажните дейности да бъдат осъществени както е планирано. Турските военни кораби са попречили и на търговски кораби да се приближат до района, мотивирайки се с военни маневри, каза говорителят. Кипър заяви, че турското известие за блокиране на района за военни маневри нарушава международното право и е юридически невалидно.", "date": "2018.02.13", "title": "Ердоган: Кипър не трябва да преминава чертата в Източното Средиземноморие"}
{"url": "https://www.24chasa.bg/novini/article/6714089", "text": "Председателят на Европейския съвет Доналд Туск призова Турция да избягва заплахи или действия, насочени срещу която и да било страна членка на ЕС, предадоха ТАСС и Ройтерс. Туск отправи призива си към Турция снощи след разговор с президента на Кипър Никос Анастасиадис, предава БТА.  След телефонния ми разговор с президента Анастасиадис призовавам Турция да избягва заплахи и действия срещу която и да било страна от ЕС и отправям призив за насърчаване на добросъседските отношения, разрешаването на споровете по мирен начин и за зачитане на суверенитета на страните, каза Туск. Кипър в неделя заяви, че турската армия е възпрепятствала плавателен съд, нает от италианската енергийна компания ЕНИ, който се приближавал към зона, където трябвало да осъществи проучвания за газ.", "date": "2018.02.13", "title": "Туск: Турция да избягва заплахи или действия срещу страни членки на ЕС"}
{"url": "https://www.24chasa.bg/novini/article/6713282", "text": "Имоти, собственост на пенсионни фондове, на стойност около 200-250 млн. лв., може да се появяват на парче, на пазара в следващите години. На толкова приблизително възлизат преките вложения в недвижима собственост на компаниите, които управляват парите за допълнителни пенсии. Последната промяна в Кодекса за социално осигуряване задължи фондовете в края на всяко тримесечие да съпоставят постигнатата доходност от всеки инвестиционен имот с общата доходност от управлението на фонда за същия период. Ако тя е по-ниска от 50% от общата, компанията е длъжна При това на цена, не по-ниска от пазарната, предвижда поправката, която депутатите гласуваха и която вече е в сила. Задължението за продажба остава и след периода на съпоставката, дори и да настъпят положителни промени в доходността. За вече притежаваните имоти сравнението ще се прави след изтичане на 5 години от придобиването им. Промените не забраняват на фондовете да придобиват имоти, но за всеки нов също има 5-годишен срок за оценка. Редът и начинът, по който ще се извършва оценка на доходността от имотите на пенсионните компании ще бъдат определени с наредба на Комисията за финансов надзор, която трябва да бъде готова към края на тази година - 12 месеца след приемането на поправката в Кодекса за социално осигуряване. увериха от финансовия регулатор. Оттам обясниха още, че причината за въвеждането на тези изисквания е осигуряването на стабилност на сектора. “Процесите на пазарите на недвижими имоти се различават съществено от тези на капиталовите пазари както по отношение на тяхната регулация, така и по отношение на прозрачността и ликвидността. Това се отразява върху справедливата оценка на инвестиционните имоти, а вследствие от това - и върху на лицата в пенсионните фондове”, аргументират рестрикциите от комисията, която контролира пенсионните компании. Идеята да бъдат ограничени сферите за инвестиции на пенсионноосигурителните дружества за първи път бе лансирана от финансовия министър Владислав Горанов. Текстовете обаче не стигнаха до Министерския съвет заради недоволството на бранша и министърът ги оттегли. Причината за споровете бе, че предложението съдържаше императивна забрана за преки инвестиции в имоти, а предвиденият срок за продажбата им бе много кратък. Почти година по-късно, вносител стана Комисията за финансов надзор, която смекчи мярката, предлагайки оценка на доходността на всеки имот и дълъг срок за продажба на недоходоносните активи. Тъй като срокът за освобождаване от този тип активи е достатъчен, а стойността им на фона на общата за целия имотен пазар много малка, експерти смятат, че продажбите няма да смутят пазара. В България само жилищният пазар по последни оценки е на стойност дори ако бъдат пуснати на пазара наведнъж. Освен това цените на пазара на недвижимости за разлика от тези на други активи се влияят много слабо от евентуален недостиг, или излишък. Много по-силна роля върху образуването на цените им играе ипотечното кредитиране, когато става въпрос за жилища или изобщо кредитирането, когато става въпрос за офиси, молове, магазини и други подобни имоти. Ръстът от над 20% на продажбите на имоти през последните 2 години например се дължи изключително на рекордно ниските лихви по ипотечните кредити. Това влияе и върху ръста на цените, които за последните 12 месеца нараснаха с между 8 и 12% в сравнение с година по-рано. От тази година пенсионните фондове вече няма да могат да инвестират и в свързани лица, както и във финансови инструменти, издадени от пенсионноосигурителното дружество. Тази забрана съществуваше и досега, но експерти от Брюксел при проверка около оценката на активите установиха, че дружествата успяват да я избегнат. За да се пресече тази практика, комисията за финансов надзор предложи да се забранят и инвестициите във финансови инструменти, издадени от лица, които са част от група, в която пенсионноосигурителното дружество е дъщерно дружество. За да се гарантира спазването на забраната, депутатите вписаха като и при всяка нередност да докладва на надзорния орган под заплахата от санкция - от нея ще се търси отговорност за претърпени щети. При проверката на активите на фондовете, която се проведе една година след тази на банките, международни експерти трябваше да установят дали обявените активи от дружествата са налични в банките попечители, да ги оценят и да проверят за инвестиции в свързани лица. Резултатите категорично показаха, че няма липсващи активи. При оценката бе предложена корекция с 32,9 млн.лв., от които за 22,7 млн. лв. на инвестиционни имоти, което на фона на общите активи на фондовете е незначително. За да се съхранят парите за втора пенсия от рискови активи, в промените на кодекса остана ограничение на вложенията в една група - до 10% от активите, не повече от 7% в акции без право на глас, издадени от един емитент, и до 20% от една емисия облигации. Частните пенсионни дружества вече управляват близо 12,4 млрд. лв., като за една година активите им са се увеличили с почти 2 млрд. лв. Това сочат последните данни на Комисията за финансов надзор. Фондовете за допълнително задължително пенсионно осигуряване носят доходност от над 4%, сочат още данните. Финансовият регулатор, който надзирава дейността им, определи два пъти по-ниска доходност, под която те не могат да падат. За последните две години универсалните пенсионни фондове, в които задължително се осигуряват работещите в най-масовата - трета категория труд, постигат средна претеглена доходност от 4,39% на годишна база. Професионалните пенсионни фондове, в които се осигуряват работещите в първа и втора категория труд, изпращат двугодишния отчетен период със средна претеглена възвръщаемост от 4,65%. На имотния пазар в момента такава доходност е съизмерима с доходността от отдаването под наем на луксозни и големи жилища в центъра на столицата. По данни от имотния пазар в някои квартали тя достига до 6 - 7% на годишна база. Малко по-висока е доходността от търговски и офис сгради - до 8,5-9%. Трябва обаче да се има предвид, че тази доходност нарасна в последните 2-3 години, покрай общото раздвижване на имотния пазар. В разгара на финансовата криза тя беше около 2 пъти по-ниска. Макар да са увеличили значително активите си, пенсионните дружества отчитат по-ниска печалба, показват данните на финансовия регулатор. Нетният им финансов резултат за 2017 г. е 56,7 млн. лв., а година по-рано е бил 60,5 млн. лв. Печалбата е по-малка заради увеличението на разходите на дружествата, а приходите от собствената им дейност са намалели. От такси и удръжки фондовете продължават да печелят все повече - през 2017 г. с почти 11 млн. лв. повече от миналата година, или общо почти 115 млн. лв. Приходите от управление на собствените им средства са намалели с около 800 хил. лв. до 14,8 млн. лв. ", "date": "2018.02.13", "title": "Изкарват на пазара имоти за 250 млн. лева"}
{"url": "https://www.24chasa.bg/novini/article/6714107", "text": "Докато \"гори\" калории във фитнес залата, известният поп фолк изпълнител Крум получава обаждане, че на метри от него автомобилът му е в пламъци. В студиото на \"България сутрин\" по   певецът сподели, че има подозрения кой може да е извършителят, но всичко се базира само на съмнения и ще остави разследващите органи да разкрият виновника. \"Това се случи в четвъртък. Често тренирам в определен фитнес и районът около него ми е познат. Обичайно паркирам пред сградата, но беше пиков час и местата бяха запълнени, затова спрях колата си на друга уличка, както съм правил и преди\", разказа Крум Сираков. След края на тренировката си изпълнителят забелязва много пропуснати обаждания в телефона и веднага се свързва с пиарката си. \"Тя притеснена ми съобщи, че отвън има полиция и пожарна, защото автомобилът ми гори\" - но Крум първоначално приема информацията като шега, тъй като няколко дни преди това негов близък си прави подобна закачка с него. Крум е разказал всичко пред полицията и определи като \"абсурдно\" да става въпрос за конкуренция.", "date": "2018.02.13", "title": "Запалиха колата на певеца Крум"}
{"url": "https://www.24chasa.bg/novini/article/6714132", "text": "Държавният секретар на САЩ Рекс Тилърсън призова страните в коалицията срещу \"Ислямска държава\" (ИД) да допринесат за пълен разгром на терористичната група, както и да помогнат за стабилизиране на зоните в Сирия и Ирак, прочистени от бойци на ИД, предаде ДПА. В реч пред конференция на страните от международната коалиция Тилърсън каза днес, че приключването на бойните операции не означава край на борбата с джихадистите. По думите му САЩ обещават 200 млн. долара помощ за стабилизиране на освободените райони в Сирия и са се ангажирали да продължат да обучават местни сили, предава БТА. ИД \"отслабва\" и е загубила 98 на сто от от териториите под неин контрол в Сирия и Ирак, каза първият дипломат на САЩ и добави, че милициите й остават заплаха за региона и други държави. На конференцията в Кувейт присъстват представители на 74-членната коалиция. Първото заседание е посветено на развитието на Сирия и Ирак, а на второто ще се обсъжда борбата срещу тероризма по света. Коалицията срещу ИД бе образувана през 2014 г., след като джихадистката групировка завзе обширни части от Сирия и Ирак, припомни ДПА.", "date": "2018.02.13", "title": "Рекс Тилърсън: Нека продължим борбата с отслабената \"Ислямска държава\""}
{"url": "https://www.24chasa.bg/novini/article/6714131", "text": "Турските въоръжени сили са неутрализирали 1439 терористи по време на операцията \"Маслинова клонка\" в района на град Африн, Северна Сирия, съобщи днес генералният щаб на турската армия, цитиран от ТАСС и БТА. В рамките на операцията в Африн на 13 февруари 2018 г. турските въоръжени сили убиха още 70 терористи от отрядите на Силите за защита на народа (СЗН), Кюрдската работническа партия (ПКК), Партията на демократичния съюз (ПДС) и екстремистката групировка \"Ислямска държава\". От началото на операцията до момента са били неутрализирани общо 1439 терористи, се казва в изявлението на генералния щаб на турската армия. Офанзивата на турските въоръжени сили \"Маслинова клонка\" стартира на 20 януари.", "date": "2018.02.13", "title": "Турските военни са убили над 1400 терористи по време на операцията в Африн"}
{"url": "https://www.24chasa.bg/novini/article/6714137", "text": "Двама телефонни измамници, представящи се за полицаи, са с присъди \"лишаване от свобода\", наложени им след споразумение с Районна прокуратура - Павликени, съобщиха от пресцентъра на прокуратурата. На Димитър З. е наложено наказание от три години лишаване от свобода, а на Петър Г. - една година и шест месеца лишаване от свобода. Двамата са от град Ветово. Те са се признали за виновни, че на 19 септември 2017 година в Павликени, действайки в съучастие, се представяли за длъжностни лица и успели да вземат 2000 лева от семейство. От прокуратурата уточняват, че в хода на разследването е установено, че безработният и без доходи обвиняем Петър Г., на 47 години от гр. Ветово, е собственик на 14 автомобила - 12 леки и 2 товарни. С определение на Районния съд в Павликени е образувано изпълнително дело и наложен запор върху движимите вещи. По искане на прокуратурата Петър Г. е с взета мярка за неотклонение \"задържане под стража\". Димитър З. изтърпява наказание лишаване от свобода в затвора в Белене.", "date": "2018.02.13", "title": "Осъдиха на затвор двама ало измамници, представящи се за полицаи в Павликени"}
{"url": "https://www.24chasa.bg/novini/article/6714144", "text": "Лодка, в която имало най-малко десет мигранти, се преобърна в река Марица в северозападния турски окръг Одрин, съобщи турската телевизия СиЕнЕн-Тюрк. Мигрантите са искали да стигнат до Гърция. Инцидентът е станал рано сутринта. Турски спасители в момента издирват мигрантите, сред които има жени и деца. Досега са открити само лодката, в която се предполага, че са били мигрантите, и дрехи, предаде БТА. Нивото на река Марица се е повишило през последните дни заради продължаващите валежи, информира СиЕнЕн-Тюрк.", "date": "2018.02.13", "title": "Лодка с 10 мигранти се преобърна в река Марица"}
{"url": "https://www.24chasa.bg/novini/article/6714149", "text": "Най-много бракове на 14 февруари са сключени през 2014 г., когато датата се е падала в петък. Тогава във вярност са врекли 235 двойки. Това сочи статистика на Националния статистически институт. През 2017 г., когато празникът на влюбените е бил във вторник, са се оженили 162 двойки. На трето място по брой сключени брачни съюзи е 2013 г., когато денят на Св. Валентин e бил избран от 132 двойки. Според друга статистика на НСИ през 2016 г. са сключени 26 803 брака, като най-предпочитаният месец тогава е бил август, избран от 4170 двойки. В топ три са още и септември, когато са се състояли 2296 сватби и юли - с 3207. В дъното на класацията е месец ноември, когато са се оженили 1373 двойки.", "date": "2018.02.13", "title": "Най-много бракове на 14 февруари у нас са сключени през 2014 г."}
{"url": "https://www.24chasa.bg/novini/article/6714148", "text": "Безпрецедентен обир в Благоевград. Откраднаха 21 машини за криптовалута. Машините никак не са евтини - стойността им е над 200 хиляди лева, предава  .  Кражбата станала в частен офис, който се занимавал с виртуална валута. По неофициална информация крадците са били поне трима и са действали светкавично. Заглушили охранителната система и бързо успели да задигнат машините за биткойни и да избягат в неизвестна посока.", "date": "2018.02.13", "title": "Откраднаха 21 машини за биткойни на стойност над 200 000 лв. в Благоевград"}
{"url": "https://www.24chasa.bg/novini/article/6714297", "text": "Планираната продажба на активите на ЧЕЗ в България е отложена, съобщава чешкия вестник LIDOVKY.cz. Според изданието бордът е поискал нова оценка, която да се фокусира не само върху цената на сделката, но и да доказва, че конкурсът е бил еднакво отворен за всички желаещи кандидати.  \"Все още няма краен срок за завършване на сделката. Бордът просто е поискал допълнителна информация. Ексклузивните преговори с един от кандидатите продължават\". Това каза пред \"24 часа\" Алис Хоракова, също говорителка на ЧЕЗ. Окончателното решение за продажбата трябваше да бъде взето от борда през януари. Тогава са били представени вече два доклада. \"Бордът е отложил разговорите на този етап. Той е поискал три оценки, тъй като сделката е много голяма\", казва Ладислав Криц, говорител на ЧЕЗ. За фаворит за купувач е определяна българската компания \"Инерком груп\". Досега обаче ЧЕЗ отказваше да разкрие официално името на фаворита.", "date": "2018.02.13", "title": "ЧЕЗ отлага продажбата на активите си в България"}
{"url": "https://www.24chasa.bg/novini/article/6714213", "text": "Зелената зона за паркиране в София ще се разшири с още около 5500 места. Паркирането ще стане платено в горната част на квартал \"Лозенец\" и в нови участъци от районите \"Оборище\", \"Възраждане\" и \"Красно село\". Предложението за разширение на зелената зона е на районните кметове и ще бъде разгледано утре от транспортната комисия към Столичния общински съвет. Ако исканията бъдат приети по 1 лев на час ще се плаща в горната част на \"Лозенец\". Според прогнозите в квартала ще има 2300 места за паркиране в зелена зона. Там преди няколко месеца бе въведена зелена зона, но само в долната част на квартала. В \"Оборище\" зелената зона ще се разшири с около 1100 места и ще бъде въведена в карето между бул. \"Христо и Евлоги Георгиеви\", бул. \"Данаил Николаев\", бул. \"Ситняково\", ул. \"Черковна\" и ул. \"Султан тепе\". В район \"Красно село\" паркирането ще стане платено в квартал \"Крива река\" - между бул. \"Гешов\", бул. \"П. Славейков\", бул. \"Тотлебен\" и ул. \"Г. Софийски\", както и в карето между ул. \"Добруджански край\", ул. \"Йоаким Кърчовски\", бул. \"Тотлебен\" и бул. \"Скобелев\". Там ще има около 700 паркоместа. В район \"Възраждане\" зелена зона с около 1400 паркоместа се въвежда в участъка между булевардите \"Сливница\", \"К. Величков\", \"Скобелев\" и \"Опълченска\" - тоест в кварталите \"Зона Б5\" и \"Зона Б18\".  За въвеждането на зелена зона районните кметове провеждаха около една година обществени обсъждания и анкети сред граждани. В \"Лозенец\" например те бяха проведени още през 2014 г., но зелената зона бе въведена частично в края на 2017 г.  \"По груби сметки общо новите места в зелена зона ще са между 5000 и 5500, ако СОС приеме и четирите искания. След решението на СОС ще направим проекти и тогава ще е ясен точният брой на новите места. Ще са ни нужни около 3 месеца за въвеждането на зоната - за поставяне на знаци, маркировка, антипаркинг колчета и др.\", обясни шефката на \"Паркиране и мобилност\" в Центъра за градска мобилност Румяна Милова.", "date": "2018.02.13", "title": "Разширяват зелената зона в София с 5500 места"}
{"url": "https://www.24chasa.bg/novini/article/6714359", "text": "Заместник-министърът на земеделието, храните и горите д-р Цветан Димитров се срещна с представители на Националната асоциация на млекопреработвателите, съобщиха от пресцентъра на МЗХГ. Обсъдена е била изкупната цена на суровото мляко, като е станало ясно, че не се очакват големи разлики в сравнение с цените от предходните месеци. Лекият спад на цените на суровото мляко е тенденция, обхванала целия Европейски съюз. Наблюдението върху изкупните цени на този етап не дават основание за прогнозиране на кризисна ситуация, се посочва в съобщението. Дискутирани са били и промените в Наредба 3 за условията и реда за прилагане на схемите за директни плащания. МЗХГ ще предложи промени в Наредбата за специфичните изисквания към млечните продукти, като измененията определят по-строг режим при предлагането на имитиращи млечни продукти на пазара, посочват от ведомството.", "date": "2018.02.13", "title": "Няма криза с цените на млякото"}
{"url": "https://www.24chasa.bg/novini/article/6714366", "text": "България разполага с огромен потенциал за успехи в областта на туризма и полага усилия той да бъде оползотворен. Това заяви председателят на Народното събрание Цвета Караянчева в приветствието си към участниците в неформалната среща на министрите на туризма на държавите-членки на ЕС в София. Темата на форума, който е в рамките на Българското председателство на Съвета на Европейския съюз, е \"Туризъм и икономически растеж\". Това съобщиха от пресцентъра на НС. Туризмът е приоритетен сектор на българската икономика, подчерта Цвета Караянчева и отбеляза, че чрез повишаване на качеството на туристическите продукти в последните години България се е превърнала в конкурентноспособна дестинация. Председателят на парламента цитира данни, според които 2017 г. е рекордна по отношение на гостуванията на чужди туристи в България, като ръстът е със 7,6 спрямо предходната година.    България безспорно разполага с голям потенциал за успехи в областта на туризма – географско положение, благоприятен климат, планини, богато културно-историческо наследство, посочи председателят на Народното събрание. Цвета Караянчева подчерта, че приоритет за страната ни е развитието на културно-историческия, конгресния, кулинарния, селския и други видове туризъм. Българското председателство на Съвета на Европейския съюз ще предостави нови, още по-големи възможности за развитие на сектора и аз съм сигурна, че хората от туристическия бранш ще ги оползотворят максимално, заяви председателят на Народното събрание. Председателят на парламента поздрави организаторите на форума, че са обърнали специално внимание на свързаността като фактор, позволяващ разширяването на отношенията между хората и нейното положително въздействие върху региона на Балканите. В областта на туризма интеграцията на Балканите отдавна се е осъществила, секторът е символ на приятелски отношения, откриване на нови култури, хоризонти и възможности, заяви Цвета Караянчева. Министърът на туризма Николина Ангелкова подчерта пред участниците във форума, че приносът на туризма в икономиките на страните от ЕС е над 10 на сто от Брутния вътрешен продукт и това определя неговата значима роля за развитието на европейската икономика. Тя поздрави участниците и отбеляза, че днес ще бъдат обсъдени възможностите за създаване на условия за подобряване на качеството на туристическия продукт, допълнителната свързаност в региона на Балканите, както и създаването на съвместни продукти за далечни пазари. В неформалната среща на министрите на туризма на страните от ЕС участват и европейският комисар за вътрешния пазар, промишлеността, предприемачеството и малките и средни предприятия Елжбета Бенковска, генералният секретар на Световната организация по туризъм към ООН Зураб Пололикашвили, министри на туризма от страните от ЕС, от Балканите и представители на бизнеса.", "date": "2018.02.13", "title": "Караянчева: България има огромен потенциал в областта на туризма"}
{"url": "https://www.24chasa.bg/novini/article/6714367", "text": "Изявления, които накърняват добросъседските отношения, трябва да бъдат избягвани, особено в навечерието на срещата във Варна. Това заяви говорител на Европейската комисия по повод действията на Анкара в района на остров Кипър, предаде БТА. ЕК следи отблизо обстановката. Отново отбелязваме необходимостта Турция безусловно да поддържа добри отношения със своите съседи и да се въздържа от всякакви търкания, заплахи или действия срещу държави от ЕС, което не е в полза на мирното уреждане на споровете. Отбелязваме нуждата от уважение към суверенитета на сухопътното, въздушното и морското пространство на държавите от ЕС, добави говорителят. Както БТА съобщи, Гърция призова вчера Турция да спазва международното право в Източното Средиземноморие. В този район бе съобщено за присъствие на турски военни кораби, които препятстват геоложки проучвания в кипърската икономическа зона. За 26 март във Варна е насрочена среща с участието на Ердоган и председателите на Европейския съвет, на Съвета на ЕС и на Европейската комисия.", "date": "2018.02.13", "title": "ЕС към Турция: Изявления, накърняващи добросъседските отношения, да се избягват преди срещата във Варна"}
{"url": "https://www.24chasa.bg/novini/article/6714376", "text": "Министърът на външните работи на Руската федерация Сергей Лавров заяви във вторник, че САЩ действат едностранно в Сирия, при това по „опасен начин\", който подкопава интегритета на страната, предават Reuters и \"Фокус\".  Лавров също така повтори, че Москва продължава да подкрепя участието на кюрдите в сирийския мирен процес. „От нашите американски колеги слушаме вече други обяснения на своето присъствие в Сирия – те казват, че е необходимо присъствието им да се запази до този момент, докато не само военните задачи бъдат решени, но и докато не започне устойчив политически процес, който да завърши приемливо за всички – т.е за САЩ – с преходна власт, т.е. смяна на режима. Като цяло подозираме, че САЩ биха искали да останат за дълго, ако не и завинаги“, подчерта Лавров пред журналисти.", "date": "2018.02.13", "title": "Лавров: САЩ действат едностранно в Сирия, подкопават интегритета на страната"}
{"url": "https://www.24chasa.bg/novini/article/6714381", "text": "Специалисти от Междудържавната авиационна комисия (МАК) на Руската федерация потвърдиха, че записите от последния полет на Ан-148 на „Саратовски авиолинии“ са запазени и може да бъдат разшифровани, предава РИА Новости, като се позовава на съобщение, публикувано на официалната интернет страница на МАК. Работата по двете черни кутии на разбилия се самолет са продължили през цялата нощ, но е завършила успешно с копирането на информацията, записана на устройствата. Уточнява се, че специалистите са успели да копират информацията от общо 16 полета на машината, след което са пристъпили към разшифрирането й, предаде \"Фокус\". ", "date": "2018.02.13", "title": "Записите от последния полет на руския Ан-148 са запазени"}
{"url": "https://www.24chasa.bg/novini/article/6714408", "text": "Да се направи легитимен превод на Истанбулската конвенция и едва тогава да се даде ход на делото в Конституционния съд. Това поискаха в специална декларация от ВМРО. На 9 февруари от Конституционния съд съобщиха, че за разглеждане в конституционно дело № 3 за 2018 г. е постъпила и Конвенция на Съвета на Европа за правенция и борба с насилието над жени и домашното насилие на български език или т.нар. Истанбулска конвенция. Публикуваме текста на декларацията без редакторска намеса: Ние от ВМРО – Българско национално движение припомняме, че именно несъстоятелността на българския превод беше използвана като мотив в основната битка на поддръжниците на Конвенцията на Съвета на Европа за превенция и борба с насилието над жени и домашното насилие, известна като Истанбулската конвенция. Именно мандатоносителят – ПП ГЕРБ, още в началото на годината, след гласуването на 03.01.2018 г. на документа в МС, изрази своите притеснения, че проблемът в неразбирането на текста идва от некоректния превод и заяви, че ще поиска официален такъв от Съвета на Европа. До този момент обаче, вече месец и половина по-късно, такъв няма. Ето защо ние от ВМРО – Българско национално движение питаме по кой текст Конституционният съд на Република България ще направи своето тълкувателно решение – по българския, обявен от сезиращия субект (ПП ГЕРБ) за несъстоятелен, или по английския и/или френския, на които е подписана конвенцията, и които са официални по силата на международното право. Преди да отделим внимание на двете възможни хипотези – нека обърнем внимание на още един детайл. Текстът, с който ще се съобразяват българските съдилища, респективно е преводът на български, който е подписан първоначално от Министерство на правосъдието, след което е приет от Министерския съвет на Република България, след това е внесен в Народното събрание и (евентуално) ратифициран някой ден. От това следва именно този текст да бъде публикуван и в „Държавен вестник“, което вече го прави официален документ, релевантен към правната система на Република България. Нещо повече – наддържавен документ, който има по-висока правна сила от българското законодателство (дори по-висока от Конституцията!), а това ще доведе до промени в редица закони, включително Основния закон на държавата. Ето оттук следват вече и нашите съществени въпроси. Текстът, който е подписан от Министерство на правосъдието, приет от МС и внесен в НС на Република България, и който е меродавен към настоящия момент ли е текстът, по който уважаемите конституционни съдии от КС на Република България ще се произнесат? Ако това е текстът, който е спорен дори според радетелите на Конвенцията, то не е ли противоконституционно Конституционният съд да се произнесе по нелегитимен текст? Ето защо ние от ВМРО – БНД призоваваме конституционните съдии да не дават ход на делото, преди да бъде изчистен въпросът с легитимността на текста на Конвенцията. Призоваваме Външното министерство на страната ни да спази процедурата, като направи нов превод, който да изпрати за одобрение в Съвета на Европа, и едва след това т.нар. Истанбулска конвенция да бъде гледана по същество от Конституционния съд. Припомняме също така, че в началото на миналата седмица, след консултация с водещи юристи, ние от ВМРО изказахме своите аргументи и обърнахме внимание, че при ратифициране на документа ще се наложат не само законодателни промени (в над 20 закона), но и на фундаментални текстове от Конституцията на Република България, чиято промяна може да направи само ВНС (според чл. 6 от КРБ). Също така припомняме още няколко притеснителни факта около легитимността на Конвенцията на Съвета на Европа за превенция и борба с насилието над жени и домашното насилие, известна като Истанбулската конвенция. А именно – още при самото обсъждане на документа в Съвета на Европа са възникнали сериозни противоречия. Даже от българска страна са направени забележки относно спорните и днес дефиниции за джендър и социален пол. Те не са взети под внимание. Нещо повече – всеки пробен документ, който се приема от Съвета на Европа, се гласува от Съвета на министрите на СЕ с консенсус. Т.нар. Истанбулска конвенция обаче не минава през тази съгласувателна процедура. Тя не е била гласувана, точно заради скандалите, които я съпровождат още при създаването. Направо се пристъпва към нейното подписване в Истанбул. А що се отнася до това дали в документа съществуват или не понятия, различни от традиционните и общоприети за българските нрави, морал и правна система – нужен е обикновен прочит, както и запознаване с документ на Съвета на ЕС от 2010 г., който представлява инструментариум за защита правата на ЛГБТ общността. В него ясно и точно се посочват механизмите за въвеждане на терминологията и специалното отношение на държавите към тази общност. На стр. 13 (абзац предпоследен) дори има специални препоръки тези права нарочно да бъдат вкарани в подготвяната Конвенция на Съвета на Европа за превенция и борба с насилието над жени и домашното насилие.", "date": "2018.02.13", "title": "ВМРО: Истанбулската конвенция да се преведе преди делото в Конституционния съд"}
{"url": "https://www.24chasa.bg/novini/article/6714457", "text": "Портиерът на ЗИИУ в Благоевград е бил уволнен след кражбата на 21 копача на биткойни. Обирът станал  събота надвечер, като по това време пазачът на бил на работното си място.  От охранителната фирма отказаха коментар. \"Нека разследващите си свършат работата на спокойствие. Да не пречим на колегите. От нас каквото зависи, сме го направили\", лаконично обясни единият от съсобствениците. Машините, на обща стойност над 200 хил. лв., са откраднати от помещение в завода, ползвано под наем, което се намира на петия етаж.", "date": "2018.02.13", "title": "Уволниха пазача на завода, откъдето задигнаха 21 копача на биткойни"}
{"url": "https://www.24chasa.bg/novini/article/6714440", "text": "Ако досието от Държавна сигурност на президента Георги Първанов беше изнесено преди президентските избори през 2006 г., той нямаше да ги спечели. Това каза в предаването \"Свободна зона с Георги Коритаров\" кандидатът на СДС за член на Комисията по досиетата Георги Константинов. Той припомни какви са престъпленията на комунистическия режим и отново призова за разсекретяването на всички досиета. Самият Георги Константинов прекарва 10 години в затвор, 6 от тях при най-строг режим, съобщиха от пресцентъра на телевизия Европа.  Георги Първанов нямаше да спечели втория си президентски мандат, ако досието му от ДС беше разсекретено преди изборите през 2006 г. Според Георги Константинов членовете на комисията по досиетата по онова време са се страхували от последствията, ако бъде осветлено досието на Първанов. Георги Константинов е кандидат на СДС за член на комисията през 2007 г., но е отхвърлен. Георги Константинов - кандидат на СДС за член на Комисията по досиетата - 2007 г.: „В навечерието на изборите за президент, когато вече комисията е имала днни, че Георги Първанов е агент \"Гоце\", и това не беше оповестено, защото се разделиха двама срещу трима и защото над този, който би съобщил този факт, тегне законът с глоба от 30 хил. лева и присъда до 6 години. Всичко това мен нямаше да ме спре. И ако го бях оповестил преди изборите, сигурно резултатите щяха да бъдат тоста по-различни.“ Константинов отново настоя да бъдат разсекретени всички досиета на ДС, за да бъдат наказани виновниците за престъпленията на комунистически режим. Георги Константинов - кандидат на СДС за член на Комисията по досиетата - 2007 г. : „Най-напред са затворите и концентрационните лагери - от там минаха десетки хиляди души, има хиляди екзекутирани. След това започнаха интерниранията на близки на бегълци - има и бегълци разстреляни по границата,има и такива задочно осъдени на затвор, какъвто е моят случай. След това идват престъпленията по отношение на малцинствата.“ Политологът Антон Тодоров разкри информация за бащата на началника на кабинета на президента Румен Радев - Иво Христов. Според Тодоров бащата на Христов - полковник Христо Петков Христов е работил като резидент на военното разузнаване РУМНО в периода 1984-1988 г. в Брюксел, където е централата на Европейската икономическа общност. Днес вместо да е наказан за шпионската си дейност, той получава награда. Антон Тодоров – политолог: „Четири години той работи в пълен синхрон с ГРУ, работи срещу НАТО, работи срещу ЕС. Преди месец някъде той беше награден, този румнаджия, бащата на Иво Христов, с такъв юбилеен нож за служба на националния интерес.“ И Тодоров, и Константинов са били кандидати за членове на Комисията по досиетата. Нито един от тях обаче не е одобрен за позицията. Според тях причината за това е, че са безпристрастни.", "date": "2018.02.13", "title": "Г. Константинов: Първанов нямаше да спечели изборите, ако беше осветлено досието му от ДС"}
{"url": "https://www.24chasa.bg/novini/article/6714460", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган изнесе емоционална реч пред неговата Парламентарна група в Меджлиса и се нахвърли открито срещу политиката и действията на САЩ в Сирия, предават информационната агенция Догу хабер ажансъ (ДХА) и \"Фокус\".  „Много е очевидно: онези, които ни заплашват с категоричен отговор, ако бъдат нападнати; никога през живота си не са получавали Османски шамар. Ако си мислят, че могат да си правят всичко с Турция, много скоро ще видят, че това не е така. …Турция не е палаткова държава. Един ще загине, на негово място ще възкръснат хиляди. Това трябва да се знае много добре. Ако сме заедно в НАТО, каквито са клаузите в НАТО, както Турция се съобразява с тях, така и САЩ трябва да го правят. Искам това да се знае много добре. Като президент на Турция аз съм равен и контактувам с НАТО, а не със САЩ. Всички страни-членки на НАТО са равни със САЩ… Каква граница имаш ти (подразбира се – Вашингтон) със Сирия, каква е връзката? Ако става въпрос за пари – даваш пари. Първите пристигнали сведения са за 550 млн. ЩД (подразбира се - за сирийските кюрди). По заобиколен начин се говори, че те ще нараснат на 3 млрд. ЩД. Каква борба досега осъществи срещу ДАЕШ; колко джихадисти унищожи, или къде ги препрати? Ние много добре знаем в района кой с кого си сътрудничи. Вече никой няма право да използва ДАЕШ. Вече дойде краят на театъра ДАЕШ в Сирия.”, заканва се Ердоган на САЩ.", "date": "2018.02.13", "title": "Ердоган скочи срещу САЩ: Много е ясно, че през живота си не са яли Османски шамар"}
{"url": "https://www.24chasa.bg/novini/article/6714516", "text": "Турски шофьор с инициали К.К. е задържан на ГКПП Малко Търново при опит да изнесе нелегално лекарствена субстанция за полова мощ. Той е превозвал 6 кг. препарат, деклариран като храна за животни, съобщават от Агенция Митници. Автомобилът \"Фолксваген Голф\" с турска регистрация е пристигнал на митническия пункт в Малко Търново около 20 ч.на 8-ми февруари. На въпросите на митническите служители дали пренася стоки, валута или ценности за деклариране, шофьорът отговорил, че пренася в багажника на автомобила пакет с храна за животни, за който представил фактура на стойност 6 евро. Митничарите обаче се усъмнили и иззели пакета, а по-късно го предали за лабораторен анализ в Централна митническа лаборатория. Експертизата показала, че става дума за тадалафил - вещество със силно действие, което се прилага като активна субстанция в лекарствени препарати за еректилна дисфункция при мъжете. Контрабандната стока е задържана, а срещу К.К. е съставен акт за нарушение на Закона за митниците.", "date": "2018.02.13", "title": "Турчин маскира лекарство за полова мощ като храна за животни"}
{"url": "https://www.24chasa.bg/novini/article/6714868", "text": "Изминалите три дни бяха изключително доходоносни за играчите на „Евробет“, които си спечелиха удивителни печалби от играта  . Щастливата поредица започва с перничанин, играл в пункта на „Евробет“ на ул. „Тева“ № 109, който печели   С разкошна сума може да се похвали и познавач от Крумовград, който ще харчи  . 9 късметлийски числа зарадваха с   участник от Струмяни, а   отиват при щастливец от Борован, отново благодарение на  . Неделният ден се оказва успешен за жител на Севлиево, който „отнесе“ сериозната сума от  . Страхотното изпълнение е реализирано в пункта на ул. „Опълченска“ 61. Специално внимание заслужава и софиянец, посетил пункта в ж.к. „Стрелбище“ на ул. „Дедеагач“. Майсторска игра с комбинации му осигурява  Добрите новини продължават и в понеделник! Първият работен ден носи радост на участник от Трявна, който се сдоби с  . До него се нарежда шуменец, който увеличи бюджета си с   Щафетата се поема от русенец, който прибавя в банковата си сметка   В класацията попада и Рудозем, където са спечелени  „Евробет“ дава възможност на своите фенове за още по-лесен и достъпен начин за онлайн залози в играта „Еврошанс“ на  . Тегленията са на всеки 5 минути, а максималната печалба е 1 МИЛИОН ЛЕВА!", "date": "2018.02.13", "title": "Отново големи печалби от играта „Еврошанс“ на „Евробет“"}
{"url": "https://www.24chasa.bg/novini/article/6714874", "text": "Управляващите в Столична община ни хвърлят прах в очите срещу мръсния въздух. Това коментира общинският съветник от групата на БСП Николай Николов след днешното заседание на Комисията по опазване на околната среда, земеделие и гори, съобщиха от пресцентъра на БСП-София. По една от точките заместник-кметът Йоана Христова изнесе информация относно изпълнението на заложените мерки в Програмата за управление качеството на атмосферния въздух на СО за периода 2015-2020 година. \"Стори ми се, че на Йоана Христова й бяха събрали информация от медиите и тя ни я прочете хронологично. За мен този \"отчет\" е отбиване на номера. Опит за някакъв пиар, който е крайно неуспешен, коментира Николай Николов. - Обикновен пиар беше и зеленият билет, който беше пуснат еднократно при това в неделен ден. Същото като \"уникалното\" отиване на работа на кмета Фандъкова с тролей, придружена от дузина журналисти и фотографи, за да бъде отбелязано събитието. Много хитро управляващите се активизираха и за почистване и оросяване на определени квартали в София. Съвсем ясно е защо са подбрани точно \"Надежда\", \"Красно село\" и \"Красна поляна\". Там са поставени станции за измерване чистотата на въздуха. Да припомня само, че в цяла София те са само 5 на брой\". Според Николай Николов подобни действия са чиста проба лицемерие от страна на управляващите. \"Всички квартали в София трябва да бъдат почиствани и поддържани еднакво, коментира още той. - Сега вече си обяснявам защо беше отхвърлено моето предложение да бъде поставена минимум по една станция за измерване на фини прахови частици във всеки район на града ни. Крайно цинично прозвуча и призивът на кмета Фандъкова хората да се отопляват на ток. Ако гражданите имаха пари да си позволят да се отопляват на ток, нямаше да използват за отопление, каквото им попадне\".", "date": "2018.02.13", "title": "Николай Николов: Управляващите в СО ни хвърлят прах в очите срещу мръсния въздух"}
{"url": "https://www.24chasa.bg/novini/article/6714892", "text": "Каталунският парламент съобщи, че смята да сезира Европейския съд за правата на човека в Страсбург, за да може Карлес Пучдемон, който е в изгнание в Белгия, отново да встъпи в длъжност като лидер на Каталуния, предаде Франс прес, цитирана от БТА. \"С цел да се защитят правата на Пучдемон да участва ефективно в дебатите за встъпването в длъжност, председателят на парламента Роже Торен ще подкрепи иск за превантивни мерки пред Европейския съд за правата на човека\", се казва в комюнике на регионалния парламент. Пучдемон, срещу когото в Испания е издадена заповед за арест, възнамерява да управлява областта от Белгия. След възражение на испанското правителство срещу кандидатурата на Пучдемон Конституционният съд постави много стриктни условия за евентуалното му встъпване в длъжност, настоявайки той да присъства на дебатите. Според съда Пучдемон не може да поеме ръководните функции, ако не се предаде на властите и не поиска от Върховния съд на Испания разрешение да се яви пред парламента, за да защити кандидатурата си. Тъй като регионалният парламент не е избрал регионален лидер, Каталуния остава под прякото управление на централното правителство на Мариано Рахой. Каталунският парламент ще поиска от Европейския съд за правата на човека да гарантира политическите права, и по-конкретно правото на участие в политиката на Пучдемон, заяви говорител на Торен. Той каза, че още не е избрана датата, на която ще бъде сезиран съдът. Каталунският парламент е представил също аргументите си пред Конституционния съд на Испания, оспорвайки поставените условия за встъпването в длъжност на Пучдемон.", "date": "2018.02.13", "title": "Каталунският парламент сезира съда в Страсбург заради Пучдемон"}
{"url": "https://www.24chasa.bg/novini/article/6714897", "text": "районната прокуратура в Бяла Слатина се самосезира и започна проверка на случая. Разпоредена е и незабавна проверка на компетентните органи от инспектората към Агенция за социално подпомагане, ТД „Социално подпомагане“ в Бяла Слатина и областната полиция във Враца. Възложено им е да изяснят фактите и обстоятелствата, с оглед преценка наличието на данни за извършено престъпление. На излъчените по телевизията кадри се вижда възпитателката Людмила Петрова да упражнява физически и психически тормоз над децата. Тя удря и обижда две момичета. Петрова скубе девойките за косите и им нанася жестоки шамари, като през цялото време им крещи и ги обижда заради неразрешено напускане на центъра. Възпитателката временно изпълнява длъжността управител на центъра.", "date": "2018.02.13", "title": "Прокуратурата се самосезира за жестоките шамари и обиди на деца в Борован (Видео)"}
{"url": "https://www.24chasa.bg/novini/article/6714915", "text": "Кипърският президент Никос Анастасиадис, който бе преизбран за втори мандат в началото на февруари, назначи днес новото правителство на страната, предаде ТАСС. В. \"Сайпръс мейл\" съобщи, че за министър на външните работи е назначен Никос Христодулидис, който досега беше говорител на правителството, предава БТА.  За министър на отбраната е посочен Савас Ангелидис, на енергетиката - Георгиос Лакотрипис, на финансите - Харис Георгиадис и на вътрешните работи - Константинос Петридис. Говорител на новото правителство ще бъде Продромос Продрому.", "date": "2018.02.13", "title": "Кипърският президент назначи новото правителство на страната"}
{"url": "https://www.24chasa.bg/novini/article/6714925", "text": "Приведен като догаряща църковна свещ, вчера старецът бе опрял молитвеника почти до лицето си и нареждаше: \"Господи Исусе Христа, помилуй ме грешния...\" Не знаех откога се молеше, но след 20-ина минути привърши и ...изчезна яко дим. Оглеждах отново и отново одаята - няма го. Чуках, хлопах, виках го по име и накрая в ъгъла някой изшава. Дядо Добри се понадигна и отвори вратата. Сякаш оживял образ от икона застана насреща. Софиянци го знаят като просяка пред \"Св. Александър Невски\". Като се разбра, че от изпросените стотинки е дарил 35 000 лв. на храма и с това е станал най-големият дарител в историята на катедралата, го вкараха в клишето \"просяка светец\". Православният свят поназвайва за дядо Добри, за него е писано и в Русия, и в Румъния, но тези дни медиите съобщиха, че и папа Франциск разказал за просяка светец (виж карето). Но дядо Добри е далеч от земния свят с неговите подмолни капани. Старецът няма хабер от интернет, но там поддържат негови профили във фейсбук и туитър, за него разказва и уикипедия, образът му грее на цяла стена на жилищен блок в столичния квартал \"Хаджи Димитър\", а на морена на крайбрежната улица в Приморско ликът му е редом до този на Хан Аспарух и други легендарни имена. Дядо Добри си остава загадка за съвременния човек и това е по-добре за вътрешния му мир, казват монаси. Негов познат бизнесмен от Стара Загора се изумил на влизане в \"Св. Ал. Невски\", когато чул дядо Добри да говори свободно на немски с чужденец Наложило се бизнесменът да изчака 15-минутния разговор, за да му целуне ръка. Старецът обаче два пъти е пребиван и обиран от наркомани в София. И полицаи са го тарашили, заради бай Добри Баретата, който бил негов внук, казват в Байлово. (Бел. ред - Николай Добрев - Бай Добри, заедно с колеги барети се прочу като организатор на \"Фабриката за убийства\" при ареста им през 2002 г. след неуспешния опит за атентат срещу бившия им колега Алексей Петров в София.) Дядо Добри е наричан жива икона, светец, безсребърник, просякът на Христос, човекът църква и пр. Но като се махнат епитетите, за него се знае малко. Кой е той? Дядо Добри е набор на патриарх Максим и на майка Евпраксия от Врачешкия манастир, която почина преди месеци. Роден е през 1914 г. и на 20 юли ще стане столетник. До 80-ата си година е изминавал пеш 40-те километра от Байлово до София, после станал изряден стопаджия, но шофьорите го познавали и не чакал дълго на пътя. Дядо Добри не е идвал от Нова година, казаха просещи милостиня пред катедралата \"Св. Александър Невски\" вчера. И служители в храма потвърдиха, че не са го виждали след празниците. Старецът е дал имотите си на църквата и от години живее в старовремска къщурка от две одаи, схлупена в двора на църквата \"Св. Кирил и Методий\" в родното му Байлово. В първото стайче има легло и оджак (огнище, над което е вързано котле със синджир). Вътрешната стаичка е неговият молитвен дом. На източната стена е направил скромен иконостас с кандило и пред него всеки ден се моли с часове. В близкия ъгъл е мястото за сън. Там дядо Добри спи върху овчи кожи на земята. Малка старовремска печка и струпани дърва до нея довършват подредбата. За хладилник му служи изкопана дълбоко в пода дупка със стени, иззидани с камък. На масата до прозореца лежат празен портфейл и книгата, в която води строг отчет на получената милостиня. \"Много изрядно си води сметките и винаги носи описани и увити в хартия по 10 монетите, които е получил от хората\", пояснява магазинерка срещу църквата, която му уедрява парите. Но пари вкъщи не държи, откакто на 2 пъти го крадат непознати. Само пълен с евро на монети голям буркан дълго стоял на прозореца. \"Тези пари не вървят, с тях не можеш да си купиш нищо, затова стоят тук\", обяснявал старецът, докато негов приятел го закарал до банката. Там преброили и прибавили в сметката на дядо Добри 1300 евро.  Дядо Добри е недолюбван от роднини, след като преди 15 години оставя всичките си имоти на църквата. Има пари да живее охолно и да носи всеки ден нови дрехи, но ходи облечен с вълнени потури и се храни само с хлебец. Переше се и миеше на чешмата на улицата пред черквата, казват в Байлово. Малцина знаят, че е сподвижник на юродивството. Юродивите съзнателно симулирали безумие, за да скрият от света своето съвършенство и да избегнат суетната светска слава и така да спечелят милостта на Бога. Досущ като подвижниците пустинници две седмици спи в нощви (корито за месене на хляб) до чимшира отвън. Като го питали близки защо го прави, отвърнал, че вътре в стаята дяволът го биел и изкушавал да прегреши. \"Болестта е милост на Бога, изпитание за вярата ни. Палете свещи в църквата и се молете за душите. Правиш ли добро, Господ вижда това и ще те награди. Парите учат младите на всичко лошо. Бащите не трябва да дават много на децата си, да не ги учат на охолство, това развращава\", напътстваше старецът вчера. Събира пари, но не обича парите. Ако му дадеш банкноти, ще откаже. Ако му ги пъхнеш насила, ще ги даде на друг. Колко е изпросил и предал после на църквата за последните 30 г.? По сметки на Георги от град Елин Пелин - негов довереник от десетилетия, дядо Добри е раздал за строеж или ремонт на църкви, параклиси и манастири в България някъде към милион лева. Милион, събиран по стотинки в пластмасова чаша пред храмовете \"Св. Ал. Невски\" или пред \"Св. Неделя\" в София. Помагал е и на Калоферския манастир, дал е 57 хиляди лева на манастира в Елешница. Но много плакал, като разбрал, че манастирът не е към синода, а стопанин му бил някаква фирма. В манастира \"Кръстова гора\" има отредена за него стая, след като направил лепта от 28 000 лв. Миналата година е дарявал и на Бесарбовския манастир край Русе. Отделно със свои пари е направил доста църкви и параклиси, като \"Св. Троица\" в родното му Байлово. \"Започнахме да строим параклиса \"Покров Богородичен\" в град Елин Пелин и бяхме направили разчети до стотинка. Той поиска да помогне, казахме му, че не ни стигат 2 бона. Това бе през есента, а март месец старецът дойде, отидохме в банката и там ми даде парите. Броя ги - 2800 лв. Връщам му 800, защото не ми трябват, всичките разходи бяха пресметнати. \"Тези пари ще ти трябват, вземи ги\", тика ми ги в ръцете, а аз - инат, не ги взех. И точно 800 лв. не ни стигнаха за довършването, но старецът е знаел и пазеше парите\", разказва вярващ от град Елин Пелин.  Преди години Стунджи и Елица му дават 5000 лв. Музикантите се обаждат на техен познат - довереник на дядо Добри, и искат да дарят наградата си от 5000 лв. на благочестивия старец. Дядо Добри пък ги дава на свой приятел от Елин Пелин да ги дари по негово усмотрение. Като разбира обаче, че човекът се кани да ги прати на отец Иван от Нови хан, ги взема обратно. След три дни пак му ги дава и пак пита къде ще ги носи. Като чува същия отговор - на отец Иван, ги прибира повторно. След 10 дни сцената между двамата се потретя. Тогава старецът казва: \"Какъв Нови хан, ти не разбра ли, че там е блудилище (разврат) и всичко освен църквата трябва да се срине със земята, а попът да се спасява на Света гора? Аз парите ще дам на Врачешкия манастир, карай ме там.\" Отиват, дядо Добри дава на игуменката 5000 лв. и я моли да казва занапред от какво манастирът има нужда, за да праща пари. \"Оттогава лично аз съм донесъл 28 хиляди лева негови пари на Врачешкия манастир\", разказва сам довереникът на стареца. Дядо Добри се обръща към вярата на 38 години. Имал е 5 деца, а шестото е осиновено от жена му сираче. \"Жената не ме слушаше, но сега е при Бога, защото осинови сираче и това дете спаси душата \", казвал често Добри. Единствено жива днес е Богданка, която живее в Елешница и го наобикаля. Тя е била на 4 месеца, когато Добри напуска семейството си и започва да търси Бога. Бил много заможен и изкупува греха си пред семейството, като оставя на жена си цялото богатство. Тръгнал на запад - цанел се за работник ту в едно село, после в друго - цяла година. Докато свещеник веднъж му казал: \"Ако ще търсиш Бога, трябва да обърнеш посоката на изток. Добри го послушал и тръгнал обратно. Стига до женски манастир в Габровско и остава там 28 години като работник в стопанството и говедар. Бил е и във Врачешката обител една година, но монах, дори послушник не става. Сега животът му е образец и на монаси, и на владици, но колцина са, които имат силата, безкористта и светостта да следват примера му? Приживе патриарх Максим засвидетелствал голямо уважение към набора си и часове срещу Великден мерцедес карал до черквата на дядо Добри благодатния огън от Ерусалим.", "date": "2018.02.13", "title": "В памет на Светеца от Байлово и на автора: Дядо Добри събрал на стотинки 1 млн. лв."}
{"url": "https://www.24chasa.bg/novini/article/6714949", "text": "Седмичното правителствено заседание ще се проведе както обикновено – в сряда, 14 февруари, от 10 ч. при следния предварителен дневен ред: 1. ПРОЕКТ НА РЕШЕНИЕ ЗА ОДОБРЯВАНЕ НА СТАНОВИЩЕ НА МИНИСТЕРСКИЯ СЪВЕТ ПО КОНСТИТУЦИОННО ДЕЛО №13 ЗА 2017 Г. Внася: министър-председателят 2. ПРОЕКТ НА РЕШЕНИЕ ЗА ПРЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА НАГРАЖДАВАНЕ НА ТЕМЕЛКО ТЕМЕЛКОВ С ОРДЕН „СВ. СВ. КИРИЛ И МЕТОДИЙ“ ОГЪРЛИЕ Внася: министърът на здравеопазването 3. ПРОЕКТ НА РЕШЕНИЕ ЗА ПЕДЛОЖЕНИЕ ДО ПРЕЗИДЕНТА НА РЕПУБЛИКА БЪЛГАРИЯ ЗА ИЗДАВАНЕ НА УКАЗ ЗА НАГРАЖДАВАНЕ НА РАДОСЛАВ ГАЙДАРСКИ С ОРДЕН „СВ. СВ. КИРИЛ И МЕТОДИЙ“ ОГЪРЛИЕ Внася: министърът на здравеопазването 4. ПРОЕКТ НА РЕШЕНИЕ ЗА ДОПЪЛНЕНИЕ НА РЕШЕНИЕ №439 НА МИНИСТЕРСКИЯ СЪВЕТ ОТ 2017 Г. ЗА ОДОБРЯВАНЕ НА НАСОКИ ЗА ПЛАНИРАНЕ И ОРГАНИЗИРАНЕ НА СЪБИТИЯТА, КОИТО ЩЕ СЕ ПРОВЕДАТ В БЪЛГАРИЯ ПО ВРЕМЕ НА БЪЛГАРСКОТО ПРЕДСЕДАТЕЛСТВО НА СЪВЕТА НА ЕВРОПЕЙСКИЯ СЪЮЗ ПРЕЗ 2018 Г. Внася: министърът за Българското председателство на Съвета на Европейския съюз 2018 5. ПРОЕКТ НА РЕШЕНИЕ ЗА ОДОБРЯВАНЕ ПРИЛАГАНЕТО ПРЕЗ 2018 Г. НА ЕДИННАТА НАЦИОНАЛНА СТРАТЕГИЯ ЗА ПОВИШАВАНЕ СЪБИРАЕМОСТТА НА ПРИХОДИТЕ, СПРАВЯНЕ СЪС СЕНЧЕСТАТА ИКОНОМИКА И НАМАЛАВЯНЕ НА РАЗХОДИТЕ ЗА СПАЗВАНЕ НА ЗАКОНОДАТЕЛСТВОТО 2015-2017 Г. И ПЛАН ЗА ДЕЙСТВИЕ КЪМ НЕЯ Внася: министърът на финансите 6. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА ОБОСОБЕНА ЧАСТ ОТ ЛЕЧЕБНО ЗАВЕДЕНИЕ – НЕДВИЖИМИ ИМОТИ, СОБСТВЕНОСТ НА „МНОГОПРОФИЛНА БОЛНИЦА ЗА АКТИВНО ЛЕЧЕНИЕ „Д-Р ТОТА ВЕНКОВА“ АД – ГАБРОВО Внася: министърът на здравеопазването 7. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА КОНВЕНЦИЯТА ЗА МЕЖДУНАРОДНАТА ХИДРОГРАФСКА ОРГАНИЗАЦИЯ Внася: заместник министър-председателят по обществения ред и сигурността и министър на отбраната 8. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА ИЗМЕНЕНИЕТО НА ПРОТОКОЛА КЪМ КОНВЕНЦИЯТА ОТ 1979 Г. ЗА ТРАНСГРАНИЧНОТО ЗАМЪРСЯВАНЕ НА ВЪЗДУХА НА ДАЛЕЧНИ РАЗСТОЯНИЯ ЗА НАМАЛЯВАНЕ НА ПОДКИСЕЛЯВАНЕТО, ЕУТРОФИКАЦИЯТА И ТРОПОСФЕРНИЯ ОЗОН (ГЬОТЕБОРГСКИ ПРОТОКОЛ) Внася: министърът на околната среда и водите 9. ПРОЕКТ НА РЕШЕНИЕ ЗА ОДОБРЯВАНЕ ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В ЗАСЕДАНИЕТО НА СЪВЕТА ПО ОБРАЗОВАНИЕ, МЛАДЕЖ, КУЛТУРА И СПОРТ НА ЕВРОПЕЙСКИЯ СЪЮЗ, КОЕТО ЩЕ СЕ ПРОВЕДЕ НА 15 ФЕВРУАРИ 2018 Г. В БРЮКСЕЛ Внася: министърът на образованието и науката 10. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В НЕФОРМАЛНОТО ЗАСЕДАНИЕ НА СЪВЕТА НА ЕВРОПЕЙСКИЯ СЪЮЗ „ПРАВОСЪДИЕ И ВЪТРЕШНИ РАБОТИ“, ФОРМАТ „ПРАВОСЪДИЕ“, ПРОВЕДЕНО НА 25 И 26 ЯНУАРИ 2018 Г. В СОФИЯ Внася: министърът на правосъдието 11. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“ (ЧЛ. 50), ПРОВЕДЕНО НА 29 ЯНУАРИ 2018 Г. В БРЮКСЕЛ Внася: заместник министър-председателят по правосъдната реформа и министър на външните работи 12. ДОКЛАД ЗА ОДОБРЯВАНЕ НА РЕЗУЛТАТИТЕ И ВЗЕТИТЕ РЕШЕНИЯ НА ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ЗЕМЕДЕЛИЕ И РИБАРСТВО, ПРОВЕДЕНО НА 29 ЯНУАРИ 2018 Г. В БРЮКСЕЛ Внася: министърът на земеделието, храните и горите 13. ПРОЕКТ НА РЕШЕНИЕ ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, АЛ. 1, Т. 2 ОТ ЗАКОНА ЗА ПОДЗЕМНИТЕ БОГАТСТВА – НЕМЕТАЛНИ ПОЛЕЗНИ ИЗКОПАЕМИ – ИНДУСТРИАЛНИ МИНЕРАЛИ – КВАРЦОВИ ПЯСЪЦИ, ОТ НАХОДИЩЕ „ДЕРВЕНТ“, УЧАСТЪЦИ „СЕВЕР“ И „ЗАПАД“, РАЗПОЛОЖЕНО В ЗЕМЛИЩАТА НА С. ЮНАК И С. КАЗАШКА РЕКА, ОБЩИНА АВРЕН, ОБЛАСТ ВАРНА, НА „ТЕМОС – ГМ“ ЕООД – СОФИЯ Внася: министърът на енергетиката 14. ПРОЕКТ НА РЕШЕНИЕ ЗА ЕДНОСТРАННО ПРЕКРАТЯВАНЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА ПО ЧЛ. 2, Т. 5 ОТ ЗАКОНА ЗА ПОДЗЕМНИТЕ БОГАТСТВА – СТРОИТЕЛНИ МАТЕРИАЛИ, ОТ НАХОДИЩЕ „ДО РЕКАТА“, РАЗПОЛОЖЕНО В ЗЕМЛИЩЕТО НА С. ДРАГУШИНОВО, ОБЩИНА САМОКОВ, ОБЛАСТ СОФИЯ, СКЛЮЧЕН НА 11 АПРИЛ 2007 Г. МЕЖДУ ОБЩИНА САМОКОВ И „БЕКАСТРОЙ“ ЕАД - САМОКОВ Внася: министърът на енергетиката 15. ПРОЕКТ НА РЕШЕНИЕ ЗА ПРИЕМАНЕ НА ПРЕДЛОЖЕНИЕ ОТ „СТОУНС КЪМПАНИ БГ“ ЕООД – РУДОЗЕМ, ЗА ПРЕКРАТЯВАНЕ ПО ВЗАИМНО СЪГЛАСИЕ НА ДОГОВОРА ЗА ПРЕДОСТАВЯНЕ НА КОНЦЕСИЯ ЗА ДОБИВ НА ПОДЗЕМНИ БОГАТСТВА – СКАЛНООБЛИЦОВЪЧНИ МАТЕРИАЛИ – РИОЛИТИ, ОТ НАХОДИЩЕ „ВИТИНА-2“, ОБЩИНА РУДОЗЕМ, ОБЛАСТ СМОЛЯН, СКЛЮЧЕН НА 24 СЕПТЕМВРИ 2004 Г. МЕЖДУ МИНИСТЕРСКИЯ СЪВЕТ НА РЕПУБЛИКА БЪЛГАРИЯ, ПРЕДСТАВЛЯВАН ОТ МИНИСТЪРА НА РЕГИОНАЛНОТО РАЗВИТИЕ И БЛАГОУСТРОЙСТВОТО, И „СТОУНС КЪМПАНИ БГ“ ООД – ПЛОВДИВ Внася: министърът на енергетиката 16. ПРОЕКТ НА РЕШЕНИЕ ЗА ОДОБРЯВАНЕ ИЗПЛАЩАНЕТО НА РАЗХОДИ ЗА ОБУЧЕНИЕ НА МАРСЕЛО ИЛИЕВ В CAMBRIGE SCHOOL OF VISUAL & PERFORMING ARTS Внася: министърът на образованието и науката 17. ПРОЕКТ НА РЕШЕНИЕ ЗА ОПРЕДЕЛЯНЕ НА ПРЕДСЕДАТЕЛ НА ДЪРЖАВНАТА АГЕНЦИЯ ЗА ЗАКРИЛА НА ДЕТЕТО Внася: министърът на труда и социалната политика 18. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ РЪКОВОДИТЕЛЯТ НА УПРАВЛЯВАЩИЯ ОРГАН НА ОПЕРАТИВНА ПРОГРАМА „РЕГИОНИ В РАСТЕЖ“ 2014-2020 Г. В МИНИСТЕРСТВОТО НА РЕГИОНАЛНОТО РАЗВИТИЕ И БЛАГОУСТРОЙСТВОТО ДА ПОДПИШЕ АДМИНИСТРАТИВЕН ДОГОВОР ЗА ПРЕДОСТАВЯНЕ НА БЕЗВЪЗМЕЗДНА ФИНАНСОВА ПОМОЩ НА СТОЛИЧНА ОБЩИНА ЗА ИЗПЪЛНЕНИЕ НА ПРОЕКТ „ИНТЕГРИРАН СТОЛИЧЕН ГРАДСКИ ТРАНСПОРТ“ Внася: министърът на регионалното развитие и благоустройството 19. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ТАРИФАТА ЗА ТАКСИТЕ, КОИТО СЕ СЪБИРАТ ОТ ОРГАНИТЕ НА ДЪРЖАВНИЯ ЗДРАВЕН КОНТРОЛ И НАЦИОНАЛНИТЕ ЦЕНТРОВЕ ПО ПРОБЛЕМИТЕ НА ОБЩЕСТВЕНОТО ЗДРАВЕ ПО ЗАКОНА ЗА ЗДРАВЕТО, ПРИЕТА С ПОСТАНОВЛЕНИЕ №242 НА МИНИСТЕРСКИЯ СЪВЕТ ОТ 2207 Г. Внася: министърът на здравеопазването 20. ПРОЕКТ НА РЕШЕНИЕ ЗА ОДОБРЯВАНЕ НА ПРОЕКТ НА СПОРАЗУМЕНИЕ МЕЖДУ РЕПУБЛИКА БЪЛГАРИЯ И ОРГАНИЗАЦИЯТА НА ОБЕДИНЕНИТЕ НАЦИИ ПО ПРЕХРАНА И ЗЕМЕДЕЛИЕ (ФАО) ЗА ИЗГРАЖДАНЕ НА СУБРЕГИОНАЛНО ТЕХНИЧЕСКО ЗВЕНО В ГР. БУРГАС ЗА ОКАЗВАНЕ НА СЪДЕЙСТВИЕ НА ОПЕРАЦИИТЕ ПО ПРОЕКТА „BLACKSEA4FISH“, СКЛЮЧЕНО ЧРЕЗ РАЗМЯНА НА ПИСМА Внася: министърът на земеделието, храните и горите 21. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ РАЗХОДИ ПО БЮДЖЕТА НА МИНИСТЕРСТВОТО НА ВЪНШНИТЕ РАБОТИ Внася: заместник министър-председателят по правосъдната реформа и министър на външните работи 22. ДОКЛАД ЗА ОДОБРЯВАНЕ НА ПОЗИЦИЯТА НА РЕПУБЛИКА БЪЛГАРИЯ ЗА УЧАСТИЕ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), КОЕТО ЩЕ СЕ ПРОВЕДЕ НА 20 ФЕВРУАРИ 2018 Г. В БРЮКСЕЛ Внася: министърът на финансите 23. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА НОРМАТИВНИ АКТОВЕ НА МИНИСТЕРСКИЯ СЪВЕТ Внася: министърът на здравеопазването 24. ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НАРЕДБАТА ЗА УСЛОВИЯТА И РЕДА ЗА ИЗДАВАНЕ НА КОМПЛЕКСНИ РАЗРЕШИТЕЛНИ Внася: министърът на околната среда и водите", "date": "2018.02.13", "title": "Виж какво решава кабинетът утре"}
{"url": "https://www.24chasa.bg/novini/article/6714965", "text": "\"България развива всички видове туризъм, но има още много потенциал, който може да се използва. За нас туризмът е изключително важен сектор от икономиката и поради тази причина инвестираме много в него. Надявам се да виждаме повече българи, които да са част от Вашата организация\". Това заяви заместник министър-председателят и министър на външните работи Екатерина Захариева пред генералния секретар на Световната организация по туризъм към ООН Зураб Пололикашвили, цитирана от пресцентъра на външното ни министерство. Вицепремиерът подчерта, че туристическият сектор допринася за голяма част от приходите в икономиката на страната и поради тази причина държавата влага много ресурси за подобряването на инфраструктурата. Захариева направи паралел със свързаността на Западните Балкани – един от основните приоритети на Българското председателство на Съвета на ЕС. „Трябва да разберем, че колкото по-добре свържем страните и бизнеса си, толкова по-добри условия ще има и за развитието на туризма. Този сектор не е само икономика, но и образование, контакти, пътища\", каза още министър Захариева. Двамата бяха единодушни, че Българското председателство на Съвета на ЕС предоставя много добра възможност да се подчертае ролята на туризма като водещ фактор за стимулиране на икономическия растеж и за изграждане на мостове между хората и държавите. Зураб Пололикашвили благодари на страната ни за подкрепата за избирането му на поста генерален секретар на Световната организация по туризъм.", "date": "2018.02.13", "title": "Захариева пред шефа на Световната организация по туризъм към ООН: Имаме голям потенциал"}
