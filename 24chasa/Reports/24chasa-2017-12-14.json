{"url": "https://www.24chasa.bg/novini/article/6612798", "text": "Свалената от дневния ред на правителството точка за концесията на ски зоната в Банско предизвика остър сблъсък между премиера Бойко Борисов и вицепремиера Валери Симеонов. До конфликт в управляващата коалиция се стигна заради втория лифт на Банско - преди две седмици по искане на премиера Министерският съвет не взе решение за разширяване на концесията за ски зоната в Пирин. Остри реплики по адрес на Борисов отправи в телевизионно интервю в четвъртък Валери Симеонов. По-късно Борисов му отговори от Брюксел. Симеонов дори заплаши, че е възможно да преосмисли участието на патриотите във властта, защото му пречели да свърши работа. “Не виждам съдействие от Борисов по отношение на втория лифт Внесох миналата сряда аргументирано, пакетирано, съгласувано за промяна на концесионния договор. Борисов компрометира и саботира пред очите ми моето предложение. Саботират се текстове от програмата за управление, под която стои моят подпис, подписана е и от Бойко Борисов и Цветан Цветанов”, заяви Симеонов пред телевизия BIT. Вицепремиерът обвини министър-председателя, че го е изиграл. Преди да избухне, показа снимки на огромните опашки през зимния сезон за качване на лифта в Банско. Решението за втория лифт на Банско бе включено като допълнителна точка в дневния ред на правителството преди две седмици. Вносител бе екоминистърът Нено Димов, който обаче по това време бе в Кения на среща за проблемите на климата. Заради неговото отсъствие и за да бъде обсъдено решението както с представители на туристическия бранш, така и на екоорганизациите, Борисов я отложи. Преди дни Димов обяви, че няма да внася това решение, докато не бъде готова за одобрение и промяната в плана за управление на национален парк “Пирин”. “Преди да влезе на заседанието на Министерския съвет, е пуснал   есемесче на Тома Белев в 10 часа на събралата се семейна сбирка, две семейства имаше на плочките пред Министерския съвет, че точката ще бъде отложена”, обясни Симеонов  . На въпрос откъде знае за премиерския есемес, Симеонов отговори: “Тези глупаци се похвалиха веднага във фейсбук. Аз още не съм предложил точката - и те се хвалят, че е оттеглена” Според вицепремиера имало два варианта за действията на Борисов. Единият бил да се страхува от еколозите, но тогава нямало логика да им пуска есемеси. Втория вариант той не обясни. “Ако се страхувам от някого, няма да му пускам есемесчета и да си предавам коалиционните партньори”, отсече Симеонов. “Важният въпрос е дали ще има втори лифт. И дотук отговорът е “не” поради несъгласие на Бойко Методиев Борисов”, добави Симеонов. И си даде срок да мисли за участието си във властта до 28 декември. Тогава трябвало да има заседание на правителството, което да одобри решението. “Сега сядам и мисля до 28 декември. Тогава ще има заседание на МС, ако той не си намери някаква причина да замине нанякъде и да няма заседание. На 22 декември изтича общественото обсъждане на плана за управление на Пирин и е редно той да влезе и да бъде променен”, каза още вицепремиерът. На директен въпрос дали може да оттегли подкрепата си, обаче отговори: “Много варианти има.” Все пак добави: “Какъв е смисълът, ако не мога да върша работа? Аз не съм от тези, които слушкат и папкат, и да искам да си начеша егото. Имам бизнес, осигурил съм и себе си, и децата си. Ако не мога да свърша това, за което съм в управлението, възниква въпросът какво правиш ти там, Симеонов”, каза вицепремиерът. Разясни още, че не е обсъждал забележките си към премиера с него. “Не искам да го виждам. В някакъв период от време не ми е приятно да го виждам след това изработване, което ми направи”, завърши със заканите си, отнели над 10 минути тв време, Симеонов. Коментарът на Бойко Борисов дойде привечер от Брюксел преди началото на последния за годината Европейски съвет. За разлика от вицепремиера си той бе доста по-сдържан. Но и не даде гаранции, че решението за втория лифт ще бъде прието в поставения като ултиматум срок. “Аз се отнасям с уважение към моите заместници, имам споразумение с тях и го спазвам. Не знам какво е казал Валери Симеонов, не мога да гледам всички негови участия по телевизиите”, каза Борисов. “Не считам, че темата за концесията трябва да се продължава, преди да имаме план за Пирин. Дори президентът Радев се обърна от тази тема. За да няма никакви спекулации, съм казал на Нено Димов, ако има възможност да се приеме точка за втори лифт на Банско, вносител ще бъда аз”, заяви още премиерът. ", "date": "2017.12.14", "title": "Заради концесията за ски зоната в Банско конфликт във властта (Обзор)"}
{"url": "https://www.24chasa.bg/novini/article/6612855", "text": "Две парламентарни комисии да обсъдят дали прокуратурата и ДАНС са допуснали нарушения при прилагането и използването на специални резузнавателни средства (СРС), предлага главният прокурор Сотир Цацаров в писмо до парламента. Той е на мнение, че на дискусията трябва да бъде поканен целият състав на бюрото за контрол на СРС, а не само председателят му Бойко Рашков, “защото е колективен орган”. Цацаров изпрати писмо с предложението си в четвъртък. То е адресирано до шефа на комисията за контрол над СРС Димитър Лазаров и до председателя на вътрешната комисия Цветан Цветанов. Поводът за него са изявления на шефа на бюрото Бойко Рашков, че прокуратурата и ДАНС са “допуснали тежки нарушения при прилагането и използването на СРС\". Поредното изказване в този дух бе по Нова тв в четвъртък. Главният прокурор припомня в писмото до парламента, че комисията за контрол на СРС е изслушала Рашков и е обсъдила доклада на бюрото на 23 ноември. Цацаров и шефът на ДАНС също присъствали на заседанието. На 6 декември документът е приет от депутатите. Главният прокурор, председателят на ДАНС и шефът на бюрото са в пленарната зала по време на дискусията. “Всеки от нас имаше възможност да направи изказване пред народните представители и да изложи позициите си”, пропомня Цацаров. “Последваха медийни изяви на Бойко Рашков, в които се твърди за тежки нарушения на закона при прилагането и използването на СРС, за нарушения на прокуратурата и ДАНС, както и се отправят множество упреци към ръководството на прокуратурата и ДАНС”, пише Цацаров. Според него “сериозните обвинения” трябва да бъдат обсъдени от двете комисии, защото “имат пряко отношение към спазването на закона и правата на гражданите, а също и към вътрешната сигурност”. “Моето разбиране е, че само в хода на такъв институционален диалог българските граждани могат да получат информация, която отговаря на истината и не е изкривена от лични амбиции и партийни пристрастия”, смята главният прокурор. Според него на заседанието трябва да присъстват също шефовете на ДАНС и ДАТО, както и то да бъде открито за медиите. По традиция заседанията на комисията за контрол на СРС са закрити, за да не се изнася класифицирана информация. Писмото на главния прокурор бе изпратено в парламента само няколко часа след като Рашков хвърли поредна порция обвинения. По Нова тв той заяви, че “има заповед на главния прокурор от 20 ноември 2015 г., с която забранява на своите подчинени прокурори да предоставят документите на националното бюро, на които се основават исканията за използване на СРС, резултатите, получени в хода на прилагане на СРС , и получените доказателства”. По думите на Рашков заради заповедта прокурорите им отказвали информация. ", "date": "2017.12.14", "title": "Предложение! Цацаров: Депутатите да чуят не само Бойко Рашков, а цялото бюро за СРС (Обзор)"}
{"url": "https://www.24chasa.bg/novini/article/6612750", "text": "Всички взаимодействия между Доналд Тръмп и Русия са белязани от “измислиците на опозицията на американския президент”, заяви Владимир Путин. Руският президент подчерта, че въпросът с намесата на Москва в американските избори и отношението към руските медии в САЩ е “нелепост”, превърнала се в “шпиономания”. Така Путин отговори на първия въпрос от чуждестранен журналист по време на 13-ата си годишна пресконференция в четвъртък. Срещата с журналисти трая 3 часа и 42 минути, за които Путин отговори на 65 въпроса. Тази година бяха акредитирани Според говорителя на Кремъл Дмитрий Песков от чуждестранните медии най-активни са японските журналисти и тези от САЩ, Германия и Китай. Путин смята, че Доналд Тръмп не може да изпълни някои от предизборните си обещания, в това число и по отношение на Русия, заради вътрешни ограничения в самите САЩ. Руският президент добави, че двамата Путин изрази притеснения, че САЩ обмислят да се оттеглят от ключови споразумения за контрол на ядрените оръжия. “Русия ще се придържа към тези договори и ще гарантира сигурността си, без да навлиза в оръжейна надпревара”, каза Путин и предупреди САЩ да не използват сила срещу КНДР, защото последиците ще са катастрофални. Руският президент обяви, че за първи път ще се кандидатира за президент като независим кандидат и разчита на широка подкрепа от партиите и хората в Русия. Путин отбеляза, че не би желал да представи сега в подробности предизборната си програма, но увери, че “на практика вече има такава”. Русия “трябва да бъде устремена към бъдещето, трябва да бъде много модерна, политическата система трябва да е гъвкава, икономиката трябва да се базира на високи технологии. по-лесно, коментира РИА Новости.   Една от тях бе Ксения Собчак, конкурентка на Путин на президентските избори, която участва в пресконференцията като журналист. Собчак носеше плакат с надпис “против всички”. Тв водещата попита Путин защо в Русия “не допускат кандидати на изборите или им се създават проблеми” и посочи за пример опозиционера Алексей Навални. “Да си или ще те вкарат в затвора, властта бои ли се от честна конкуренция?”, попита тя. “Да не би да искате и у нас, както в Украйна, по улиците да бягат такива като Саакашвили, да дестабилизират ситуацията в страната, да скачаме от един Майдан в друг?”, каза Путин. Политическата среда в Русия трябва да бъде конкурентна, посочи президентът. Хората в Русия са прави да изразяват недоволство, но опозицията не може да предложи реален кандидат, който да бъде конкуренция, заяви Путин. Президентът отказа да отговори на въпрос, зададен му от Татяна Фелгенхауер, зам. главен редактор на радио “Ехото на Москва”, която неотдавна беше наръгана в гърлото в редакцията. Путин отхвърли като неоснователен нейния въпрос, отнасящ се до политически затворници и селективно прилагане на правосъдието. Запитан за военните разходи на Русия, Путин “Бивш офицер пита сина си: - Тук имаше един кортик, къде е? - Не ми се карай, размених го за часовник с момчето от съседния двор. - Покажи часовника, да, хубав е. А ако утре дойдат бандити у нас, убият мен, майка ти, братята ти, изнасилят сестра ти. Ти какво ще им кажеш? Добър вечер, московско време 12 часът и 30 минути?” Залата избухна в смях и ръкопляскания. Путин посочи, че военните разходи са балансирани между обезпечаване на сигурността и устойчивост на икономиката. Те възлизали на $ 46 млрд., а в САЩ - $ 700 млрд. Според Путин украинският народ в основата си е един и същ с руския и е важно да се намери решение, което да е добро и за Русия, и за Украйна. Путин разказа за изненадващата си визита в Сирия, откъдето обяви изтеглянето на руските войски. Той обясни, че безопасността му е била осигурена от руски изтребители, които са прикривали самолета му. “Видяхме, че терористите се отправиха от Сирия към Ирак и САЩ не ги атакуваха, защото може би искаха да ги използват по-късно срещу Башар Асад. Това е много опасно”, каза той и добави, че към момента тероризмът още не е напълно разгромен.  Русия трябва да бъде модерна страна с гъвкава политическа система.За да е конкурентоспособна, опозицията трябва да предложи реален дневен ред, в който хората да повярват.Делът на руските медии в САЩ е много малък и те не могат да влияят на общественото мнение.Вашингтон нарушава ядрените и ракетните договори.Русия не признава Северна Корея за ядрена държава.Oбвиненията за руска намеса в изборите в САЩ и срещу руски медии са “шпиономания” и “бълнуване”, измислят го опонентите на Тръмп.Отношенията със САЩ ще бъдат нормализирани. Путин и Тръмп си говорят на “ти”.Случващото се в Донбас е трагедия. Руски войници там няма. Ако местните не се защитават, Източна Украйна ще стане новата Сребреница заради т.нар. националистически батальони.Саакашвили “плюе в лицето на грузинците и украинците”.Русия и Китай винаги ще бъдат стратегически партньори, по-силни руско-китайски връзки са добри за всички.Държавата няма никакви планове за консолидация на регионите.Няма окончателно решение за вдигане на пенсионната възраст в страната.", "date": "2017.12.14", "title": "Путин: Независим кандидат съм. САЩ ги тресе шпиономания (Обзор)"}
{"url": "https://www.24chasa.bg/novini/article/6612919", "text": "Федералната комисия за комуникациите на САЩ гласува за отмяна на правилата за мрежова неутралност, поддръжниците на която казват, че е необходима за защита на потребителите, но интернет доставчиците критикуват като прекомерна регулаторна намеса, предаде ДПА. Комисията прие с три на два гласа отмяна на правилата за неутралност, наложени през 2015 г. по времето на бившия президент Барак Обама. Подкрепилите мярката членове на комисията казаха, че решението им премахва \"тромавата ръка на правителството\" от регулирането на интернет, предава БТА. Двамата противници на мярката - демократи, назначени от Обама - казаха, че мрежовата неутралност осигурява равен достъп до интернет и защитава потребителите, като не позволява на интернет доставчиците да забавят част от трафика или да блокират сайтове в полза на компании, които са склонили да платят повече.", "date": "2017.12.14", "title": "САЩ сложиха край на мрежовата неутралност"}
{"url": "https://www.24chasa.bg/novini/article/6612941", "text": "Председателят на Европейския съвет Доналд Туск разкри, че по време на срещата на върха в четвъртък, страните от ЕС са се съгласили за ново подновяване на икономическите санкции срещу Русия, предава AFP, цитирана от \"Фокус\". „Европейският съюз се обедини за подновяване на икономическите санкции срещу Русия“, се казва в съобщение на полския политик, публикувано в социалната мрежа „Туитър“. Припомняме, че наложените санкции изтичаха през януари 2018 г., но решението от 14 декември, те ще бъдат удължени с нови шест месеца. Причината за икономическите рестрикции са руските действия в Крим, определени от международната общност като анексия на полуострова.", "date": "2017.12.14", "title": "Европейските лидери подновяват санкциите срещу Русия"}
{"url": "https://www.24chasa.bg/novini/article/6612797", "text": "3500 лева вече гони заплатата на завършилите информатика и компютърни науки в Софийския университет. Това показва новото, седмо издание на Рейтинговата система на университетите в България, което бе представено вчера в Министерството на образованието и науката. През 2016 г. средният месечен доход на завършилите информатика в Софийския университет бе 3237 лв. Като цяло средният облагаем доход на завършилите направлението Информатика и компютърна техника е най-висок - 2212 лв. Има обаче голямо значение в кой университет се учи. Средният месечен доход на дипломиралите се в това направление в Шуменския университет например е 908 лв., или 3,8 пъти по-нисък от този в Софийския университет - 3494 лева. В челната петица по доходи, които гарантират, са още дипломите по  Като цяло най-голям е ръстът на заплатите на завършилите медицински и инженерни направления. Според стандартизираните класации за 2017 г. Софийският университет е с лидерски позиции в 23 професионални направления. Така той увеличава първенството си с 2 позиции спрямо 2016 г. При това става първи в сравнително скоро откритото там направление Здравни грижи Техническият университет - София, има водещи позиции в 6 направления, Медицинският университет - София, е първи в 4 направления. С по три първи места са Аграрният университет в Пловдив и Химикотехнологичният и металургичен университет в София, а с по две първи места са Лесотехническият университет в София и Американският университет в Благоевград. Други 12 висши училища имат водещи позиции в по едно професионално направление. В 9 класации на водещи места са висши училища извън столицата. Рейтинговата система сравнява представянето на 51 висши училища в рамките на 52 професионални направления на основата на 44 показателя, разделени в 6 групи: учебен процес, научни изследвания, учебна среда, социално битови и административни услуги, престиж, реализация на пазара на труда и регионална значимост. Всички индикатори са обективни, подчерта Георги Стойчев, ръководител на екипа, който изработва рейтинга. За формиране на индикаторите в стандартизираните класации в рейтинговата система за 2017 година е използвана информация от различни източници, включително от висшите училища, Националната агенция за оценяване и акредитация, модула АдминУни в информационната система на образованието, Националния осигурителен институт, както и от международните библиографски бази данни Scopus и Web of Science. Данните са представени на висшите училища, каза Стойчев. Там, където в последната година са приети между 15 и 25 студенти. Свиват държавната поръчка по Администрация. Неограничен прием по химия и физика Просветното министерство ще предложи държавата да не финансира прием на студенти в професионалните направления Икономика, Администрация и управление и Туризъм в някои университети през следващата година. Става въпрос за университети, в които последната година са приети между 15 и 25 студенти по тези направления и които имат коефициенти между 0,5 и 0,6 по всяко едно от направленията (коефициентът се изчислява на база на оценките за програмната акредитация, научната дейност и реализацията). Това каза министърът на образованието Красимир Вълчев. Всъщност орязване ще има в общо 15 професионални направления. Догодина държавният прием по Икономика най-вероятно ще бъде преустановен в Шуменския университет, в университета “Проф. д-р Асен Златаров” в Бургас и в Техническия университет в Габрово. Според министъра тези университети имат малък прием по съответните направления тази година, както и нисък коефициент. Прием държавна поръчка по Администрация и управление и по Туризъм най-вероятно няма да има в 12 факултета в университети в страната. За да се реши проблемът с недостига на завършили Химия и Физически науки, от следващата година приемът на студенти държавна поръчка по тези направления ще е неограничен. В момента това важи за Информатика, Компютърни науки и Математика. От следващата учебна година към този списък ще се прибавят още Материали и металознание, Религия и теология. Ще продължи свиването на държавната поръчка за обучение поАдминистрация и управление и Икономика. Най-големи са заплатите в информационните технологии и здравеопазването. Десетте професионални направления с най-високи средни доходи сред завършилите са: Информатика и компютърни науки Математика Комуникационна и компютърна техника Обществено здраве Проучване, добив и обработка на полезни изкопаеми Металургия Военно дело Фармация Медицина Електротехника, електроника и автоматика. С най-ниски средни доходи са завършилите: Музикално и танцово изкуствно - 726 лв. Педагогика на обучението по... - 727 лв. Педагогика - 755 лв Стоматология - 757 лв Социални дейности - 800 лв. Най-ниска безработица (под 1%) и най-висока степен на приложение на придобитото висше образование (над 90%) за поредна година се наблюдават сред завършилите професионалните направления Медицина, Фармация, Стоматология и Военно дело. Безработица от над 4% е регистрирана единствено в 3 професионални направления - Религия и теология, Социални дейности и Материали и материалознание. За сравнение - година по-рано безработица от над 4% беше отчетена сред завършилите в 10 професионални направления. Най-ниско остава приложението на придобитото висше образование сред завършилите Туризъм (19,29%). Най-висок среден успех от дипломата за завършено средно образование имат приетите студенти в първи курс в направленията Медицина (5,57), Фармация (5,51) и Стоматология (5,46). С най-нисък успех от завършено средно образование са първокурсниците в направленията Животновъдство (4,29), Материали и материалознание (4,40) и Проучване, добив и обработка на полезни изкопаеми (4,40). Направленията Проучване, добив и обработка на полезни изкопаеми и Металургия са сред топ 6 по най-високи доходи. В същото време тези направления са сред четирите, в които студентите са с най-нисък успех от дипломата си за средно образование. Така излиза, че тези направления са с най-голяма добавена стойност. Данните в рейтинговата система показват, че броят на студентите във висшите училища през 2017 г. намалява с над 10% в сравнение с 2013 г. - около 29 000 студенти по-малко На фона на общия спад обаче има увеличение на студентите в търсените специалности. Съществено е увеличението (66%) в броя на студентите, които се обучават в професионално направление “Медицина”. Най-голям е спадът в броя на студентите в професионалните направления “Икономика” и “Администрация и управление”. Но намалението на студентите в направление икономика не е навсякъде. Зависи от университета. Ако студентите в това направление са по-малко в Стопанска академия - Свищов, то в УНСС се увеличават. Тенденцията, която се вижда в новия рейтинг на университетите, според анализа на Георги Стойчев, е  Според данните в рейтинговата система през 2017 г. делът на регистрираните безработни сред завършилите български висши училища за пръв път пада под 3% - 2,91%. За сравнение - била е 3,38% през миналата година и над 4% през 2013 г. Делът на наетите висшисти, които през първите 5 години след завършването си работят на позиция, за която се изисква висше образование, нараства до 48,56% от 47,34% преди година. Все пак факт е, че половината висшисти не работят на такава позиция, каза Стойчев. Над 1000 лв. вече вземат в 30 направления . През 2016 г. са били 20. Делът на завършилите, които не се осигуряват в страната, спада до 21,5% от над 23% през миналата година и от близо 25% през 2015 г. Средният осигурителен доход на завършилите също нараства, достигайки до 1075 лева при 1020 лева през миналата година и при нива от под 900 лева през 2013 г. Има група професионални направления, в които има значение какво учите, но не и къде, каза Георги Стойчев. Такова направление е медицината, която дава отлична професионална реализация независимо от университета, в който ще я завършите. Направленията, свързани с медицината впрочем по традиция са “бръшлянова лига” Първокурсниците там са с висок успех на дипломите от средното образование, а доходите след дипломиране са сред най-високите. Друга група професионални направления е тази, в която има огромно значение в кой университет учите. Безработицата сред завършилите “Информатика и компютърни науки” в Софийския университет е 4 пъти по-малко, отколкото сред хората с диплома от същото направление, завършили Шуменския университет. В реализацията по специалността разликата е 90 процента спрямо 40%. Всъщност 13% от завършилите това направление в Шуменския университет работят като продавачи. Красимир Вълчев, министър на образованието и науката: В последните години изпълняваме политика за преструктуриране на приема и на финансирането. Още първото издание на рейтинговата система получи висока оценка, а впоследствие всяка една година беше усъвършенствана в подобряване на методологията и добавяне на допълнителни индикатори. В резултат на рейтинговата оценка правим синтезирана комплексна оценка за качеството на образованието в съответствие с потребностите на пазара на труда. Тази оценка включва част от показателите, които са в рейтинговата система. Тази оценка ни е базата за преструктуриране на приема и финансирането. Имаме значително рационализиране на приема. Самата рейтингова система подобрява информационния избор на студентите, а и ни дава възможност с инструментите на политиките да преструктурираме финансирането. Рационализирането означава повече студенти да се запишат във висши училища с по-висока оценка по съответното професионално направление и повече студенти да се запишат в професионални направления, които са с по-голямо очакване на бъдещ недостиг на пазара на труда и гарантират по-добра реализация. Извели сме ги като приоритетни професионални направления Приоритетни са тези направления, между които има разлика между бъдещото търсене на пазара на труда и днешното търсене на пазара на образование. Приемът в последните 4 години е намален от 65 хил. на 51 000 бройки. Почти толкова е намалял приемът и в професионалните направления, в които считаме, че в най-голяма степен избуя неориентираното търсене на висше образование. Има подобряване на редица индикатори - на индикаторите за реализацията. На второ място е подобряването на показателите за научна дейност. Факт е, че рейтинговата система и комплексната оценка създадоха стимули за подобряване на индикаторите за научна дейност. Голям ли е приемът, е една от най-често дискутираните въпроси в публичното пространство. Приетите студенти са 51 хил., от тях 38 000 са приети в степен бакалавър. Подобряват се показателите за облагаем доход, за осигурителен доход в професионални направления, които са приоритетни и изискват по-задълбочено изучаване на математика и на природни науки. В най-голяма степен се подобрява облагаемият доход нв Металургия, от Инженерно-техническите науки, в Медицинските науки и в Информатика и компютърни науки и др. Ако трябва да направим послание, трябва да призовем родителите децата да учат математика и природни науки, ако искат да имат добра реализация. Може с голяма доза увереност да прогнозираме - това ще са и направленията, които ще имат най-голям очакван ръст в бъдеще на доходите, както и ще се запазят добрите показатели за реализация. През последните години сме успели да увеличим приема в професионалните направления Информатика и компютърни науки и Комуникационна и компютърна техника. Трите професионални направления, които са с най-незаслужено ниско търсене са Математика, Химически и Физически науки. Най-притеснителен е ниският брой кандидат-студенти при тези 3 направления. Ще направим промени, с които регулираме приема.", "date": "2017.12.14", "title": "3500 лв. заплата, ако завършиш информатика в СУ, 900 лв. - в Шуменския университет (Обзор)"}
{"url": "https://www.24chasa.bg/novini/article/6612952", "text": "Полският министър на отбраната каза, че самолетната катастрофа през 2010 г. в Русия, при която загина президентът Лех Качински, е била предшествана от две експлозии на борда, предаде Асошиейтед прес. Антони Мачеревич призова руския президент Владимир Путин \"да поеме отговорност за станалото\". Той реагира на думите на Путин, който отрече да е имало експлозия на борда и призова Полша да спре да води разследвания за евентуална руска роля в катастрофата, при която освен президента загинаха още 95 души, предава БТА. Полски и руски експерти по въздухоплаване направиха заключение, че катастрофата е била инцидент.", "date": "2017.12.14", "title": "Полша: Путин да поеме отговорност за катастрофата, в която загина президента ни"}
{"url": "https://www.24chasa.bg/novini/article/6612974", "text": "Ниските доходи, безработицата и здравеопазването са трите проблема, които най-много притесняват българите. Това сочи изследване, проведено от Центъра за анализи и маркетинг сред 821 пълнолетни граждани на страната. На въпрос за изброяване на основните проблеми, с които се сблъсква страната днес, 66,9% споменават доходите, 41,6% - безработицата, а 39,5% - здравеопазването. Следват корупцията (по високите етажи и тази от всекидневен характер), престъпността и демографската криза. Прави впечатление, че бежанците и мигрантите, страховете от чието присъствие у нас е в основата на реториката на ред български партии, всъщност са посочени като реален проблем от едва 9,8% от хората. Почти два пъти повече виждат заплаха за страната ни в равнището на образователната система, която други изследвания многократно са показвали, че произвежда неподготвени за живота млади хора, които лесно се поддават на манипулации, в това число – и от ксенофобски характер. Друг любопитен резултат от изследването е, че едва една четвърт от анкетираните подкрепят безусловно отпадането на давността на свързаните с приватизация престъпления – ход на управляващите, в който опозицията и някои експерти видяха популизъм и търсене на инструмент за политическа саморазправа, предаде  . Цели 31,6% смятат ревизията на раздържавяването за погрешно решение, „защото това нарушава принципите на правовата държава”. Други 21% посочват, че давността за приватизационните сделки може да отпадне, но само ако същото се случи и с концесионните сделки и обществените поръчки, „родили” скандали с привкус на политическа корупция в по-ново време. Изследването показва негативни нагласи към вицепремиера Валери Симеонов. С огромна преднина (19,1% срещу 2,1%) той води пред Цецка Цачева в класацията на министрите, правещи гафове. Личният му рейтинг вече е 20.1% доверие срещу 69,5% недоверие, с което се доближава до традиционно неодобрявания извън електората си Волен Сидеров. В спора на Симеонов с медиите над 50% от гражданите са твърдо на страната на журналистите, а само 18% - на вицепремиера. Повече от половината запитани смятат, че заради скандалите той трябва да подаде оставка. Като цяло, само 2,4% от запитаните дават отлична оценка на правителството, докато близо една трета са категорични, че то се справя лошо.", "date": "2017.12.14", "title": "Изследване: Ниските доходи, безработицата и здравеопазването - основни проблеми за българина"}
{"url": "https://www.24chasa.bg/novini/article/6612843", "text": "След като стигне до Истанбул, газопроводът “Турски поток”, който прави руската компания “Газпром”, ще завие към България, а не към Гърция. Тази новина публикува в четвъртък турското издание “Хабертюрк”, а вечерта бе коментирана и от премиера Бойко Борисов. “Август ходихме на инспекция за газопровода от България до Турция. Кое ви учудва? Защо строим този интерконектор, защо, мислите, се готвим за този момент? Кога “Турски поток\" е минавал през Гърция?”, заяви премиерът в Брюксел. “В момента газът за Турция минава през България. Когато мине “Турски поток”, този газ, който минава в момента през България, ще спре. За да не ни останат празни тръбите, ние се договорихме на 1 юли 2018 г. да е готов интерконекторът ни с Турция Той се строи в момента, там са машините, полагат се едни огромни тръби”, разясни премиерът. “Едната тръба от “Турски поток” си отива в Истанбул, а другата ще дойде в България, иначе оставаме встрани от газопреносната мрежа. С това нещо съм запознал и Туск, и Юнкер. В кабинета на Юнкер стои именно тази схема на “Турски поток”. В термина, който сме приели, става въпрос не за транзит, а за търговия. Ние по нашите газови магистрали ще транспортираме Газовият хъб се казва “Балкан”, а аз добавям към него и Европейски”, каза още Борисов. Според информацията на турското издание “Хабертюрк” втората тръба по проекта, която трябва да захрани европейските клиенти на “Газпром”, ще мине през България, а не каквито бяха досегашните очаквания през Гърция. От “Хабертюрк” съобщават, че промяната в маршрута е обсъдена в турското Министерство на енергетиката и България е уведомена на най-високо ниво. Страната ни вече е започнала подготовка за реализацията на проекта, твърди още турското издание. Плановете на Русия са да изгради газопровод по дъното на Черно море с две тръби с общ капацитет от малко над 30 млрд. куб. метра газ годишно. Първата е за турските клиенти, а втората - за Европа. Досега нагласите бяха газът за Европа да минава през хъб на границата между Гърция и Турция На този етап обаче няма водени преговори между ЕС и Русия за реализацията на газопровода. Отношенията между Турция и Гърция сериозно охладняха в последните дни след визитата на турския президент Реджеп Тайип Ердоган в Атина. Вместо да намали напрежението между двете страни, Ердоган заяви претенциите си за преразглеждане на договора от Лозана, с което си спечели негативизма на гръцката страна. В Русия също не са коментирали твърдо откъде ще мине тръбата на “Турски поток”, насочена към Европа. Руският енергиен министър Александър Новак няколко пъти повтори, че на този етап се анализират всякакви варианти. ", "date": "2017.12.14", "title": "Премиерът: “Турски поток” ще мине през България, това е ясно (Обзор)"}
{"url": "https://www.24chasa.bg/novini/article/6612957", "text": "Генералният секретар на ООН Антониу Гутериш заяви в четвъртък, по време на визитата си в Токио, че Съветът за сигурност трябва да се обедини с дел постигане на ядрено разоръжаване на корейския полуостров, за да се избегне „сляпото влизане“ във война срещу Северна Корея, това пише вестник The Japan Times . „Единството на Съвета за сигурност е ключово“, за да създадат подходящите условия за „дипломатическа инициатива, позволяваща ядреното разоръжаване по мирен път“, отбеляза Гутериш, цитиран от изданието. Генералният секретар е направил коментара си по време не обща пресконференция след среща с премиера на страната Шиндзо Абе, предаде \"Фокус\". Според Гутериш, резолюциите на Съвета трябва да бъдат „напълно приложени“ спрямо Пхенян, като определи, че някои други страни в региона имат също „ключова роля“ относно решаването на проблема. „Най-лошото нещо, което може да се случи, е всички ние да влезем сляпо във война срещу Северна Корея\".", "date": "2017.12.14", "title": "Гутериш: Най-лошото е всички да влезем сляпо във война срещу Северна Корея"}
{"url": "https://www.24chasa.bg/novini/article/6612757", "text": "Около 20 хиляди души протестираха в Атина и близо 8 хиляди в Солун срещу мерките за икономии и трудовите реформи в страната, предаде ДПА. Протестите се състояха под мотото \"Бедност, данъци, безработица - прекрачихте всички граници\". От сутринта движението по улиците на Атина бе изключително натоварено, тъй като стачката засегна и градския транспорт. Влаковете също спряха да се движат. Анулирани бяха полети. Плавателните съдове останаха по пристанищата. В Солун всяка от автобусните линии бе обслужвана от един-единствен автобус. Затворени останаха и училищата, а лекарите се занимаваха само със спешните случаи. По обяд медиите също спряха да предават новини, като работата им ще бъде възобновена след 24-часово прекъсване. Протестите са подкрепяни от двата най-големи синдиката в Гърция - Федерацията на държавните служители (АДЕДИ) и Общата конфедерация на труда (ГСЕЕ). Сред мерките, предизвикали днешните протести, има положения, които ограничават правото на синдикатите да свикват стачки и които облекчават правилата за уволняване на служители, посочва ДПА.", "date": "2017.12.14", "title": "Около 20 000 протестираха в Атина днес и близо 8 000 в Солун"}
{"url": "https://www.24chasa.bg/novini/article/6612771", "text": "Министърът на туризма Николина Ангелкова проведе работна среща с Месфер Абдулрахман Ал Гасиб, извънреден и пълномощен посланик на Кралство Саудитска Арабия у нас, съобщиха от Министерството на туризма. Ангелкова е изразила пред дипломата благодарността на българската страна към Негово Кралско Височество Салман бин Абдулазиз Ал-Сауд и към престолонаследника на Саудитска Арабия принц Мохамад бин Салман бин Абдулазис Ал-Сауд за организацията на историческата визита на българската правителствена делегация начело с премиера Бойко Борисов в кралството в края на миналия месец. Тези срещи бяха изключително полезни и ползотворни за нас, заявила министър Ангелкова. Тя и посланикът на Саудитска Арабия се договорили екипите им да работят активно и в бъдеще за организиране на посещението на министъра на туризма в кралството през март следващата година. Ангелкова получи покана за посещение в Рияд при срещата си с принц Султан бин Салман бин Абдулазиз Ал Сауд, който е и министър на туризма на страната. Планира се при тази визита да бъдат набелязани конкретни проекти за инвестиции. Министерството на туризма подготвя делегация от Саудитска Арабия да посети България, за да се запознае с възможностите за развитие на културно- историческия туризъм. \"Посещението Ви беше много успешно, на много високо ниво. Сега ще работим активно по реализирането на договорените взаимоотношения за развитието на туризма, икономиката и инвестициите\", коментирал посланикът на Саудитска Арабия.", "date": "2017.12.14", "title": "Министър Ангелкова се срещна с посланика на Саудитска Арабия у нас"}
{"url": "https://www.24chasa.bg/novini/article/6612786", "text": "„2017 година бележи един съвършено нов етап в развитието на двустранните отношения между Република България и Република Македония. Оттук нататък трябва да гледаме напред, какво можем да оставим на поколенията, да им създадем такива условия, че да останат в родните си страни, защото демографският проблем е еднакво страшен и за двете страни.“ Това заяви вицепрезидентът Илияна Йотова на среща в българското посолство в Скопие с представители на българските дружества в Република Македония. Това съобщиха от пресслужбата на президентството на Република България. „Първите стъпки са направени, но най-важен е моментът, когато Договорът за добросъседство ще бъде ратифициран от двата парламента и когато заработи договорената съвместна комисия“, отбеляза вицепрезидентът. По думите й със съвместни инвестиции, с трансгранични проекти можем да осигурим просперитет и заетост, градовете и селата ни да изглеждат по начина, по който искаме. „По време на председателството на Съвета на ЕС България има енергията и волята да успее да покаже на Европа, че процесът на Югоизточното разширяване си е струвал. Най-добре можем да обясним на нашите европейски партньори защо е важно страните от Западните Балкани да бъдат в Европейския съюз. Към тази част на Европа се гледа с големи резерви и моята страна ще защити убедително аргументите и критериите за приемането на Република Македония в Европейския съюз, когато бъде взето политическото решение за това“, увери Илияна Йотова. Присъстващите, сред които и много млади хора, споделиха с вицепрезидента своите тревоги. Йотова е убедена, че случаите на дискриминация ще останат в миналото. „Всеки български гражданин, независимо къде се намира, има своите права, които ние ще защитим на всяка цена“, категорична бе Илияна Йотова. „Процедурата за получаване на българско гражданство съвсем скоро ще бъде ускорена с готвените промени в закона“, обеща вицепрезидентът, като изрази задоволство от факта, че настоящият екип работи много добре съвместно по процеса на даване на българско гражданство. 71 524 македонски граждани са получили български паспорти от 2001 г. насам, а от началото на мандата на президентския екип този брой е 1184. Вицепрезидентът покани в края на януари 2018 г. за среща представители на българските дружества в Македония. Тогава ще се проведат и разговори с представители на българските исторически диаспори. В делегацията, водена от вицепрезидента, е и секретарят на президента по правни въпроси и антикорупция Пламен Узунов и кметът на Гоце Делчев Владимир Москов. По-късно вицепрезидентът присъства на обявяването на инициатива за създаването на Българо-македонски бизнес клуб. „Надяваме се скоро да видим първия реализиран проект“, приветства инициативата Илияна Йотова.", "date": "2017.12.14", "title": "Йотова: 2017 година е най-успешна за отношенията ни с Македония"}
{"url": "https://www.24chasa.bg/novini/article/6612792", "text": "Говорителят на иранската мисия в ООН заяви в четвъртък, че показаните от американския постоянен представител в организацията Ники Хейли доказателства, според които една от изстреляните от йеменските хути ракета е иранска, са фалшиви, предава AFP. По думите на иранския представител, „предполагаемите доказателства, показани днес (четвъртък, 14 декември – б.р.) са изфабрикувани, подобно на тези, представени в друга връзка по-рано“, предава \"Фокус\".", "date": "2017.12.14", "title": "Иран: Доказателствата на САЩ относно йеменската ракета са изфабрикувани"}
{"url": "https://www.24chasa.bg/novini/article/6612830", "text": "На 14.12.2017 г. председателят на Държавна агенция „Национална сигурност” (ДАНС) Димитър Георгиев проведе работна среща с европейския комисар за Съюза на сигурност Джулиан Кинг. Двамата обсъдиха широк кръг от въпроси и инициативи, фокусирани върху по-ефективното противодействие на разпространението на радикализма и тероризма в глобален мащаб и в Европа в частност. Сред основните теми на разговора беше и проблемът с незаконната миграция и усилията на българските власти за справянето с него. Отбелязано беше, че Република България като страна-членка с външни граници за Европейския съюз (ЕС) е изправена пред сериозен миграционен натиск и рискове, свързани с инфилтрирането на чуждестранни бойци, пътуващи към и от зони на конфликти. Това съобщиха от пресцентъра на ДАНС. На срещата бе обсъдено и предстоящото през 2018 г. българско председателство на Съвета на ЕС. Джулиан Кинг посети и Националния контратерористичен център в ДАНС, където се запозна с работата на центъра, опериращ в непрекъснат 24-часов режим. Еврокомисарят за Съюза на сигурност изтъкна като много положителна стъпка на българските власти в укрепването на сигурността изграждането в ДАНС на Национално звено за получаване и обработване на резервационни данни на пътниците в Република България, превозвани по въздух, с което страната ни се нарежда сред първите четири държави-членки на ЕС с функциониращо PNR звено.", "date": "2017.12.14", "title": "Шефът на ДАНС се срещна с европейския комисар за Съюза на сигурност Джулиан Кинг"}
{"url": "https://www.24chasa.bg/novini/article/6612760", "text": "България бележи силно икономическо възстановяване, но основното предизвикателство пред управляващите е да го превърнат в трайно и приобщаващо сближаване на доходите на хората към равнищата в по-богатите страни-членки на Европейския съюз. Това е основната оценка на Международния валутен фонд след редовната му мисия в България. Постигането на тази цел изисква по-добро използване на публичните разходи, по-добро управление на държавните предприятия, вкл. и на Българската банка за развитие, и още по-силна рамка за финансова стабилност, препоръчват от фонда. Основните политики и практики в надзора трябва да насърчават пазарно разпределение на спестяванията, което допринася за по-силния и устойчив растеж, докато в същото време служи като линия на защита срещу корумпирани бизнес практики, съветват от фонда. МВФ подчертава подкрепата си България да се присъедини към механизма ERM II, за да стане част от еврозоната. Ръстът от 3,9% през 2016 г. ще се запази близък и през 2017 и 2018 г., потвърждават от финансовата институция. Те оценяват положително фискалната стратегия, заложена в бюджета за 2018 г. Прогнозите за приходите с таргетиранего на дефицит от 1% от БВП за 2018 г. са разумни, подчертават от фонда. В същото време обаче те смятат, че има пространство за усъвършенстване на събирането на ДДС, за повишаване на имотните данъци и за намаляване на необявената работна дейност.", "date": "2017.12.14", "title": "МВФ: Имате нашата подкрепа за еврото, но вдигайте доходите"}
{"url": "https://www.24chasa.bg/novini/article/6612642", "text": "Първата фаза от преговорите за Брекзит удовлетворява Румъния, заяви днес в Брюксел румънският президент Клаус Йоханис, като посочи, че проблемът с румънските граждани във Великобритания е решен добре, предаде кореспондент на агенция Аджерпрес. \"Мисля, че ще се стигне до споразумение\", каза президентът на Румъния преди срещата на Европейския съвет в Брюксел. По думите му проблемът с румънските граждани, които се намират във Великобритания, и разбира се, не само с румънците, е решен добре, както и много други проблеми. \"Изключително трудният проблем за парите на практика е договорен, остават детайли\", по които да се преговаря, каза още Йоханис и изрази надежда, че до края на 2018 г. ще има чисто споразумение. Клаус Йоханис отбеляза, че срещата на върха на зимния Европейски съвет е много важна за Румъния, защото темите, които са в дневния ред, са много важни. Държавният глава посочи, че ще се обсъжда сътрудничеството в сферата на отбраната и определи тази дискусия като \"много интересна, защото ще имаме участие и на много високо равнище от НАТО и ще хармонизираме позициите си\". Клаус Йоханис отбеляза, че ще се обсъжда и миграцията, за която се търси дългосрочно решение, както и темата за културата и образованието. Агенция ТАСС цитира Йоханис да казва, че страните от ЕС са се договорили да разработят разумна концепция по темата за миграцията до средата на 2018 г. \"Длъжни сме да проявим известна гъвкавост и да се учим от грешките, които бяха направени\", каза Йоханис, цитиран от ТАСС. Румънският президент бе попитан в Брюксел какво мисли за промените в правосъдните закони, които в момента са в процедура на одобрение в румънския парламент, отбелязва Аджерпрес. Йоханис препоръча на парламента да се отнесе максимално отговорно към законодателните промени в сферата на правосъдието, като посочи, че те ще имат дългосрочни последици. \"От самото начало изразих скептицизъм по отношение на тези промени, които ми се струват твърде широки и направени твърде бързо. Мога само да препоръчам на парламента да подходи максимално отговорно\" към тях, каза румънският президент.", "date": "2017.12.14", "title": "Клаус Йоханис: Първата фаза от преговорите за Брекзит удовлетворява Румъния"}
{"url": "https://www.24chasa.bg/novini/article/6612646", "text": "Вицепремиерът и министър на външните работи Екатерина Захариева прие днес делегация от китайската провинция Хънан, водена от Су Фугун, председател на туристическата асоциация, съобщиха от пресцентъра на МВнР. Гостите предложиха създаването на български туристически център в 9-милионния град Джънджоу, за който са готови да предоставят офис. Бе обсъдена и идеята в този бъдещ център китайските туристи да могат да подават документи за визи, за да се улесни административното им обслужване. В момента в Китай български визи се издават само в посолството в Пекин и в генералното консулство в Шанхай. Министър Захариева изтъкна, че има голям неоползотворен потенциал за привличане на китайски туристи. Миналата година страната ни са посетили 20 000 граждани на Китайската народна република, докато за сравнение 500 000 техни сънародници са избрали за почивка и екскурзии Чешката република. Китайската провинция Хънан е трета по население в страната с 95,3 млн. жители и е петата по икономическа мощ.", "date": "2017.12.14", "title": "Екатерина Захариева прие делегация от китайската провинция Хънан"}
{"url": "https://www.24chasa.bg/novini/article/6612648", "text": "Окръжна прокуратура – Монтана предаде на съд 30 - годишния Владислав К. По прякор Каратиста за опит за убийство. Това съобщиха от Апелативна прокуратура. Той и пострадалият Атанас А., занимаващ се с бойни изкуства, са от гр. Монтана. Двамата се познавали и враждували, като неколкократно влизали в разправа един с друг и си разменяли обиди и удари. Мъжете се движели в различни компании и често посещавали питейни заведения и дискотеки в града. Вечерта на 27.09.2015 г. обвиняемият бил с компания в дискотека. По-късно там дошъл и Атанас А., като се настанил с приятелите си в сепаре. Въпреки че двамата на няколко пъти се засичали, първоначално нямало конфликт между тях. По-късно между Владислав К. и Атанас А. възникнало спречкване, което изключително бързо прераснало в сбиване. Двамата мъже се озовали на пода, вкопчани един в друг. Те започнали да си нанасят удари с ръце. Въпреки намесата на охранителите, опитът им да ги разтърват останал безуспешен. Физическата разправа продължила извън заведението – на площадката пред входната врата. В един момент Атанас взел преимущество и натиснал под себе си Владислав, нанасяйки му удари с ръце в областта на главата. Тогава Каратиста извадил нож и започнал да нанася удари в тялото на противника си. Приятелите на пострадалия му оказали незабавна помощ, като го откарали в болницата. На местопроизшествието пристигнали полицаи.. Заключението на извършената по досъдебното производство съдебно-медицинска експертиза доказва, че ударите с нож били най-малко седем, част от тях със значителна сила и са били насочени в шията, гръдния кош и корема. Предстои насрочване на първото съдебно заседание по делото.", "date": "2017.12.14", "title": "Започва съдебен процес срещу Kаратиста за опит за убийство пред дискотека в Монтана"}
{"url": "https://www.24chasa.bg/novini/article/6610541", "text": "Българските политици поддържат добра форма, за да компенсират стреса. Някои спортуват всеки ден, независимо колко е натоварена програмата им, а други - по няколко пъти в седмицата или по-рядко. Пулсът на властта е в норма. Ако някой е имал проблем, са взели мерки, предписали са медикаменти и нещата са се регулирали, разкриха лекари, които се грижат за политиците. При профилактичните прегледи министрите и депутатите били съветвани да спортуват редовно. Въпросът за здравословното състояние на властта стана актуален, след като бяха публикувани показателите на Румен Радев преди полета с френския боен самолет \"Рафал\". В такъв случай е задължително пилотът да е в идеална форма. Оказа се, че след почти 1 година в президентството генералът продължава да \"Тези данни показват, че държавният глава е в перфектна форма. Може да се каже, че е изключително спокоен и има т.нар. спортно сърце, което като всеки мускул подлежи на тренировка. Колкото повече се упражнява, толкова по-забавен е ритъмът\", обясниха кардиолози. Изтласквало се необходимото количество кислород, без да се хабят излишни усилия. Както е правил цял живот. Като военен пилот е подлежал на ежегодни прегледи при авиолекарска комисия, която сверява параметрите му с допустимите, утвърдени от професионалисти в специална здравна книга. По нея предписва режим на летците. Ако имат отклонения от нормата за кръвно или пулс, не се препоръчва да пилотират бойни самолети. Ако са натежали на килограми, им се предлага режим на хранене за отслабване. Пилотите на изтребители нямат специфичен спортен тренировъчен план, обясниха бивши колеги на Румен Радев. Всеки сам решавал как да поддържа формата си - дали ще бяга на пътеката във фитнеса, дали по самолетната писта, дали ще вдига тежести. Важното е, явявайки се на авиолекарската комисия, да покаже добри резултати. и вдигането на тежести. Заедно с жена си тичал из парка в резиденция \"Бояна\", тъй като тя обича леката атлетика. Премиерът Бойко Борисов също е спортна натура. Именно той направи първия фитнес пробив във властта още като главен секретар на МВР. Тогава беше заснет от репортер на Ройтерс как се набира гол до кръста във фитнес зала. Скоро след това набиращият бързо популярност Борисов бе сниман в кабинета си в МВР как тренира карате в кимоно с черен колан. Но това, което наистина лежи на сърцето му, е футболът. И все още играе с отбора на ветераните на бистришките “тигри”. Въпреки многобройните си ангажименти в Министерския съвет и подготовката на предстоящото председателство на България на Европейския съюз само през ноември премиерът участва в два мача със съотборниците си от \"Витоша\" (Бистрица). и облече фланелката с любимия си номер 13 за ветераните на отбора срещу легендарните футболисти на \"Левски\". Срещата бе част от държавното първенство. “Тигрите” на Бойко Борисов спечелиха с 2:0. Вторият път, когато той игра на официален мач миналия месец, бе на 24 ноември. Под негово ръководство тимът му надви старейшините от \"Хебър\" (Пазарджик) с 2:1. Като кмет ходеше на терена почти всеки ден и призна, че не го прави за тонус, а за да се разтоварва от стреса и за самочувствие. \"Ако не се натичам днес, няма да се чувствам добре\", каза тогава Борисов. Сега - вече 12 г. след онзи момент, нещата не се променят. От футбола не го отказват дори болките в крака след двете операции на менискуса, които претърпя в последните години, откакто е министър-председател. Той се похвали, че може да вдигне 145 кг. Дори пусна снимка с внука си пред тежестите. Те впечатлили малкия Бойко повече от всички останали уреди в залата, която премиерът е оборудвал в къщата си. Покрай трите му мандата начело на правителството е имало не една и две инфарктни ситуации. В края на първия се вдигнаха протести срещу енергоразпределителните дружества монополисти, повишаването на цената на тока и срещу цялостната политическа система. Борисов подаде оставката на кабинета и няколко дни по-късно го приеха в Правителствена болница с високо кръвно - 190/115, както и с учестен пулс. Но според негови близки това е било единичен случай, споменат след това от самия премиер, когато гръмна скандалът с депутата от ГЕРБ Живко Суджука. Народният представител получил от частна фирма 4 тона суджук, 60 кг кайма и филе \"Елена\", като обяснил, че са за Бойко Борисов, макар че пратката не е стигнала до него. Тогава лидерът на ГЕРБ заяви, че има високо кръвно и не консумира луканки и суджуци. Лекарите са взели всички мерки, за да не допуснат риск за здравето му. Фактът, че освен на футболния терен той се е върнал и на тенис корта, показва, че няма проблеми с пулса и кръвното в момента, казват негови приятели. В последните месеци Борисов не играел тенис, но от 2-3 седмици възобновил тренировките. и тези до стадион \"Васил Левски\" в Борисовата градина. През пролетта Георги Харизанов от Института за дясна политика пусна снимка във фейсбук заедно с премиера и още двама души след партия тенис. Бойко Борисов е играл и с кмета на Банкя Рангел Марков, а също и със собственика на клуба и шеф на инициативния комитет по издигането му за кмет през 2005 г. Иван Саздов. Генералът на ГЕРБ не е чужд и на плувните спортове, но за него те са на заден план.", "date": "2017.12.14", "title": "\"168 часа\": Пулсът на властта - Радев със спортно сърце, Борисов рядко вдига кръвно"}
{"url": "https://www.24chasa.bg/novini/article/6612707", "text": "63% от американците смятат, че ФБР не желае да предостави информация на Конгреса относно скандала с имейлите на Хилари Клинтън и разследването за руската намеса, според проучване. Това е изключително интересно като се има предвид факта, че по думите на новия директор на организацията, направено по-рано, агенцията се намира в добра форма. Не, това не е така, отбелязва американското издание The Hill, цитирано от Фокус. Анкетата е организирана от „Харвис инсайт енд аналисис“, една от най-авторитетни агенции в САЩ, започнала работа през 1963 г. По нейни данни, други 54% смятат, че специалният прокурор по случая за руската намеса в президентските избори Робърт Мюлер не си изпълнява съвестно работата заради конфликт на интереси. Мълчанието от страна на специалния представител относно публикуваните данни дават храна за размисъл, коментира още вестникът. Със сигурност тези цифри показват криза в доверието към ФБР и воденото от Мюлер разследване. Това, което трябва да се отбележи е, че към момента американският президент Доналд Тръмп среща одобрение от само 41% от американците. Това навежда на мисълта, че в анкетата са взели участие голям брой критици на президента, които въпреки всички са застанали зад някои от неговите опорни точки. Сега някой, пише изданието, трябва да има куража да се изправи и предприеме мерки за поправяне на всичко това, вземе под внимание фактите и започне наново цялото разследване относно руската намеса. Защото когато погледнем цифрите, лесно стигаме до мисълта, че моментното развитие на нещата е просто неприемливо и най-вероятно ще доведе до дълбока криза в доверието към институциите, завършва статията си изданието.", "date": "2017.12.14", "title": "Проучване: Американците губят доверието си във ФБР"}
{"url": "https://www.24chasa.bg/novini/article/6612734", "text": "Всички лица, които заемат висши публични длъжности, могат да бъдат проверявани, изброени са в 46 категории, т.е това са топ административни длъжности. Прибавя се и категорията на по-нисшите служители. Това каза в \"Още от деня\" по   Данаил Кирилов от ГЕРБ. Според органа всеки, който иска, може да подаде сигнал за корупция или конфликт на интереси срещу лице от властта.  Най-големият дебат беше за гл.9 при функция на дирекция, която се пренася от ДАНС в новия общ единен антикорупционен орган. Тази дирекция ще извършва оперативно разследване и анализ на фактите и обстоятелства, които са свързани с корупция, допълни Кирилов. Всички лица, които заемаме висши длъжности, подаваме декларации, т.е има богат архив с лични данни за нешето имотно състояние. Много е лесно да се различи при тези данни, ако те се отнесат към всички други регистри, които са налични. Ние вярваме, че комисията дори още на предварителна фаза би могла да установи дали в сигнала се съдържат годни данни или са необходими спешни мерки по обезпечаване на незаконно придобито имущество, коментира Кирилов. ", "date": "2017.12.14", "title": "Данаил Кирилов: Антикорупционната комисия няма да подслушва"}
{"url": "https://www.24chasa.bg/novini/article/6612715", "text": "Най-малко 4 деца загинаха при сблъсък между влак и училищен автобус недалече от град Перпинян в Южна Франция днес, съобщи френското вътрешно министерство, цитирано от световните агенции. Деветнадесет души са ранени, от които 7 тежко с опасност за живота. Жертвите са измежду пътниците в автобуса, който превозвал деца на възраст между 13 и 17 години. Катастрофата станала на железопътен прелез тази вечер в Мийас, до френско-испанската граница, предаде БТА. Министърката на транспорта Елизабет Борн описа в Туитър сблъсъка като \"ужасна катастрофа\" и добави, че веднага тръгва към мястото - на повече от 850 км южно от Париж. От офиса на префекта (областния управител) на Перпинян и от националната жп компания засега не коментират причините за катастрофата.                                                                                                                                                                                                                                                                     ", "date": "2017.12.14", "title": "Най-малко 4 деца загинаха при сблъсък между влак и автобус във Франция (Обновена)"}
{"url": "https://www.24chasa.bg/novini/article/6612751", "text": "Американският постоянен представител в ООН Ники Хейли, заяви в четвъртък, че ракетата, изстреляна от йеменските хути към Саудитска Арабия, е била произведена в Иран, предава Франс прес, цитирана от Фокус. . „Направена е в Иран и след това пратена на военната бунтовна групировка на хутите“, заяви Хейли, като добави, че „след това (ракетата) е изстреляна към цивилното летище с потенциалната възможност да убие стотици невинни цивилни“.  През ноември саудитските власти заявиха, че са прихвали и унищожили ракета, насочена към най-голямото летище в Рияд. Впоследствие йеменската групировка на хутите пое отговорността за нападнието, като не бе ясно от къде бунтовниците са успели да се сдобият с оръжието. Хутите водят борба срещу водената от Саудитска Арабия международна коалиция, която воюва в Йемен.", "date": "2017.12.14", "title": "Ники Хейли: Ракетата на йеменските бунтовници към Саудитска Арабия е правена в Иран"}
{"url": "https://www.24chasa.bg/novini/article/6612884", "text": "Лидерите на ЕС дадоха днес на срещата на върха в Брюксел официален старт на европейската програма Постоянно структурирано сътрудничество в сферата на сигурността и отбраната, съобщи председателят на Европейския съвет Доналд Туск, съобщиха Франс прес и ТАСС. \"Днес мечтата става реалност\", заяви Туск и припомни през какви перипетии е преминал проектът през последните 60 години. \"Днес полагаме началото на постоянното структурирано сътрудничество - практическо изражение на желанието ни да изградим общоевропейска отбрана\", каза той и допълни: \"Това е добра новина за нашите съюзници и лоша за нашите врагове, предаде БТА. В подновяването на проекта за общоевропейска отбрана, което бе решено след избирането на Доналд Тръмп за президент на САЩ, след вота за Брекзит и след анексията на Крим от Русия, няма да участват Дания, Малта и напускащото Обединено кралство.", "date": "2017.12.14", "title": "Туск: Днес полагаме началото на изграждането на общоевропейска отбрана"}
{"url": "https://www.24chasa.bg/novini/article/6612897", "text": "Създаването на нов туристически информационен център в Китайската народна република (КНР) беше обсъдено на работна среща между министъра на туризма Николина Ангелкова и делегация от китайската провинция Хънан, водена от Су Фугун, председател на туристическата й асоциация. Предвижда се третият информационен център да се открие още следващата година в 9-милионния град Джънджоу. На срещата бе и проф. д.ик.н. Стати Статев, ректор на Университета за национално и световно стопанство (УНСС). Това съобщиха от Министерството на туризма. \"Работим активно и по създаването на център в Пекин, който ще бъде вторият, след като през септември беше открит такъв във финансовата столица Шанхай\", е заявила министърът на туризма. Тя подкрепила нуждата от засилване на двустранните отношения в сферата на туризма с последните статистически данни за туристите в двете държави. \"Само през първите 10 месеца на тази година посрещнахме над 24 000 туристи от Китай. Отчетохме ръст от 44,5% в сравнение със същия период на 2016 г. Положителни са и данните за пътуванията на българи към Китай. В периода януари-октомври 2017 г. те са се увеличили с над 12%\", заявила министър Ангелкова пред гостите си. Друга тема на разговор е била възможността за откриване на въздушна линия между София и китайската провинция Хънан. \"Годишно само от тази провинция изпращаме над 3 млн. туристи, които пътуват по целия свят\", казал Су Фугун. Обсъдена била и подготовката на туристически форум на високо равнище между България и Китай, който ще се проведе в Пекин през пролетта на 2018 г. Събитието ще бъде по време на Българското председателство на Съвета на ЕС. По този начин ще се акцентира върху европейската инициатива \"ЕС-Китай 2018 - година, посветена на туризма\". Представителите на делегацията приветствали инициативата и изразили готовност да съдействат за организирането й. \"Китай е сред приоритетните пазари за нас. По тази причина Министерството на туризма е поело инициативата да се създадат общи туристически продукти за КНР със Сърбия и Гърция\", заявила министър Ангелкова.", "date": "2017.12.14", "title": "Ангелкова: Планираме създаването на нов туристически информационен център в Китай"}
{"url": "https://www.24chasa.bg/novini/article/6612828", "text": "“Неслучайно и Първата, и Втората световна война почват от Балканите.” С тези думи българският премиер защити в Брюксел идеята си ЕС да подпомага активно интеграцията на страните от Западните Балкани. Той направи изказването си преди срещата на ЕНП, на която се събраха десните премиери в Европа. “Всичко, което ЕК през годините прави, ние ще го продължим. С нашия приятел Себастиан Курц сме се разбрали приоритетите да вървят по своя ред по време на съвместното ни председателство - която дойде на масата на дискусия на 16 и 17 декември в София”, заяви още Борисов. Преди срещата на ЕНП той обсъди вижданията си за присъединяване на страните на Балканите към ЕС и с шефа на дясната партия Жозеф Дол. “Аз все още считам, че нищо по Брекзит не е решено. Във вторник Мишел Барние ще е в София. Но след като няма пари и срокове, аз затова и преди бях скептик. Нека изчакаме, виждате, че и Великобритания се тресе в момента в нейния парламент, това е изключително сложен процес”, коментира премиерът по повод постигнатия през миналата седмица напредък по цената, която Лондон ще плати за излизането си от съюза. Този коментар бе направен преди който ще обсъди напредъка по преговорите между ЕС и Великобритания. Преди месец българският министър-председател изрази опасения, че е много вероятно Лондон да напусне ЕС без споразумение. “Брекзитът е тема, с която трябва да се подходи много прагматично, човешкият фактор е много важен при Брекзита”, каза още Борисов.  Българският премиер предложи и консенсусно решение за квотите за мигранти. Ден по-рано президентът на ЕС Доналд Туск се обяви против тях и предизвика гневни коментари от страна на ЕК, която се опитва да ги наложи на държавите. “ЕС трябва да има силна външна политика. В момента Тръмп, Путин и Арабската лига вземат решения, а ние носим последиците”, коментира Борисов. “Ние Питам защо, когато се взимат тези решения, нас ни няма. Всеки с вината си, ние сме си платили достатъчно и продължаваме да си плащаме. Трябва ли да продължаваме още?”, допълни Бойко Борисов. Освен това външните граници на ЕС трябва да бъдат затворени, препоръча още българският премиер. По думите му охраната на границите трябвало да стане като преди падането на Берлинската стена. ЕС можел да приема единствено бягащите от войни хора, но не и икономическите мигранти, заяви още българският министър-председател.   Пресилено е да се каже, че Втората световна война започва от Балканите. Всеки знае началото ѝ - на 1 септември 1939 г. първо Германия, а на 17 септември и СССР нахлуват в Полша. Това води до обявяването на война на Германия от страна на Великобритания и Франция (3 септември 1939 г.). Има обаче цяла поредица от локални конфликти, предшестващи Втората световна война, в които може да се открие и балканска връзка като италианското нахлуване и окупиране на Албания. В този списък са още японската агресия в Манджурия през 1931 г., гражданската война в Испания, Втората китайско-японска война, необявената Съветско-японска гранична война, италианското нахлуване в Абисиния и др. В навечерието на войната, на 23 август 1939 г., се сключва договорът Молотов – Рибентроп, който довежда до откъсването на територии от Румъния - сегашна Молдова и Северна Буковина, и присъединяването им към СССР, подялбата на Полша и окупацията на Литва, Латвия и Естония от СССР. ", "date": "2017.12.14", "title": "Борисов в Брюксел: Неслучайно и Първата, и Втората световна война почват от Балканите (Обзор)"}
{"url": "https://www.24chasa.bg/novini/article/6612735", "text": "Около 20% от децата излизат на среща с непознати, след като са си чатили в интернет. Всяко трето пък си пише с човек, когото не е виждало на живо. Тази статистика изнесоха от Центъра за безопасен интернет по време на кръгла маса, посветена на децата в дигиталния свят. Над 70% пък са тези, които имат профил във фейсбук. Броят на най-малките потребители от 9 до 11 г. се е увеличил повече от два пъти, като три четвърти имат поне един профил в социална мрежа, сочи доклад на УНИЦЕФ. Все по-рано децата започват да използват интернет. През 2010 г. децата са започвали да използват нета на 10 г., докато през миналата година възрастта е паднала до 7 г. Всяко 10-о дете е получавало съобщения със сексуално съдържание. “Те не споделят с родителите, когато нещо ги е притеснило в интернет. Вместо това повече от 75% от българските деца са получили съвет за интернет безопасността от съученици”, обясниха експерти. “Само през тази година са задържани 80 човека за педофилия”, съобщи началникът на отдел “Трансгранична организирана престъпност” в ГДБОП Явор Колев. Докато през миналата година те са били 60. Той обясни, че е обезпокоителен фактът, че пада възрастта на децата, които са обект на сексуални посегателства. “Това е една от ирониите на живота - интернет е донесъл толкова много ползи на децата по света, но в същото време чрез него се злоупотребява за извършване на престъпления срещу тях”, каза Мария Хесус Конде, представител на УНИЦЕФ за България. “Трябва да подпомогнем по най- добрия начин инициативите, свързани със сигурността на децата в дигиталния свят, и затова ще работим активно на ниво правителство”, заяви шефката на агенцията за децата Офелия Кънева. Мерките според експертите са по-голяма защита на поверителността и идентичностите на децата онлайн. както и обучения по дигитална грамотност, използване на възможностите на частния сектор за напредък в етичните стандарти и практики, които защитават децата онлайн.", "date": "2017.12.14", "title": "20% от децата на среща с непознат след чат в интернет (Обзор)"}
{"url": "https://www.24chasa.bg/novini/article/6612632", "text": "Еманюел Макрон призова днес всяка държава членка на ЕС \"да даде своя принос\" за постигането на разбирателство по миграционната политика - много деликатна тема, която се обсъжда днес от Европейския съвет в Брюксел, предаде Франс прес, цитирана от БТА.  Пристигайки на срещата, Макрон каза, че се надява дебатите тази вечер между 28-те държавни глави и правителствени ръководители за квотите за прием на бежанци да \"даде политическа рамка\", за да \"се стигне до резултати през 2018 г.\" На тези дебати, организирани на вечеря при закрити врата, няма да има писмени заключения, каквито ще бъдат изготвени по други теми от срещата на върха като Брекзит. Двайсет и осемте, смята той, трябва да постигнат разбирателство за общи правила за предоставянето на убежище и обща политика за граничен контрол. Европейската миграционна политика предизвика голямо разцепление в ЕС, тъй като страните от Вишеградската група (Унгария, Словакия, Полша, Чехия) отказват да приемат кандидати за убежище, идващи през Средиземно море. Четирите страни обявиха, че ще дадат 35 милиона евро помощ за дейностите на Италия по контрол на миграцията в Либия. Макрон приветства жеста на \"добра воля\" на Вишеградската четворка, но каза, че това \"не решава всичко\".", "date": "2017.12.14", "title": "Макрон: Всяка страна от ЕС трябва да допринесе за миграционната политика"}
{"url": "https://www.24chasa.bg/novini/article/6612523", "text": "Хиляди румънци отдадоха днес последна почит на крал Михай Първи, който почина миналата седмица в Швейцария на 96-годишната възраст, съобщават румънските медии. Ковчегът с тленните останки на бившия монарх пристигна вчера в Румъния и бе изложен за поклонение първо в двореца Пелеш в курорта Синая, а след това в Кралския дворец в Букурещ. От днес в Румъния е обявен тридневен траур преди погребението в събота, предава БТА.  Ковчегът с тялото на Михай Първи е изложен за поклонение в голямата зала на Кралския дворец в Букурещ, недалеч от мястото, където той издава заповедта за арест на пронацисткия лидер маршал Йон Антонеску на 23 август 1944 г., когато Румъния преминава на страната на Съюзниците през Втората световна война. Пред Кралския дворец в Букурещ са оставени хиляди свещи и цветя. Много от хората, които са дошли да отдадат последна почит на бившия монарх, плачат, отбелязва Асошиейтед пред. Михай Първи управлява Румъния два пъти, преди да бъде принуден да абдикира от комунистите през 1947 г. Десетилетия наред той живее в изгнание - до 1992 г., и връща румънския си паспорт едва през 1997 г. - осем години след рухването на комунизма. Кралският двор на Румъния съобщи днес списък на присъстващите на погребението, като уточни, че ще бъдат представени кралските фамилии на Великобритания, Швеция, Испания, Белгия, Йордания, Люксембург, Лихтенщайн, Бахрейн, България, Гърция, Сърбия, Албания, Франция, Италия, Португалия. Ще присъстват и представители на императорските фамилии на Русия, Австрия, и Германия. Погребението ще бъде в събота в кралското гробище в Куртя де Арджеш, където са погребани всички крале и кралици на Румъния от 1914 г. насам. Там е погребана и съпругата на Михай Първи - Ана, която почина миналата година. Агенция Медиафакс съобщава, че Симеон Втори Сакскобургготски е пристигнал днес в Букурещ за погребението на Михай Първи.", "date": "2017.12.14", "title": "Хиляди румънци отдадоха последна почит\nна крал Михай Първи"}
{"url": "https://www.24chasa.bg/novini/article/6612533", "text": "Страните от Европейския съюз не могат да показват само \"избирателна солидарност\" по въпроса с мигрантите, каза германската канцлерка Ангела Меркел, цитирана от Асошиейтед прес и ДПА. \"По мое мнение не може да има такава избирателна солидарност сред държавите членки на ЕС\", заяви Меркел след пристигането си за среща на лидерите от ЕС в Брюксел. Според нея новият подход на председателя на Европейския съвет Доналд Туск за отказване от задължителните мигрантски квоти в ЕС \"не е достатъчен\", предаде БТА. Тя предупреди, че сегашната миграционна система в ЕС \"въобще не работи\", защото поставя прекалено голямо бреме върху граничните държави, поради което е необходима и вътрешна солидарност в общността. \"Ние се нуждаем от солидарност не само за регулирането и управлението на миграцията . . . на външните граници - това е добро и важно, но имаме нужда и от вътрешна солидарност\", заяви Меркел. Туск каза преди започващата днес среща на върха, че системата за задължителни бежански квоти в ЕС предизвиква разделение и е неефективна.", "date": "2017.12.14", "title": "Меркел призова за единство в ЕС по въпроса с мигрантите"}
{"url": "https://www.24chasa.bg/novini/article/6610064", "text": "Издателят на вестник \"24 часа\" - \"168 часа\" ЕООД, , съобщиха от Google. Digital News Initiative (DNI) e  \"Издателят на „24 часа”   - платформа за иновативна журналистика, която ще бъде използвана както от работещите в \"24 часа\", така и от всички журналисти от Медийна група България и от други медии, от обикновени потребители, които се регистрират в нея чрез профила си в Google или Facebook\", според координатора на проекта Станимир Въгленов, директор \"Онлайн проекти\" на Медийна група България. Платформата е съвкупност от функционалности за събиране на информация по дефинирани теми от потребителите и комбинирането й в краен дигитален продукт. „168 часа” ЕООД печели финансирането в партньорство със специализираната в дигитализация фирма „Димирома” с управител Роман Ангелов. С помощта на Smart24chasa потребителят ще може да създава нова тема, която след това да бъде достъпна за проучване и развиване, като всички потребители ще могат да я редактират, коментират и модерират. Цялата информация ще бъде категоризирана по източник: социални медии, собствен цифров архив на „24 часа”, източници на данни със свободен достъп, правителствени и частни сайтове, търговски и потребителски източници и др. През октомври 2015 г., като част от Digital News Initiative (DNI) - партньорство между Google и издателите на новини в Европа за подкрепа на висококачествена журналистика чрез технологии и иновации – бе стартиран иновационен фонд DNI с ресурс от 150 млн. евро. „Днес обявяваме получателите на четвъртия кръг от финансиране, като за 102 проекта в 26 европейски държави са предложени 20 428 091 евро за подкрепа на проекти за иновационни новини. Така общото финансиране до момента за инициативата нараства до 94 млн. евро.”, пише в съобщението в официалния блог на Google. В този четвърти кръг получихме 685 проекта от 29 държави. От проектите, финансирани днес, 47 са прототипи (проекти в начален етап, изискващи финансиране до 50 000 евро), 33 са средни проекти (изискващи финансиране до 300 000 евро), а 22 - големи проекти (изискващи до 1 милион евро от финансирането), уточняват от Google. „В предишния трети кръг, през юли, видяхме значително повишаване на интереса към проекти за проверка на фактите и борба с фалшивите новини. Тази тенденция продължава и в този кръг, особено при прототипите. В средните и големите категории насърчихме кандидатите да се съсредоточат върху монетизирането, което доведе до увеличаване на средните и големи проекти, целящи използването на машинно обучение за подобряване на съдържанието и превръщане на повече читатели в абонати.”, уточняват от Google. Като цяло, 21% от избраните проекти се съсредоточават върху създаването на нови бизнес модели, а 13% - за подобряване на откриването на съдържание чрез използване на персонализация. Около 37% от избраните проекти са в сътрудничество между организации с подобни цели. Други проекти включват работа по анализи, измерване на аудиторията и нови възможности за реклама.", "date": "2017.12.14", "title": "Google финансира със 100 хил. евро дигитален проект на \"24 часа\""}
{"url": "https://www.24chasa.bg/novini/article/6612281", "text": "Бургаският апелативен съд отказа да пусне на свобода обвинената в похищение и малтретиране  Диана Куртева от Сливен. Тя остава зад решетките, въпреки че има две малки деца и поиска по-леката мярка \"домашенн арест\". , противозаконно лишили от свобода Димитър Х. Според държавното обвинение деянието е извършено по мъчителен за пострадалия начин. Станислав и Диана извършили грабеж на два мобилни телефона и парична сума от пострадалия, придружен с нанасяне на телесна повреда и сексуални мъчения. Диана е  обвиняема и за това, че изтеглила от дебитната карта на Димитър Х. суми без негово съгласие. Обвиненията, които са повдигнати спрямо нея са за тежки умишлени престъпления, като за най –тежкото е предвидено наказание лишаване от свобода от 3 до 12 г. Представителят на Апелативна прокуратура подчерта, че обвиняемата е основен организатор и инициатор на престъпленията.  Според държавното обвинение нейният социален опит и отговорността й като родител не са подействали възпиращо и не могат да бъдат мотив за промяна на мярката за неотклонение. По думите на свидетели по делото Диана често оставяла децата си при други хора и грижи за тях полагали основно техните бащи. Престъпленията, в които е обвинена Куртева я характеризират като лице с особено висока степен на обществена опасност, притежаваща стремеж за постигане на користни цели и склонност към агресия, смята прокуратурата. Определението на Бургаския апелативен съд е окончателно и не подлежи на обжалване. Според разследващи Диана, която организирала похищението, няколко месеца общуувала с жертвата в интернет. Димитър бил тираджия, пътувал много, но се влюбил в Диана, която се представяла за самотна майка на две деца. Двамата се срещнали в Бургас в края на август, а за да я впечатли, тираджията пръснал 2-3 хиляди по сливналийката. Няколко дни по-късно тя го поканила на гости в Сливен и тогава мъжът бил похитен.", "date": "2017.12.14", "title": "Оставиха в ареста жената, държала в плен влюбен в нея тираджия"}
{"url": "https://www.24chasa.bg/novini/article/6612334", "text": "Шанс за забележителни печалби Ви очаква в пунктовете на „Евробет“ и на  . Посрещнете коледните и новогодишните празници с незабравими емоции и удивителните над 500 000 лева допълнителни печалби! Празничната кампания на „Евробет“ стартира на 15.12.2017 г. и ще продължи до 31.12.2017 г. : с талон за поне 5 лева в игрите  ,  ,  ,   и  , може да спечелите на момента от 1 до 100 лева.  С всеки 5 лева залог на един талон участвате и в жребий за невероятните 10 печалби по 2 018 лева. Имате право да се включите с неограничен брой талони и всеки от тях Ви дава шанса да попаднете сред печелившите! Тегленето е на 03.01.2018 г., а победителите ще бъдат обявени на  . „Евробет“ Ви пожелава късмет и весели празници!", "date": "2017.12.14", "title": "Празничен шанс за над 500 000 лева допълнителни печалби от „Евробет“"}
{"url": "https://www.24chasa.bg/novini/article/6612335", "text": "Илия Шопов- шофьорът, който прегази студентката Фатиме в Благоевград, застана днес пред Окръжния съд в града, където се гледа мярката му за неотклонение. Шопов е  в ареста с постановление на прокурор за 72 часа. От прокуратурата искат постоянен арест за 53-годишния мъж.  Инцидентът с Фатиме се случи на пешеходна пътека в града, а Павлов е шофирал камион с пясък. Оказва се, че камионът е бил претоварен с 11 тона пясък над допустимото. ", "date": "2017.12.14", "title": "Вижте шофьора, който прегази Фатиме"}
{"url": "https://www.24chasa.bg/novini/article/6612333", "text": "87% от българските деца са в интернет, всяко 5-то дете е имало среща с човек, с когото се е запознало в социалните мрежи, а 48% от децата не могат да различат в тази среда дали една информация е истина или лъжа. Дигиталният свят крие невероятен потенциал, но и крие твърде много рискове и опасности. Това стана ясно днес по време на конференцията на тема: „Състоянието на децата в дигиталния свят през 2017 г.“, организирана от УНИЦЕФ и Държавната агенция за закрила на детето/ДАЗД/. На нея бе представен обширен доклад, бяха разиграни скечове от млади хора и варианти на възможни ситуации, свързани с деца, в социалните мрежи, предаде  . Животът на децата вече е невъзможен без интернет, което няма нищо общо с детството на предишните поколения, заяви Мария Хесус Конде, председател на УНИЦЕФ за България при откриването на конференцията. Времената, обаче, се промениха и тази година годишният ни доклад установи, че цифровия свят промени децата, което върви в пряка връзка с тяхното опазване от опасностите, които дебнат в него, поясни Конде. Има около 300 млн. деца по света, които нямат интернет и това трябва да се промени, защото сред тях са и деца в неравностойно положение, живеещи сред лишения, продължи тя. Нашата задача е всяко дете по света да има такъв достъп, но интернетът, освен потенциал, носи и риск от престъпления, затова е необходимо да повишим информираността на децата и на родителите за това, да ги предпазим от опасностите, които дебнат в дигиталния свят, каза Конде. Важно е чрез различни институции, включително и чрез министерството на образованието, да гарантираме и да предотвратим тези рискове, коментира тя. Цифровите технологии променят детството и децата в България не се различават от връстниците си в други държави, посочи представителят на УНИЦЕФ за България. През 2016 г проучване показа, че 87% от децата в България използват интернет и този процент всяка година се повишава, но трябва да сме сигурни, че институциите са добре обучени, оборудвани и имат разбиране за опасностите в интернет. За нас като организация е важно как вие тук виждате тези проблеми и какви идеи имате в тази посока, обърна се Конде към участниците в конференцията. Трябва да подпомогнем по-най добрия начин инициативите, свързани със сигурността на децата в дигиталния свят и затова ще работим активно на ниво правителство, в рамките на консултативния орган с участието на деца и на другите институции в България, заяви председателят на ДАЗД Офелия Кънева, която е съорганизатор на форума. Тя изрази надежда, че всички, които полагат усилия в тази сфера, ще се присъединят категорично към предстоящите инициативи , и това ще са всички заинтересовани и ангажирани с тази проблематика. Дигиталните технологии са променили света, но те са променили и самите деца, заяви при представянето на основния доклад Клара Сомарин, специалист „Закрила на детето, експлоатация и насилие” от централата на УНИЦЕФ. В Африка над 60% от децата нямат интернет, докато в Европа този процент е 4, каза тя, за да представи нивото на икономическото разделение и неравенствата по света. Тези цифри говорят за маргинализация на определени слоеве от населението, на цели държави и региони, което намалява шансовете им за успех в живота. От друга страна насилието, сексуалните престъпления и агресията навлязоха и в интернет, по начин сходен с този, който е в самия живот. Никога не е било по-лесно, отколкото сега- в интернет, да се стигне до едно дете и да се превърне то в жертва. Най-трудното за правоприлагащите органи е постоянно променящата се среда на технологиите, посочи Сомарин, а родителите много малко знаят колко лични данни децата могат да качат в интернет и този потенциален риск е огромен.", "date": "2017.12.14", "title": "87% от българчетата използват интернет"}
{"url": "https://www.24chasa.bg/novini/article/6612327", "text": "Председателят на Върховния касационен съд (ВКС) Лозан Панов внесе в съдийската колегия на Висшия съдебен съвет (ВСС) предложение за освобождаване на съдия Красимир Влахов от заеманата длъжност „заместник на председателя и ръководител на Гражданската колегия на Върховния касационен съд“ и за назначаване на съдия Светла Димитрова на тази длъжност, съобщиха от пресслужбата на съда. В мотивите си Панов посочва, че съдия Влахов заема този пост от 2012 г., а преди това е бил председател на Софийския районен съд в периода 2008 – 2012 г., т. е. от девет години заема ръководни длъжности в съдебната система. Председателят на ВКС пише още:  се казва още в съобщението на ВКС. В предложението си съдия №1 подчертава, че зам.-председателят е ключовото свързващо звено между председателя и Колегията и по дефиниция е необходима една добра синергия между тях. Той пише:  . Като предлага на съдийската колегия да назначи съдия Светла Димитрова на длъжността „заместник на председателя и ръководител на Гражданската колегия на Върховния касационен съд“, Лозан Панов подчертава, че от встъпването си в длъжност като председател на ВКС последователно следва политика на диалогичност с неговите колеги и по този повод е отправил молба към Пленума да подкрепи промяната в Гражданската колегия. На свое заседание, проведено на 27 октомври 2017 г., Пленумът на Върховния касационен съд е изслушал съдия Димитрова. Върховните съдии са изразили положителното си становище за избирането й с 67 гласа „за“, 9 „против“ и 2 „въздържал се“, като на заседанието са присъствали 81 съдии. Панов има и други 2-ма заместници - Павлина Панова, която е шеф на Наказателната колегия и Дария Проданова - на Търговската. Съдия Димитрова има над 38 години юридически стаж, прослужен изцяло в органите на съдебна власт. Тя започва кариерата си като младши съдия в Окръжен съд – Ловеч и е последователно съдия в Районен съд – Тетевен, в Софийския районен съд, в Софийския градски съд, в Софийския апелативен съд, а в последните близо 11 години е съдия във ВКС. От една година е председател на Трето гражданско отделение. Димитрова е била председател на Централната избирателна комисия (ЦИК). На последните избори за членове на ВСС през юни т.г. тя оглави Избирателната комисия на Общото събрание на съдиите.", "date": "2017.12.14", "title": "Панов предлага съдия Светла Димитрова за зам. шеф на ВКС"}
{"url": "https://www.24chasa.bg/novini/article/6612374", "text": "Бизнесменът Аврахам Моргенщерн, който избяга от Румъния преди да бъде осъден през август на 8 години затвор за укриване на данъци, е бил локализиран и задържан в нощта на сряда срещу четвъртък в Буенос Айрес, съобщи румънската полиция, цитирана от телевизия Диджи 24. Бизнесменът бе издирван от румънските власти с международна заповед за арест. Залавянето му е станало възможно благодарение на обмен на информация и данни чрез Международния център за полицейско сътрудничество към румънската полиция, а операцията е била осъществена с подкрепата на Европол, Интерпол и Маршалската служба на САЩ, предава БТА. Аврахам Моргенщерн бе осъден на 11 август от Апелативния съд на Букурещ на 8 години затвор, а неговата фирма \"Шапир стръкчърс\" ООД дължи на румънската държава сумата от 320 000 леи. (едно евро се разменя за 4,63 румънски леи). Според обвинителния акт в периода 2009-2014 г. Моргенщерн не е декларирал коректно приходите си от три договора, сключени с компанията в Констанца, която управлява държавния жилищен фонд, пространства с друго предназначение, терени, пазари, базари, търгове и пр. Бизнесменът е близък с бившия кмет на Констанца Раду Мазаре, който бе обвинен, че е получил милиони евро подкупи, за да издава разрешителни и да възлага обществени поръчки в града. Мазаре бе кмет на Констанца от 2000 г. до 2015 г. Според документацията на антикорупционната агенция, чрез укриването на данъци фирмата на Моргенщерн е нанесла на румънската държава щети на стойност над 10 милиона евро.", "date": "2017.12.14", "title": "Осъден в Румъния бизнесмен бе заловен\nв Аржентина"}
{"url": "https://www.24chasa.bg/novini/article/6612348", "text": "\"Държавните висши училища преди 20 години са обучавали в над 200 професионални направления. Следващата година ще бъдат с 15 по-малко. Няма да утвърдим прием в 15 професионални направления в различни висши училища, които е имало държавно субсидиран прием в предходни години. Това са направления, в които избуя нерационалното търсене. Сред тях са икономика, администрация и управление и туризъм\". Това обяви министърът на образованието Красимир Вълчев при  Министърът обясни, че в случай че приемът е под 15 души, няма да получи държавно финансиране. Като пример той посочи икономиките в Шуменския университет, Университета \"Асен Златаров\" в Бургас и в Техническия университет в Габрово. Приемът в последните 4 години е намален от 65 000 на 51 000 студенти, 38 000 от тях са бакалаври. Почти толкова е намалял приемът и в професионалните направления, в които смятаме, че в най-голяма степен избуя неориентираното търсене на висше образование. Трите професионални направления, които са с най-незаслужено ниско търсете са математика, химически и физически науки, каза още министърът на образованието и призова децата да учат математика и природни наукиа, ако искат да имат добра реализация. Това ще са направления, които ще имат най-голям очакван ръст на доходите, както и ще се запази добрите показатели за реализация. През последните години сме успели да увеличим приема в професионалните направления \"Информатика и компютърни науки\" и \"Комуникационна и компютърна техника\", допълни Красимир Вълчев.", "date": "2017.12.14", "title": "Режат приема в 15 направления в различни университети"}
{"url": "https://www.24chasa.bg/novini/article/6612376", "text": "Два товарни автомобила са катастрофирали на Софийския околовръстен път при разклона за Кривина, в посока Казичене. Сигналът за инцидента е постъпил в 13.25 часа. Това съобщиха за \"Фокус\" от пресцентъра на СДВР. Леко пострадал при катастрофата е единият от водачите, на когото е оказана медицинска помощ на място. Трафикът временно се осъществяваше в една лента поради пътен инцидент. Към момента автомобилите са изтеглени от пътното платно и движението в района се осъществява нормално.", "date": "2017.12.14", "title": "Два камиона катастрофираха на Софийския околовръстен път при разклона за Кривина"}
{"url": "https://www.24chasa.bg/novini/article/6612383", "text": "\"Не съм престъпник, всички ме познават. Случилото се не може да се върне, съжалявам за момичето\", каза Илия Шопов, шофьор на камиона, който блъсна 19-годишната студентка Фатиме на пешеходна пътека в Благоевград.  Той се изправи пред Окръжния съд в Благоевград, като прокуратурата поиска мярка за неотклонение \"задържане под стража\". Според прокуратурата, камионът е бил претоварен с 11 тона пясък над разрешеното. Адвокатът на шофьора обаче каза, че Шопов е правил завой, след като преди това е бил спрял, за да пропусне Фатиме на друга пешеходна пътека. При тръгването си по стръмната улица и с такъв голям товар се е движел с не повече от 5 км/ч. Не е имало челен сблъсък между студентката и камиона, а тя е ударена със задната част. Съдът се оттегли на съвещание и ще обяви решението си в 17:30. Дъщерята на Шопов - Десислава - се разплака в съдебната зала и също изрази съжаление за загиналото младо момиче. Тя отново обясни, че пред очите на баща й, докато шофирал не е пресичала студентката, а чак когато той е взел завоя, тя е ударена от задната част на самосвала. ", "date": "2017.12.14", "title": "Шофьорът на камиона, прегазил Фатиме: Не съм престъпник, съжалявам за момичето"}
{"url": "https://www.24chasa.bg/novini/article/6612404", "text": "Ежегодната пресконференция на руския държавен глава Владимир Путин, провела се в четвъртък, приключи, след като говорителят на Кремъл Дмитрий Песков припомни на президента, че има насрочена среща за 16:00 часа, предава Интерфакс. На тазгодишната пресконференция Путин отговори на общо 65 въпроса на руски граждани в рамките на 3 часа и 42 минути, предава Фокус. Ето и най-важните извадки от събитието: Президентските избори: Държавният глава обяви, че на президентските избори през март 2018 г. ще се яви като независим кандидат, но отбеляза, че „ще разчитам на подкрепата на тези политически сили, които споделят моите възгледи за развитието на страната“. Путин разкри, че ако спечели нов мандат, ще се съсредоточи „върху развитието на инфраструктурата, здравеопазването, образованието, както казах вече и върху високите технологии… без съмнение и върху повишаване доходите на гражданите“. Путин обаче отказа да разкрие информация относно предизборната си кампания. Относно липсата на конкурентноспособна опозиция: Президентът заяви, че „когато говорим за опозиция, важно е не толкова да се вдига шум по площадите или или в парламента, или дори да се говори за антинароден режим, но вместо това да се предложи нещо по-добро“. Путин отбеляза още, че „най-лесното нещо би било да кажа, че не е моя работа да обучавам моите опоненти“, но изрази предпочитанието си за конкурентна политическа среда в Русия. На въпроса дали се страхува от опозицията, Путин отговори така: „Властите не са се страхували и не се страхуват от никого“. Корупцията в правоохранителните органи: Путин заяви, че смята да въведе в полицията ротационният принцип на офицери и началници, който вече действа успешно срещу корупцията в армията. Що се отнася до развитието на военните сили, държавният глава разкри, че се стреми да развива армията и флота, но без да се забърква в надпревара за въоръжение или натоварва излишно бюджета. Отношенията със САЩ и Доналд Тръмп: Aмериканският президент има пред себе си важни задачи за изпълнение, сред които здравната реформа, подчерта Путин, като изрази надеждата си, че Тръмп не е изгубил желание за подобряване на двустранните отношения. По думите на руския президент, това би било в „интересите и на американския и на руския народ“. Що се отнася до разследването относно руска намеса на американските президентски избори, Путин отбеляза, че „това са обвинения на хора, които са против Тръмп и които искат да придадат на неговите действия нелегитимен характер“. Държавния глава оцени високо работата на действащото правителство, въпреки, по неговите думи, \"наличието на определени проблеми“ За действията на Михаил Саакашвили в Украйна: „Считам, че делата на Саакашвили са подигравка с грузинския и украинския народ“, бяха думите на Путин.", "date": "2017.12.14", "title": "Ежегодната пресконференция на Путин приключи, вижте най-важното"}
{"url": "https://www.24chasa.bg/novini/article/6612406", "text": "Женска полярна мечка в зоопарка в Гелзенкирхен роди три малки, но само едно от тях оцеля, съобщава агенция ДПА. Майката на име Лара роди бебетата по-рано този месец, след като се чифтоса със самеца Бил. Две от малките починаха скоро след раждането им, съобщи БТА. Лара и оцелялото малко бяха скрити от околните в пещера и наблюдението им се водеше с камери. От направените записи беше установено, че още голото и сляпо меченце се храни редовно и е в движение, което говори за доброто му здраве. Майката и малкото се очаква да излязат от пещерата след 3-4 месеца. Бил ще се събере с потомството си едва когато мечето стане на 2 години.", "date": "2017.12.14", "title": "Три полярни меченца се родиха в германски\nзоопарк, оцеля само едно от тях"}
{"url": "https://www.24chasa.bg/novini/article/6612425", "text": "„2017 година бележи един съвършено нов етап в развитието на двустранните отношения между Република България и Република Македония. Оттук нататък трябва да гледаме напред, какво можем да оставим на поколенията, да им създадем такива условия, че да останат в родните си страни, защото демографският проблем е еднакво страшен и за двете страни.“ Това заяви вицепрезидентът Илияна Йотова на среща в българското посолство в Скопие с представители на българските дружества в Република Македония, съобщават от прессекретариата на президентството.  „Първите стъпки са направени, но най-важен е моментът, когато Договорът за добросъседство ще бъде ратифициран от двата парламента и когато заработи договорената съвместна комисия“, отбеляза вицепрезидентът. По думите й със съвместни инвестиции, с трансгранични проекти можем да осигурим просперитет и заетост, градовете и селата ни да изглеждат по начина, по който искаме. „По време на председателството на Съвета на ЕС България има енергията и волята да успее да покаже на Европа, че процесът на Югоизточното разширяване си е струвал. Най-добре можем да обясним на нашите европейски партньори защо е важно страните от Западните Балкани да бъдат в Европейския съюз. Към тази част на Европа се гледа с големи резерви и моята страна ще защити убедително аргументите и критериите за приемането на Република Македония в Европейския съюз, когато бъде взето политическото решение за това“, увери Илияна Йотова. Присъстващите, сред които и много млади хора, споделиха с вицепрезидента своите тревоги. Йотова е убедена, че случаите на дискриминация ще останат в миналото. „Всеки български гражданин, независимо къде се намира, има своите права, които ние ще защитим на всяка цена“, категорична бе Илияна Йотова. „Процедурата за получаване на българско гражданство съвсем скоро ще бъде ускорена с готвените промени в закона“, обеща вицепрезидентът, като изрази задоволство от факта, че настоящият екип работи много добре съвместно по процеса на даване на българско гражданство. 71 524 македонски граждани са получили български паспорти от 2001 г. насам, а от началото на мандата на президентския екип този брой е 1184. Вицепрезидентът покани в края на януари 2018 г. за среща представители на българските дружества в Македония. Тогава ще се проведат и разговори с представители на българските исторически диаспори. В делегацията, водена от вицепрезидента, е и секретарят на президента по правни въпроси и антикорупция Пламен Узунов и кметът на Гоце Делчев Владимир Москов. По-късно вицепрезидентът присъства на обявяването на инициатива за създаването на Българо-македонски бизнес клуб. „Надяваме се скоро да видим първия реализиран проект“, приветства инициативата Илияна Йотова.", "date": "2017.12.14", "title": "Йотова: 2017 г. е най-успешна за отношенията между България и Македония"}
{"url": "https://www.24chasa.bg/novini/article/6612445", "text": "Реставрацията на патриаршеската катедрала „Св. Александър Невски” е била тема на разговор между Българския патриарх Неофит, синодални митрополити и министрите на регионалното развитие и културата, съобщиха от Синода на БПЦ. Министрите Николай Нанков и Боил Банов са дали уверения, че незабавно може да започне обследване на сградата и набелязване на необходимите дейности по реставрацията й. Обсъдени са също неотложният ремонт на сградата на Богословския факултет в София, както и паспортизацията на храмовете и други сгради на Българската православна църква.", "date": "2017.12.14", "title": "Св. Синод: Незабавно може да започне обследване на храма \"Св. Ал. Невски\""}
{"url": "https://www.24chasa.bg/novini/article/6612456", "text": "Археолози откриха 4 места за гробове от древността, част от гробище и статуя без глава на различни места в град Асуан в Южен Египет, оповести египетското министерство по въпросите на паметниците на културата, цитирано от Асошиейтед прес. Новите находки са свързани с различни периоди в древната история на Египет. Местата за гробове са предназначени за деца и датират от 18-ата фараонска династия, отпреди около 3500 години. Те включват дървени ковчези и погребален инвентар. Археолозите попаднали също на част от гробище, което включва изградени от кал и тухли гробове и датира от Първия преходен период, предаде БТА. Друг археологически екип открил статуя без глава от варовик, която датира от епохата на гръко-римската цивилизация. Краката и дясната ръка на статуята липсват, но предварителни изследвания показаха, че е изобразена жена, облечена като древногръцката богиня на лова, плодородието и женското целомъдрие Артемида.", "date": "2017.12.14", "title": "Археолози откриха древна статуя в Египет"}
{"url": "https://www.24chasa.bg/novini/article/6612476", "text": "Няма да остане нито един пациент, който да има нужда от лечение и то да не му бъде осигурено. Това каза пред журналисти министърът на здравеопазването Кирил Ананиев след заседание на парламентарната здравна комисия, предаде „Фокус“. „Ако дадена нова молекула и съответното лекарство се прилагат в 1/3 от страните членки на ЕС, тоест в 9 държави, ние ще бъдем десетата“, заяви той. „Днес отново чух обвинения за дискриминация и антихуманно отношение. Това са неща, с които не мога да се съглася“, коментира здравният министър. „За леченията по 27 от 32-те нови молекули имаме алтернативно лечение, което е на високо съвременно европейско равнище. За останалите ще търсим възможност за осигуряване на средства по най-различни пътища, включително и състрадателно лечение и осигуряване на необходимите медикаменти и лекарства от производителите и търговците“, обясни Кирил Ананиев. „Няма да оставим нито един гражданин без лечение“, категоричен бе здравният министър.", "date": "2017.12.14", "title": "Ананиев: Ако нова молекула се прилага в 9 страни от ЕС - България ще бъде десетата"}
{"url": "https://www.24chasa.bg/novini/article/6612477", "text": "Генералният секретар на НАТО Йенс Столтенберг заяви, че Алианса и Европейския съюз са по- силни заедно, предава Ройтерс, цитирана от БТА. „Силите и възможностите, разработени от Европейския съюз трябва да бъдат отворени и пред НАТО“, отбеляза в четвъртък Стотенберг, като изрази позицията си, че „заедно, ние сме по-силни“. Изказването му е направено по време на срещата на върха на Европейските лидери в четвъртък, 14 декември, на фона на бавно набиращата сила идея за създаването на общоевропейски военни сили.", "date": "2017.12.14", "title": "Столтенберг: НАТО и ЕС са по-силни заедно"}
{"url": "https://www.24chasa.bg/novini/article/6611940", "text": "Екипи на турската брегова охрана спасиха днес десетки мигранти, които бедстваха в гумена лодка в Егейско море, съобщиха турските медии. Спасителната операция бе предприета рано тази сутрин. Мигрантите са се качили в гумена лодка, която е заседнала в скали в Егейско море в района на курорта Дикили (окръг Измир). Бежанците са имали намерение да стигнат нелегално до гръцки острови, предаде БТА. Акцията по транспортирането на мигрантите е била предприета на развиделяване заради липсата на видимост видимост през нощта, когато е бил подаден сигналът за бедстващите мигранти. В операцията по спасяването на мигрантите, сред които няколко малки деца, участваха и два хеликоптера. Местни рибари също са помогнали за превозването на бедстващите хора, информира Анадолската агенция. Първоначално бе съобщено за 68 бедстващи мигранти, а по последни данни те са били 51. Някои от тях са хоспитализирани. Според наличните данни мигрантите са поданици на Афганистан, Сирия, Ангола и Сомалия, посочва Анадолската агенция.", "date": "2017.12.14", "title": "Спасиха десетки мигранти, бедстващи в Егейско море"}
{"url": "https://www.24chasa.bg/novini/article/6611943", "text": "Председателят на Европейския Съвет Доналд Туск предупреди в четвъртък, че вторият кръг от преговорите за Брекзит ще е „истинско изпитание за единството“ на ЕС, предава Франс прес, цитирана от Фокус. „Нямам никакви съмнения, че истинското изпитание за единството ни, ще е вторият кръг от преговорите за Брекзит“, заяви той пред репортерите, които го посрещнаха преди началото на срещата на върха на Европейския съюз в четвъртък, на която се очаква европейските лидери да благословят придвижването на преговорния процес за Брекзит, към темите от втората фаза, за бъдещите търговски отношения между Лондон и Брюксел и условията на транзитния период след напускането на Великобритания.", "date": "2017.12.14", "title": "Туск: Следващият етап от преговорите за Брекзит ще са изпитание за единството на ЕС"}
{"url": "https://www.24chasa.bg/novini/article/6611954", "text": "Бронзовият медалист от Олимпийските игри в Барселона Свилен Русинов бе представен като новия зам.-кмет на община Тетевен. Единственият наш боксьор, победил световния шампион в тежка категория за професионалисти Виталий Кличко, ще отговаря за ресорите \"Общинска политика по отношение проблемите на селата\", \"Култура, спорт и туризъм\", \"Трудова заетост, младежки дейности и интеграция\". Бившият спортист доказа управленски качества, след като два мандата бе кмет на родното си село Градежница. Според кметът на Тетевен д-р Мадлена Бояджиева, Русинов е сериозен човек, на когото ще разчита за поверените му ресори - най-вече за добрата комуникация и сътрудничество с всички населени места в общината. Тя подчерта, че той притежава значителен опит както в местната власт, така и в спорта и се надява на ползотворна и успешна съвместна работа. \"За пръв път се прави такава крачка - бивш кмет на село да стане зам.-кмет на Общината\", отговори новият й заместник. Това е сериозна отговорност, но смятам, че притежавам нужния опит и способности, за да се справя с предизвикателствата, увери той. Визитката на Свилен Русинов е изключително впечатляваща. Той е почетен гражданин на Община Тетевен. Дългогодишен капитан на националния отбор по бокс на България. Медалист и шампион от национални и международни турнири. Многократен шампион на България. Медалист от европейските първенства в Торино (1987), Атина (1989), Гьотеборг (1991) г. Европейски шампион от Бурса, 1993 г. Носител на бронзов медал от Световното първенство в Рино, 1986 г. Световен вицешампион от първенствата в Сидни (1991) и Тампере (1993). Участва в Олимпийските игри в Сеул през 1988 г. Печели бронзов медал на XXV летни олимпийски игри в Барселона през 1992 г. Носител на медали от турнири за Световната купа: сребърен от Бомбай, Индия през 1990 г. и бронзов от Банкок, Тайланд през 1994 г. - тогава побеждава и Кличко.", "date": "2017.12.14", "title": "Бронзов медалист от Олимпийски игри стана зам.- кмет на Тетевен"}
{"url": "https://www.24chasa.bg/novini/article/6611978", "text": "Шефът на новия антикорупционен орган ще се избира от парламента. Това решиха окончателно депутатите, които приеха на второ четене текстове от закона. Предложението на управляващите бе подкрепено от 81 депутати, против гласуваха 38, а 14 се въздържаха. Преди време държавният глава Румен Радев поиска шефът на Антикорупция да се назначава от президента с аргумента, че така ще е независим от властта, която трябва да проверява. БСП го подкрепи, но след отхвърлянето на червения проектозакон но първо четене не внесе текстове за корекция в проекта на ГЕРБ по темата. Президентът една година не може да назначи директор на пресцентъра си, а вие искате да назначава шефа на комисията, смъмри червените Тома Биков. Новият антикорупционен орган ще има общо 5 членове, които ще са с 6-годишен мандат. Изискването към председателя е да е със стаж поне 10 г., а за неговия заместник и тримата членове на комисията - 5 г. Разписано бе, че шефът и заместникът му трябва да са с юридическо образование, но за членовете такова не се изисква. Това предизвика недоволство в БСП. Представете си, че един от тях е завършил Художествената академия и е работил 10 г. като учител, а друг - Музикалната консерватория - каква компетентност ще имат те в тази комисия, попита Тодор Байчев. Шефът на комисията ще се предлага и избира от НС, но след това той ще внася имената за екипа си, а депутатите ще ги одобряват. Както сме тръгнали, нека парламентът да избира и съдиите, пошегува се Крум Зарков от БСП. 1/5 от народните представители ще инициират процедура по освобождаването на членовете на комисията, бе разписано още в текстовете, но не бе посочено какво мнозинство е нужно да бъдат свалени. Това не е закон за борба с корупцията, а за защита на корупцията, обяви соцлидерката Корнелия Нинова. И обясни, че според закона корупцията не е престъпление, а административно нарушение. Управляващата партия ще избира хората, които ще я проверяват, но златният пръст на Марешки ще реши, коментира тя.", "date": "2017.12.14", "title": "Последно: Парламентът ще избира шефа на новата Антикорупция"}
{"url": "https://www.24chasa.bg/novini/article/6611996", "text": "Споразумение за покупка от Турция на ракетни системи земя-въздух С-400 от Русия може да бъде подписано тази седмица, заяви турският външен министър Мевлют Чавушоглу, цитиран от Ройтерс и БТА. \"Няма никакви проблеми със С-400. Постигната е договоренест по въпроса за финансирането, останаха само детайли. Специалисти от двете страни работят по въпроса. Когато работата им приключи, може би още тази седмица, всичко ще бъде подписано\", заяви Чавушоглу пред журналисти, предаде РИА Новости. Турският президент Реджеп Тайип Ердоган също заяви след разговори с руския си колега Владимир Путин, че споразумението с Русия се очаква да бъде финализирано тази седмица.", "date": "2017.12.14", "title": "Чавушоглу: Може да подпишем с Русия за ракетните системи С-400 тази седмица"}
{"url": "https://www.24chasa.bg/novini/article/6612007", "text": "Групировката \"Ислямска държава\" заплаши да извърши нападения на територията на САЩ като отмъщение за решението на администрацията на президента Доналд Тръмп да признае Йерусалим за столица на Израел, предаде Ройтерс, като цитира нейно изявление в социалната мрежа Телеграм. Посланието е озаглавено \"Чакайте ни\" и \"Ислямска държава в Манхатън\". В него групировката заявява, че ще извърши атаки, и показва снимки на пл. \"Таймс скуеър\" в Ню Йорк, както и снимка, на която изглежда се виждат жилетка с експлозиви и детонатор, предава БТА. \"Ще проведем още операции на ваша земя, до последния час и ще ви изгорим с пламъците на война, която вие започнахте в Ирак, Йемен, Либия, Сирия и Афганистан. Само почакайте\", гласи текстът. \"Признаването от страна на вашето куче Тръмп на Ерусалим за столица на Израел ще ни накара да признаем експлозивите за столица на вашата страна\", се казва още в посланието. САЩ предизвикаха силен гняв в арабския свят с решението си за Йерусалим. Оспорваният град, свещен за евреи, християни и мюсюлмани, от десетилетия е в центъра на израелско-палестинския конфликт, припомня Ройтерс. Силите, които се борят с \"Ислямска държава\" в Ирак и в Сирия, очакват групировката да премине към партизанска тактика, след като загуби контролираните от нея територии.", "date": "2017.12.14", "title": "\"Ислямска държава\" заплаши с атентати в САЩ заради решението за Йерусалим"}
{"url": "https://www.24chasa.bg/novini/article/6612001", "text": "Учени, изследвали миналогодишните рекордни жеги по света, екстремните горещини в Азия и необичайно топлите води в Берингово море, са стигнали до извода, че тези аномалии не биха били възможни без предизвиканите от човека климатични промени, предаде ДПА. Докладът, публикуван в изданието на Американското метеорологично дружество, е първият от шест години, който установява, че въпросните екстремни климатични проявления са свързани с увеличаването на парниковите газове в резултат на човешка дейност, предаде БТА.  \"Този доклад бележи фундаментална промяна\", казва Джеф Розенфелд, главен редактор на изданието на Американското метеорологично дружество. Учените знаят от години, че хората влияят върху риска от някои екстремни климатични проявления. Да се установи обаче, че с дейността си те оказват влияние върху многобройни климатични крайности, които не биха била възможни без тяхната намеса, свидетелства, че \"човечеството понася ново атмосферно време, защото създава нов климат\". Докладът сочи, че миналогодишните рекордни температури на повърхността в глобален мащаб се дължат единствено на същественото затопляне в резултат на човешката дейност. В доклада се посочва също, че екстремните горещини в Азия също не биха били възможни без климатичните промени. Температурите на водата в Аляския залив, Берингово море и край Северна Австралия не са били по-високи, откакто от 35 години се анализират сателитни данни. Резултат от необичайното затопляне на водите са масовото избелване на корали от Големия бариерен риф и най-сериозният \"бум\" на водорасли край бреговете на Аляска. Докладът е базиран върху 27 изследвания на екстремни климатични проявления на пет континента и в два океана през 2016 г. Едно от проучванията установява, че въпреки частичната си роля, естествените климатични колебания сами по себе си не могат да доведат до наблюдаваните аномалии.", "date": "2017.12.14", "title": "Изследване: Климатичните аномалии се предизвикват от човешката дейност"}
{"url": "https://www.24chasa.bg/novini/article/6612008", "text": "Ролята на жените в бизнеса, обществения живот и политиката нараства през последните годините. В ситуация, в която има демографска криза вие сте пример за всички младите жени, които искат да имат успешна професионална кариера и в същото време да отгледат своите деца. Това каза кметът на София Йорданка Фандъкова по време на среща с Дамския клуб, съобщиха от пресцентъра на Столична община. \"Столичната община продължава да инвестира в израждането на детски градини. Построихме над 90 нови сгради, а до края на годината предстои да отворят врати 3 детски градини\", каза още Фандъкова. \"Най-голямото предизвикателство за нас е опазването на чистотата на въздуха. Отговорните жени са тези, които могат да помогнат за намиране на по-широка обществена подкрепа за въвеждане на конкретни мерки, голяма част, от които са непопулярни. Основните замърсители са автомобилният трафик и битовото отопление\", посочи столичният кмет и припомни, че още през 2011 година Общината е разработила програма за подобряване чистотата на въздуха. \"Голяма част от предвидените мерки, свързани с обновяване на градския транспорт и подобряване на състоянието на градската инфраструктура се изпълняват. Изградихме първите „зелени“ детски градини, подменихме горивните инсталации на обществените сгради, продължихме разширението на столичното метро\", посочи още столичният кмет. \"С изграждането на третата линия на метрото ще спестяваме 90 хиляди тона вредни емисии. Сега е време да повярваме, че от поведението на всеки един от нас зависи какъв въздух дишаме и искаме да проведем различни информационни компании, с които да насочим общественото внимание към този проблем\", посочи още Фанъдкова. \"Възложихме на БАН да изработи Система за ранно предизвестяване за замърсяване на въздуха с фини прахови частици и от днес данните ще се публикуват на сайта на Столичната община. Поискахме завишен контрол над автомобилите и закупуваме газ-анализатори, които ще предоставим на „Пътна полиция“ към СДВР. Водим разговори с Министерството на околната среда и водите за разработване на стандарт за качеството на горивата и с Министерството на социалните дейности за предоставяне на ваучери за отопление с екологични горива. Имаме разработен проект за осигуряване на печки с екопелети\", обясни Фандъкова. По време на срещата си с членовете на Дамския клуб кметът представи и плановете на Общината за ремонт и реконструкция на паркове и градини, инвестициите в училищата, детските градини и социална инфраструктура.", "date": "2017.12.14", "title": "Фандъкова: Продължаваме да инвестираме в  изграждането на детски градини"}
{"url": "https://www.24chasa.bg/novini/article/6612013", "text": "Новият полски министър-председател Матеуш Моравецки изрази днес задоволство, че съпротивата на Полша срещу допускането на бежанци в Европа изглежда печели по-голяма подкрепа в Европейския съюз, предаде Асошиейтед прес, цитирана от БТА. Моравецки направи коментара в отговор на изявление на председателя на Европейския съвет Доналд Туск, че системата на ЕС за задължителни бежански квоти предизвиква разделение и е неефективна. \"Доволен съм от всички гласове, които подкрепят нашата позиция и подход към въпроса за бежанците\", каза полският премиер, който пристигна за среща на лидерите от ЕС в Брюксел. Според него Европа не би трябвало да приема бежанци, но би трябвало да им помага в бежански центрове другаде. Изявлението на Туск разгневи Гърция и Италия, които се мъчат да се справят с голям брой мигранти, като искат да ги преместят другаде в Европа. Моравецки прави своя чуждестранен дебют на среща на върха на ЕС. Това е първа проверка дали той ще може да заличи задълбочаващия се разрив между полското правителство и Брюксел, отбелязва АП. Моравецки бе определен миналата седмица да замени на премиерския пост Беата Шидло, чиито две години като министър-председател бяха белязани от остри конфликти с ЕС заради мигрантите, околната среда и състоянието на демокрацията в Полша.", "date": "2017.12.14", "title": "Полша: В ЕС се увеличава съпротивата\nсрещу бежанците"}
{"url": "https://www.24chasa.bg/novini/article/6612038", "text": "Газопроводът \"Турски поток\", който според специалистите е най-мащабният енергиен проект на тръбопровод за трансфер на природен газ между Турция и Русия в последно време, ще смени маршрута си и вместо в Гърция, тръбата ще влиза в България и оттам ще продължава за Румъния, Унгария и Австрия. Това съобщава турският вестник \"Хабертюрк\", цитиран от БТА. Под заглавие \"Турски поток сменя маршрута си\", в публикацията се посочва, че е извършена \"изненадваща промяна в предварително набелязания маршрут. Според тази промяна тръбопроводът няма да влиза през Гърция, а след Турция ще влиза в България и оттам ще продължава за Европа\". Промяната в маршрута на проекта е била обсъдена в турското министерство на енергетиката и за това е била уведомена България на най-високо ниво. България вече започнала подготовката, допълва \"Хабертюрк\".", "date": "2017.12.14", "title": "\"Хабертюрк\": \"Турски поток\" сменя маршрута, ще минава през България"}
{"url": "https://www.24chasa.bg/novini/article/6612061", "text": "Ирак екзекутира днес 38 души, осъдени на смърт по свързани с тероризъм обвинения, предадоха Ройтерс и ДПА, като се позоваха на правосъдното министерство. Всички тези хора са били членове на групировката \"Ислямска държава\". Сунитските бойци бяха обесени в затвор в град Насирия, предава БТА.  Екзекуциите бяха изпълнени, след като преди няколко дни Ирак обяви военна победа над \"Ислямска държава\" и освобождаване на цялата територия, контролирана преди това от групировката в страната. На 24 септември Ирак екзекутира 42 сунитски бойци по обвинения в тероризъм.", "date": "2017.12.14", "title": "Ирак екзекутира 38 осъдени на смърт\nза тероризъм"}
{"url": "https://www.24chasa.bg/novini/article/6612074", "text": "Четири съобщения за опити за измами са получени днес в шуменската полиция. Два от сигналите са за обаждания към стационарни телефони в квартал \"Дивдядово\". Това съобщиха от пресцентъра на ОД на МВР. По телефона мъже и жени се представяли за медици. Съобщавали, че близък на семейството е пострадал при инцидент и са необходими средства за лечението му. Искани са между 10 000 и 15 000 лева. Следвало второ обаждане, в което мъж се представял за полицай и обяснявал, че са засекли обаждане на телефонни измамници и искал съдействие от хората, които трябвало да оставят исканите от измамниците пари на местата, които им бъдат посочени. От полицията умоляват хората да не се доверяват на непознати по телефона, да не дават свои данни, да не съобщават къде живеят, с какви парични суми разполагат и в никакъв случай да не хвърлят пари и ценности през тераси и прозорци, искани им за \"съдействие\" от полицията, както и да не ги оставят край входни врати и кофи за смет. Когато непознат иска парична сума по телефона, под какъвто и да е предлог и форма, става въпрос за измама, уточняват от полицията. От там съветват да се подават сигнали на телефон 112 и на дежурните в ОД на МВР в Шумен (054/800588 и 054/877221) когато хората се уверят, че връзката с измамниците е прекъсната.", "date": "2017.12.14", "title": "МВР: Телефонни измамници атакуват Шумен"}
{"url": "https://www.24chasa.bg/novini/article/6612079", "text": "Русия е готова да вземе участие в решаването на проблемите на сирийските бежанци, в рамките на международни усилия. Това заяви руският президент Владимир Путин в четвъртък , по време на голямата си ежегодна пресконференция, предава ТАСС, цитирана от Фокус. „Няма спор, че този проблем (за бежанците) трябва бъде разрешен. Сирия не може да се справи сама, както и Русия не би могла да го направи самостоятелно. Ние сме готови да вземем участие в това, но само като част от общи международни усилия“, отбеляза руският държавен глава.", "date": "2017.12.14", "title": "Путин: Сирия не може да се справи сама с бежанския проблем"}
{"url": "https://www.24chasa.bg/novini/article/6612114", "text": "Косово е сръбският Йерусалим, заяви днес в Белград външният министър Ивица Дачич и добави, че скъсването на дипломатическите отношения с Израел по време на бивша Югославия е било грешка, съобщава сръбският вестник \"Блиц\". Министърът говори на конференцията \"Юбилейни години\", организирана от посолството на Израел в Белград по повод 25-ата годишнина от възстановяването на дипломатическите отношения между Сърбия и Израел, предаде БТА.  Дачич подчерта, че изключително много цени принципната позиция на Израел за непризнаване на едностранно обявената независимост на Косово, което се отразява позитивно на качеството и съдържанието на отношенията между двете страни. Външният министър посочи още, че 25 години от възстановяването на дипломатическите отношения са важен юбилей и повод да за обръщане към богатата традиция на сръбско-еврейското приятелство, което \"преодоляваше най-големите исторически предизвикателства пред двата народа\". Той честити на еврейската общност в Сърбия и по света празника Ханука и пожела и на сръбския, и на еврейския народ здраве, мир и просперитетно сътрудничество.", "date": "2017.12.14", "title": "Ивица Дачич: Косово е сръбският Йерусалим"}
{"url": "https://www.24chasa.bg/novini/article/6612152", "text": "Среща на Светия синод на БПЦ, начело с Българския патриарх Неофит, с министрите на регионалното развитие и благоустройството и на културата - Николай Нанков и Боил Банов, се състоя днес в Синодалната палата. Това съобщи отделът \"Връзки с обществеността\" при Светия синод. Срещата е била организирана във връзка със състоялата се на 6 декември среща на министър-председателя Бойко Борисов с патриарх Неофит за реставрацията на патриаршеската катедрала \"Св. Александър Невски\". На срещата днес са били обсъдени конкретни варианти за основната реконструкция и реставрация на храма, и са набелязани стъпките за тяхното осъществяване. Министрите са уверили синодалните архиереи, че ръководените от тях ведомства, както и цялото правителство, начело с премиера Борисов, ще съдействат на всички етапи от осъществяването на това дело и има готовност незабавно да се пристъпи към обследване на сградата и набелязване на необходимите дейности по реставрацията й. Била е изразена благодарност от страна на патриарх Неофит и на синодалните митрополити за доброто взаимодействие с държавата и съдействието от министерствата при изграждането и поддържането на храмовете и манастирите на БПЦ-БП. В разговора са били повдигнати и въпроси за паспортизацията на храмовете и другите сгради на Българската православна църква, и за неотложния ремонт на сградата на Богословския факултет в София.", "date": "2017.12.14", "title": "Патриарх Неофит разговаря с министри\nза ремонта на храма \"Св. Ал. Невски\""}
{"url": "https://www.24chasa.bg/novini/article/6612126", "text": "Битата от шофьор след засечка на пътя жена го е гонила 3 преки, удряла го е с чистачката на автомобила и дори е счупила очилата му, научи \"24 часа\".  Случката станала вчера по уличките в центъра на София. След като засякла мъжа, той натиснал клаксона. В този момент Нели се ядосала и го подгонила. Преследвала го няколко преки, преди мъжът - бивш военен, да спре и да слезе от колата. Според Нели той почнал да й вика. Мъжът и свидетели обаче казват в показанията си, че тя грабнала чистачката на колата си и почнала да го удря. Дори счупила очилата му, при което шокираният мъж на свой ред също я ударил. Със замаха си разкървавил долната й устна. Бившият военен е на 59 години и няма криминално минало. ", "date": "2017.12.14", "title": "Обрат! Битата от шофьор го гонила с кола 3 преки, удряла го с чистачка и му счупила очилата"}
{"url": "https://www.24chasa.bg/novini/article/6611568", "text": "Дайте да сменим политиката и да постъпим човешки. С този призив се обърна към депутатите Стефан Данаилов по време на дебатите за ветото на президента върху мораториума за използването на нови молекули и лекарства. Ламбо разчувства пленарната зала с емоционално слово. Той започна, заявявайки конфликт на интереси. Ще подкрепя ветото, а съм онкоболен, обясни той. И разказа, че е слушал дебатите вкъщи, но решил да дойде в НС специално, за да предложи на колегите си нещо, защото не обича скандалите и острия тон, когато става дума за здраве. Аз от 3 г. съм в ремисия. Но тази химия вече може и да не действа. Какво тогава? Ще кажете, че имам пари. Да, аз имам, но много хора не, продължи Ламбо. Няма начин да не сте загубили близки от тази гадна и коварна, мръсна болест, обърна се Данаилов към колегите си. И ги призова да се разделят на 2 групи - едните да отидат в хематологията, а другите в онкоцолницата, за да видят колко млади хора има там. Дайте този път да направим не жест, а е наше задължение, защото сме избирани от хората. Едва ли тези 25 млн. ще съсипят държавата, допълни Ламбо. Като ваш приятел, който ви обича - Дайте да сменим политиката, да постъпим човешки, обърна се Ламбо към залата. Страшни са тези мигове, когато чакаш лошото или доброто, каза той.", "date": "2017.12.14", "title": "Ламбо разчувства депутатите: Да постъпим човешки и да приемем ветото на президента за мораториума върху молекулите"}
{"url": "https://www.24chasa.bg/novini/article/6611574", "text": "Дебатът ни отново създаде условия за противопоставяне на обществото. Уважавам Стефан Данаилов, но в днешния дебат той беше употребен. Защото няма човек, който да няма близък или да не е загубил близък от рак. Това заяви председателят на парламентарната група на ГЕРБ Цветан Цветанов. И с треперещ глас разказа, че баща му е починал на 62 г. точно от рак. Загова не искам по тази тема да спекулираме в тази зала, отсече Цветанов. Когато имаме бюджет с 485 милиона повече за 2018 г., това не е ли по-добра политика за здравеопазване, попита той. Разходите, които ще направи НЗОК са в размер на 407 млн. лв. Парите за здравеопазване за 2018 г. ще бъдат 4 млрд. и 712 млн. лв. Уважение и респект, Г-н Данаилов, но винаги трябва да се търси баланса. Вие говорите за младите хора, но да сложим тук и тези, които си заминаха. И целта ни е да вършим политики, които да стигнат до хората, за да предотвратим тези заболявания, да бъдат по-малко, обясни Цветанов. Не е ли по-добре да имаме необходимото диагностициране, лекари, попита той. И обясни, че в дебата е можело да излезе да говори Вежди Рашидов, който също се лекува от рак. Можеше да говори и Данчето Фандъкова, която също го преодоля. Но това, което и тя призовава, и всички, които минават по този път, е преди всичко профилактика и превенция, обясни Цветанов. И затова в бюджета бил направен точно този баланс. И всички млади хора да могат да минават на профилактични прегледи и да се предотврати това, което те нлучвало на Данаилов, Вежди, Фандъкова. Цветанов се обърна към БСП с обвинението, че употребяват хората. За пореден път показахте, че не говорите за политики, а искате да употребите хората за политически цели, каза той на червените. В този дебат не трябва да има популизъм и безотговорно поведение, а експертиза и възможностите на държавата, категоричен бе шефът на ПГ на ГЕРБ. И нека не спекулираме, че с тези 32 молекули и увеличаването на бюджета ще се реши проблема. Това може да стане с необходимата превенция, обясни Цветанов. Той обясни, че 8 от молекулите се финансират в 11 държави от ЕС под условие, останалите 12 - в други 6 държави. Смятате ли, че те не правят нужното за спасение на човешкия живот, каза Цветанов. От трибуната шефът на ПГ на ГЕРБ влезе в спор с Драгомир Стойнев, който го репликираше от място. И обясни, че в първия си управленски мандат ГЕРБ са спасили над 400 човешки живота с политиката си. С мерките сега стигнахме до 600, така че може би сме спасили много повече от вас, обърна се той към БСП.", "date": "2017.12.14", "title": "Цветанов: Ламбо беше употребен. И аз загубих баща си от рак"}
{"url": "https://www.24chasa.bg/novini/article/6611558", "text": "Израел затвори граничните пунктове с Ивицата Газа, в отговор на ежедневния ракетен обстрел, на който палестинците подложиха страната, след обявяването на решението на американския президент Доналд Тръмп да признае официално Ерусалим за столица на Израел, предизвиквало гнева на целия арабски и по- голямата част от мюсюлманския свят, предава Reuters. Самолети от израелските Военновъздушни сили нанесоха удари по три съоръжения, принадлежащи на групировката „Хамас“, преди изгрев в четвъртък, след поредния ракетен обстрел, осъществен от територията на Ивицата Газа, съобщиха израелските военни. Според съобщението, самолетите са бомбардирали тренировъчни лагери и оръжейни складове, предаде \"Фокус\". Въпреки че няма информация за жертви от разменените удари, израелското ръководство взе решение да затвори ГКПП „Керем Шалом“ по съображения за сигурност. По този начин Израел затваря основния търговски път, по който Ивицата Газа се снабдява с всичко необходимо. Освен това е затворен и ГКПП „Ерец“. И за двата случая, мерките влизат сила в четвъртък. В съобщението на израелските военни не се споменава за колко време ще бъдат затворени граничните проходи. От 6 декември, когато Тръмп обяви решението си, до сега, срещу Израел са изстреляни най-малко 15 ракети, като нито една от тях не успя да нанесе щети.", "date": "2017.12.14", "title": "Израел затвори границата си с Ивицата Газа в отговор на палестинските ракетни атаки"}
{"url": "https://www.24chasa.bg/novini/article/6611561", "text": "Ветото на президента върху мораториума за лечение с нови молекули бе отхвърлено от парламента. За повторното приемане на закона за бюджета на здравната каса гласуваха 126 депутати. Ветото на президента бе подкрепено от 95 души от БСП и ДПС. Този вот мина с гласовете на \"Воля\" и Марешки, който е зависим от вас, обърна се към управляващите Антон Кутев от БСП. Колегата му Таско Ерменков пък обвини управляващите, че се превръщат в съучастници в убийство. Мораториумът е за около 20 нови молекули, одобрени за приложение в България, но непокривани от касата досега. Става въпрос за около 25 млн. лв. Абсолютно порочно е това, което правим. Каква работа има парламентът да определя с какви лекарства да се лекуват пациентите, каза Йордан Цонев от ДПС по време на изказването си за отрицателен вот. И обясни, че трябва да се разбие монопола на НЗОК.", "date": "2017.12.14", "title": "Депутатите отхвърлиха ветото на президента за мораториума върху молекулите"}
{"url": "https://www.24chasa.bg/novini/article/6611565", "text": "В Румъния днес започва тридневен национален траур в памет на починалия миналата седмица бивш крал Михай Първи, съобщава в. \"Гъндул\". Всички институции, централни и местни органи на властта, седалища на политически партии, синдикални и работодателски организации, културни и учебни заведения, пристанища, летища, гари, както и дипломатическите мисии на Румъния и плаващите под румънски флаг кораби, имат задължението да спуснат наполовина националния флаг. Това се отнася и за физическите лица, които са издигнали румънското знаме на жилищни сгради и други обекти, предаде БТА.  Радио и телевизионните канали и културните институции ще адаптират програмата си съответно изискванията. Училищата и детските гради са получили препоръка да не провеждат празнични прояви. В Букурещ по време на тридневния траур няма да бъдат запалени празничните светлини в знак на уважение към покойния монарх. Бившият крал, който управлява Румъния два пъти преди да бъде принуден да абдикира от комунистите през 1947 г., почина на 5 декември в Швейцария на 96-годишна възраст. Погребението ще се състои в събота в кралското гробище в град Куртя де Арджеш - първата столица на румънската държава.", "date": "2017.12.14", "title": "Тридневен траур в Румъния от днес в памет на крал Михай"}
{"url": "https://www.24chasa.bg/novini/article/6611588", "text": "Икономическа полиция започна проверка на частните погребални агенции в Бургас. Тази сутрин 5 екипа на полицията влязоха е петте траурни фирми, които работят по морето. Проверява се документацията, свързана с бизнеса на погребалните агенти. Очаква се малко по-късно към полицейските екипи да се присъединят инспектори от КЗП, РЗИ и инспекцията по труда. Безпрецедентната проверка е провокирана от последните събития в бранша - палеж на катафалка на частна фирма \"Авона\", а няколко месеца по-рано и на агенция \"Гея\". \"Изобщо не ме притесняват проверките, работя си по правилата, издавам фактури на клиентите. Между нас петте агенции няма напрежение, то идва отвън, тъй като вероятно нова фирма иска да завладее пазара\", коментира пред \"24 часа\" Стефка Димитрова, собственик на агенция \"Гея\".", "date": "2017.12.14", "title": "Икономическа полиция влезе в погребалния бизнес в Бургас (Снимки)"}
{"url": "https://www.24chasa.bg/novini/article/6611610", "text": "Русия трябва да бъде модерна страна с гъвкава политическа система. Това заяви президентът Владимир Путин на годишната си пресконференция в Москва днес, предаде ТАСС. Русия \"трябва да бъде устремена към бъдещето, трябва да бъде много модерна, политическата система трябва да е гъвкава, икономиката трябва да се базира на високи технологии. Производителността на труда трябва многократно да нарасне\", каза Путин. Властта и цялото руско общество трябва да насочат вниманието си и към проблемите, свързани с развитието на инфраструктурата, здравеопазването, образованието, призова президентът. \"И всичко трябва да има за цел повишаване на доходите на гражданите\", изтъкна той. Руският президент говори за пръв път пред журналисти, откакто съобщи миналата седмица, че ще се бори за нов мандат на поста на изборите през март, предаде БТА.  Днес той информира, че ще се кандидатира като независим и разчита на широка подкрепа от партиите и хората в Русия. Още не е назначен ръководител на предизборния му щаб. Путин отбеляза, че не би желал да представи сега в подробности предизборната си програма, но увери, че \"на практика вече има\" такава. Политическата среда в Русия трябва да бъде конкурентна, а политическата система - балансирана, посочи президентът. Хората в Русия до голяма степен са прави да изразяват недоволство, но опозицията не може да предложи реален дневен ред, заяви Путин.", "date": "2017.12.14", "title": "Путин: Русия трябва да бъде модерна страна с гъвкава политическа система"}
{"url": "https://www.24chasa.bg/novini/article/6612705", "text": "Днес бе обявен рейтингът на университетите в България. Той отчита кои вузове са най-добри, чии студенти се реализират най-добре в живота, кои са най-търсените специалности и висши училища.                                                                                                                                                                                                                                                                                                                       ", "date": "2017.12.14", "title": "Рейтингът на университетите"}
{"url": "https://www.24chasa.bg/novini/article/6611616", "text": "Служители на варненската полиция реализираха специализирана операция за установяване и документиране на престъпления, свързани с разпространението на акцизни стоки без бандерол. В хода на операцията, при проверка на варненски Фолксваген, управляван от 51-годишен мъж от морската столица, неизвестен на МВР, са намерени и иззети три мастърбокса с цигари без акцизен бандерол от марката \"Marble\". Образувано е досъдебно производство. За случая е уведомен прокурор от Районна прокуратура – Варна. Работата по доказване и документиране на извършеното престъпление продължава. Общото иззето количество цигари е 30 000 къса на приблизителна стойност от 10 000 лв.", "date": "2017.12.14", "title": "Цигари без бандерол конфискувани при специализирана операция"}
{"url": "https://www.24chasa.bg/novini/article/6611567", "text": "Най-висок облагаем доход имат завършилите информатика и компютърни науки в Софийския университет - 3494 лв. Следват ги дипломиралите се администрация и управление в Американския университет в Благоевград - 3061 лв. На трето място са абсолвентите по информатика и компютърни науки в Нов български университет с облагаем доход от 2971 лв. В топ 5 по доходи са още завършилите комуникационна и компютърна техника в Техническия университет в София с 2525 лв. и математика в Софийския университет с 2388 лв. Десетте професионални направления с най-високи средни доходи сред завършилите са: Информатика и компютърни науки; Математика; Комуникационна и компютърна техника; Обществено здраве; Проучване, добив и обработка на полезни изкопаеми; Металургия; Военно дело; Фармация; Медицина; и Електротехника, електроника и автоматика. Рейтинговата система показва още продължаваща тенденция за подобряване на реализацията на завършилите висше образование на пазара на труда, но в същото време потвърждава наличието на големи различия в средните нива на доходи, безработица и приложение на придобитото висше образование в зависимост от завършеното професионално направление и висше училище. Според данните в рейтинговата системата за 2017 г. делът на регистрираните безработни сред завършилите български висши училища през последните 5 години спада до 2,91% от 3,38% през миналата година и от над 4% през 2013 година. Делът на завършилите, които не се осигуряват в страната, спада до 21,5% от над 23% през миналата година и от близо 25% през 2015 година. В същото време делът на наетите висшисти, които през първите 5 години след завършването си работят на позиция, за която се изисква висше образование, нараства до 48,56% от 47,34% преди година. Средният осигурителен доход на завършилите също нараства, достигайки до 1075 лева при 1020 лева през миналата година и при нива от под 900 лева през 2013 година. Най-ниска безработица (под 1%) и най-висока степен на приложение на придобитото висше образование (над 90%) за поредна година се наблюдават сред завършилите професионалните направления Медицина, Фармация, Стоматология и Военно дело. Безработица от над 4% е регистрирана единствено в 3 професионални направления - Религия и теология, Социални дейности и Материали и материалознание. За сравнение, година по-рано безработица от над 4% беше отчетена сред завършилите в 10 професионални направления. Най-ниско остава приложението на придобитото висше образование сред завършилите Туризъм (19,29%). Най-висок среден успех от дипломата за завършено средно образование имат приетите студенти в първи курс в направленията Медицина (5,57), Фармация (5,51) и Стоматология (5,46). С най-нисък успех от завършено средно образование са първокурсниците в направленията Животновъдство (4,29), Материали и материалознание (4,40) и Проучване, добив и обработка на полезни изкопаеми (4,40). Софийският университет, Медицинският университет – София и Химикотехнологичният и металургичен университет са трите висши училища в България с най-висок индекс на цитируемост на научните публикации. Данните в рейтинговата система показват, че броят на студентите във висшите училища през 2017 година намалява с над 10% в сравнение с 2013 година. Най-голям е спадът в броя на студентите в професионалните направления Икономика и Администрация и управление. В същото време се наблюдава съществено увеличение в броя на студентите, които се обучават в професионалните направления Медицина и Здравни грижи. Рейтинговата система сравнява представянето на 51 висши училища в рамките на 52 професионални направления на основата на десетки показатели, измерващи различни аспекти на учебния процес, научната дейност, учебната среда, предлаганите социално-битовите и административни услуги, престижа и регионалната значимост на висшите училища, както и реализацията на завършилите на пазара на труда. За формиране на индикаторите в стандартизираните класации в рейтинговата система за 2017 година е използвана информация от различни източници, включетолно от висшите училища, Националната агенция за оценяване и акредитация, модула АдминУни в информационната система на образованието, Националния осигурителен институт, както и от международните библиографски бази данни Scopus и Web of Science. Потребителите на рейтинговата система могат да се запознаят с предварително изготвените стандартизирани класации на висшите училища по професионални направления и в същото време имат възможност да направят свои собствени класации с оглед на индивидуалните си интереси и предпочитания, използвайки наличните в системата индикатори и функционалности. Според стандартизираните класации за 2017 година Софийският университет е с лидерски позиции в 23 професионални направления, Техническият университет – София има водещи позиции в 6 професионални направления, Медицинският университет – София е първи в 4 направления. С по три първи места са Аграрният университет в Пловдив и Химикотехнологичният и металургичен университет в София, а с по две първи места са Лесотехническият университет в София и Американският университет в Благоевград. Други 12 висши училища имат водещи позиции в по едно професионално направление. В 9 класации на водещи места са висши училища извън столицата. На страницата на рейтинговата система в интернет (http://rsvu.mon.bg) потребителите могат да намерят и информация за най-често срещаните професии и длъжности сред завършилите различните професионални направления в различните висши училища в България, както и списък със специалностите, по които отделните висши училища предоставят обучение. Целта на Рейтинговата системата е да подпомага кандидат-студентите в усилията им да направят информиран избор и да се ориентират в многообразието от възможности за обучение, които се предлагат от висшите училища в България. Рейтинговата система е достъпна на български и английски език в интернет на адрес: http://rsvu.mon.bg Изданието на Рейтинговата система на висшите училища в България за 2017 година е актуализирано по поръчка на МОН от консорциум „ИОО-С”, съставен от Институт Отворено общество – София и Сирма Солюшънс в изпълнение на договор с предмет „Актуализиране и поддръжка на рейтинговата система за висшите училища в България за 2017 г.“.", "date": "2017.12.14", "title": "3500 лева вземат завършилите информатика в Софийския университет"}
{"url": "https://www.24chasa.bg/novini/article/6611641", "text": "Паяк вдигна току що една от катафалките на частна погребална агенция \"Св. Архангел Михаил\" в Бургас. Колата бе паркирана пред офиса на агенцията в жк \"Зорница\". Мярката се наложила, тъй като от сутринта собственика издирва собственика на агенцията, за да влезе в офиса на проверка.   в момента в града се провежда мащабна акция, в която освен икономичекса полиция, участват РЗИ, инспекцията по труда и КЗП. Не виждам защо тези събития трябва да се раздухват толкова. Преди около 2 месеца отново ни проверяваха НАП и икономическа полиция, коментира Димитрина Радева, управител на погребална агенция \"АБА\". Нейният офис се намира в съседство с този на \"Св. Архангел Михаил\" в Зорница.", "date": "2017.12.14", "title": "Полицията вдигна с паяк катафалка в Бургас, издирва собственика на агенцията"}
{"url": "https://www.24chasa.bg/novini/article/6611655", "text": "Митнически служители на ГКПП \"Гюешево\" са задържали 20,674 кг марихуана на обща стойност 82 696 лева, съобщиха от прокуратурата. На митническия пункт е бил спрян за проверка лек автомобил \"Ситроен\", управляван от гражданин на Косово, който пътувал от Македония към България. Под предните седалки, в облегалките на задните седалки и в резервната гума, митническите служители открили 84 пакета с жълто-зелена тревиста маса, която при извършения полеви тест е реагирала на марихуана.", "date": "2017.12.14", "title": "Марихуана за 82 000 лева задържаха на ГКПП \"Гюешево\""}
{"url": "https://www.24chasa.bg/novini/article/6611615", "text": "Окръжният съд в Пазарджик върна на прокуратурата обвинителния акт срещу кмета на Батак Петър Паунов заради допуснати процесуални нарушения по време на разпоредително заседание. Според съдия Ирина Джунева държавното обвинение е нарушило правата на обвиняемия по отношение правото му на защита. Срещу Петър Паунов е повдигнато обвинение, че е превишил правата си като кмет и е продал 100 кв. метра държавна земя, в района на язовир Батак, с което е донесъл облага на общината и трето лице в размер на 2400 лева. По време на съдебното заседание обаче стана ясно, че сделката за продажбата на парцела, върху които има законно построена преди много години частна сграда, е развалена. Земята е върната на държавата, а на купувача сумата от 2400 лева. Кметът Петър Паунов отказа коментар за решението на съда. Според адвоката му Виктор Михайлов кмета еднолично нищо не може да продаде, продава общинския съвет, а кметът изпълнява решенията му.", "date": "2017.12.14", "title": "Съдът върна обвинителния акт срещу кмета на Батак заради процесуални нарушения"}
{"url": "https://www.24chasa.bg/novini/article/6611718", "text": "Американски специалисти от болницата \"Краус\" в Сиракюз, щата Ню Йорк, откриха раково образувание в египетска мумия, която е на около 2000 години, съобщи Лента. Учените сканирали мумията с помощта на компютърна томография, за да установят причините за смъртта на древния египтянин. Оказало се, че върху малкия пищял има тумор, който вероятно е злокачествен, предаде БТА. По думите на учените, древните египтяни не са знаели за съществуването на смъртоносното заболяване и не умеели да го лекуват. Възможно е обаче въпросният мъж да е умрял на операционната маса. Известно е, че в Древния Египет се извършвали опасни хирургични интервенции, които често водели до смърт. Учените не за пръв път се опитват да изяснят причините за смъртта на този мъж. През 2006 г. мумията също била сканирана, но без успех. Междувременно оборудването бе усъвършенствано, като детекторите в томографа станаха 320.", "date": "2017.12.14", "title": "Учени откриха раково образувание в египетска мумия"}
{"url": "https://www.24chasa.bg/novini/article/6611729", "text": "БСП дава на Конституционния съд мораториума за използването на нови лекарства и молекули. Това обяви зам.-шефът на червената група Жельо Бойчев след като по-рано днес парламентът отхвърли ветото на президента на текста от бюджета на НЗОК. С този текст се отнемат и се ограничават основни права на българските граждани - правото на живот, на достъп до лечение, обясни Бойчев. Това е последен шанс и надежда за тези хора, допълни той.", "date": "2017.12.14", "title": "БСП дава мораториума за новите лекарства на Конституционния съд"}
{"url": "https://www.24chasa.bg/novini/article/6611725", "text": "Сотир Цацаров предлага да има норматив за оптимално съотношение на числеността на надзирателите спрямо лишените от свобода. Идеята си той споделя в писмо до правосъдния министър Цецка Цачева, съобщиха от прокуратурата, цитирани от БТА. Повод за писмото до правосъдния министър е поредна проверка на прокуратурата в затворите по повод липсата на надзиратели. В Пловдив и Плевен на близо 100 лишени от свобода се пада само един надзирател, сочат данни от проверката. Според главния прокурор това създава предпоставки за ненадеждна охрана. В писмото на Цацаров се изразява загриженост от факта, че констатираните слабости са системни.", "date": "2017.12.14", "title": "Цацаров предлага норматив за съотношението надзиратели-затворници"}
{"url": "https://www.24chasa.bg/novini/article/6611734", "text": "Опозицията в Русия би трябвало \"не само да шуми по площадите или в по-кулоарна обстановка, да говори за антинароден режим\" - \"важно е все пак нещо да предложи, за да се наредят нещата още по-добре\", заяви днес президентът Владимир Путин, цитиран от ТАСС. \"Хората естествено са недоволни от твърде много неща към момента и са прави - резултатите би могло да са по-добри\", каза държавният глава на годишната си пресконференция в столицата Москва. Путин обаче сподели \"големи съмнения\" във връзка с предложенията на руски опозиционни лидери, предаде БТА. \"Тук мисля, че е най-главният проблем на онези, които биха желали да бъдат конкурентоспособна опозиция - трябва да предложат реален, не ефимерен, не креслив, а реален дневен ред, в какъвто хората да повярват\", подчерта той. Путин изрази надежда, че \"това все пак ще се случи у нас - и колкото по-рано всъщност, толкова по-добре\". Силно преувеличен е митът, според който Русия е \"на ръчно управление\", заяви президентът в отговор на въпрос дали според него е ефективно редица проблеми на гражданите да се решават на президентско равнище. Той напомни, че е бил премиер общо 4,5 години и знае колко много работа върши правителството в Русия, поради което кабинетът \"не може да вниква дори във всеки въпрос, не само да се намесва\". \"Големите пресконференции\" и \"преките линии\" в Русия осигуряват обратна връзка - тогава хората могат да контактуват директно с ръководители. Тогава наистина се включва т. нар. ръчно управление, посочи Путин. В тази връзка той припомни, че след тазгодишната си телевизионна \"пряка линия\" редовно се е срещал с губернатори и постоянно им е слагал \"на масата (. . .) проблеми, с които гражданите се обръщат към държавния глава\". \"Т. е. нещата получават продължение и в този смисъл не виждам нищо лошо. Това обаче е само допълнение към общата системна работа\", заключи Путин. Русия ще отдели съществено внимание на развитието на своята армия и флот, но ще гарантира сигурността си, без да се включва в нова оръжейна надпревара. Военните разходи на страната - 2,8 трилиона рубли през 2018 г. - няма да се отразят на социалните програми и няма да разрушат руската икономика, заяви още президентът Владимир Путин. Той отбеляза, че САЩ фактически вече са се оттеглили от подписания с Русия договор за ликвидиране на ракетите със среден и малък обсег. Той предупреди Вашингтон да не се оттегля едностранно от друг руско-американски договор - за съкращаване на стратегическите нападателни оръжия (СТАРТ-3), подписан през 2010 г. Русия не се е оттегляла от основополагащи договори, които са крайъгълен камък в международната сигурност, подчерта Путин. \"Не сме се оттегляли от договора за ПРО (противоракетната отбрана), САЩ се оттеглиха едностранно\", добави той. Дошъл на власт през 2000 г. в една страна с нестабилна власт и разклатена икономика, руският президент е харесвал и хвален от мнозина свои сънародници, които виждат в него човека, осигурил стабилност и нов възход, по-специално благодарение на петролните богатства на Русия, отбелязва Франс прес. Във връзка с насрочените за март президентски избори руски медии определиха днешната пресконференция като предизборна. Путин заяви по-рано пред журналистите, че ще се кандидатира като независим. По данни от последното социологическо проучване на центъра \"Левада\", публикувани вчера, сегашният държавен глава е фаворит - за него се очаква да гласуват 75 на сто от избирателите. Далеч назад остават неговите съперници като лидера на комунистите Генадий Зюганов или националиста Владимир Жириновски, които избягват да критикуват открито Кремъл, посочва АФП.", "date": "2017.12.14", "title": "Путин: Опозицията да предложи реален дневен ред, за да е конкуренция"}
{"url": "https://www.24chasa.bg/novini/article/6611816", "text": "Хаос цари по улиците на гръцката столица Атина, предизвикан от започналата днес обща стачка, свикана от синдикатите в страната срещу мерките за икономии и трудовите реформи, съобщават гръцките медии, цитирани от БТА. От сутринта движението по улиците на Атина е изключително натоварено, тъй като стачката е засегнала и градския транспорт. Влаковете също не се движат, железничарите протестират срещу приватизацията в сектора. Анулирани са и полетите. Плавателните съдове са останали по пристанищата. Едното е по призив на двата водещи синдиката в страната, представляващи работещите в държавния и частния сектор. А другото е организирано от близкия до комунистическата партия синдикат ПАМЕ, като участващите в него смятат да стигнат и до американското посолство. Демонстрантите скандират лозунги срещу политиката на рестрикции на правителството и срещу трудовите реформи, като настояват за незабавно подписване на колективни трудови договори и за прекратяване на стартиралите търгове, на които се продават недвижими имоти на лоши длъжници. В рамките на общата стачка протестни митинги днес има още в Солун и във всички големи градове на Гърция.", "date": "2017.12.14", "title": "Протести заляха цяла Гърция, хаос цари по улиците на Атина"}
{"url": "https://www.24chasa.bg/novini/article/6611836", "text": "През следващите девет години в летищата в Бургас и Варна ще бъдат инвестирани още 256 милиона лева. През първите десет години фирмата-концесионер е инвестирала 350 милиона лева, в резултат на което двете морски летища могат да се похвалят с нови терминали, обновена инфраструктура, компютърни и комуникационни системи. Това каза в Бургас Улрих Хеппе, главен изпълнителен директор на фирмата-концесионер на летищата в Бургас и Варна. В Бургас на официална церемония Хеппе прие отличието на Търговско-индустриална камара-Бургас за принос към развитието на икономиката в региона. По време на връчването на годишните награди на Камарата, концесионерът на летището получи и отличието в категорията голямо предприятие, с над 250 служители, предаде БТА. Фирмата-концесионер бе отличена и за приноса и инвестициите в транспортната инфраструктура, за привличането на нови авиокомпании и увеличаването на броя на дестинациите и пътниците. Ние продължаваме да инвестираме, като се стремим да осигурим перфектни условия за всички - превозвачи, посетители и служители, каза Хеппе. Той информира, че тази година девет нови aвиoкoмпaнии са изпълнили пoлeти oт и дo Лeтищe-Бypгac, а в лятнoтo paзпиcaниe са били включeни десет нoви дecтинaции. Постиженията на ръководството на фирмата-концесионер на летището включват също 48 нови работни места и две нови програми за кариерно развитие за постоянен и сезонен персонал. Продължават и реконструкциите на летищата в Бургас и Варна, като в Бургас следват разширявания в терминала и на перона на летището. Фирмата-концесионер е с германо-българско участие. Тя спечели концесия за управление на Летище-Варна и Летище-Бургас за 35 години. Хеппе добави, че през 2016 година двете морски летища са посрещнали повече от 4,5 милиона пътници и повече от 35 000 полета на 100 български и чуждестранни авиокомпании, изпълняващи чартърни и редовни полети до повече от 140 дестинации в Европа, Азия и Африка. На двете летища работят повече от 615 постоянни и 1150 сезонни служители.", "date": "2017.12.14", "title": "Инвестират 256 млн. лева в летищата в Бургас и Варна през следващите 9 години"}
{"url": "https://www.24chasa.bg/novini/article/6611812", "text": "- Аз и още осем мои колеги потегляме по тежкия път към далечния студен юг. „Антарктика – студеният юг“, така се казва и новата ми книга, чиято премиера беше точно преди седмица. Ние сме свикнали, когато говорим за юг, да е топло, да е слънчево, да ходим на плаж, на почивка, но там югът е суров, духат много силни ветрове, бури и през лятото температурите много рядко се качват над нула градуса. Деветимата полярници от втората българска група тръгваме на 13 декември с полет от София през Рим, след което ни чака 14-часов полет до Сантяго де Чили. От там отново със самолет стигаме до най-южния град в Чили – Пунта Аренас, който е основният град на Магелановия проток. Там ще изчакаме благоприятно време и с бразилски военен самолет „Херкулес С-130“ трябва да отлетим за Антарктика, за най-северния антарктически остров Кинг Джордж от архипелага на Южните Шетландски острови. Там чилийската база „Фрей“ има летище. Летище е много смело казано, защото пистата е от макадам. Там кацат единствено военно-транспортни самолети като „Херкулес“ и „Спартан“. Единственият реактивен самолет, който каца там, е „Бритиш Еърспейс“, опериран от чилийска туристическа компания. След кацането имаме уговорка да пренощуваме в чилийската база „Ескудеро“. В околностите й се намират бази на още 7-8 държави. Само на 400 метра е руската база „Белингсхаузен“, а над нея има руска православна църква. Над нея от другата страна на хребета се намира китайската база – „Великата китайска стена“. Съвсем близо, на около 2 километра, е уругвайската база. От другата страна е аржентинската. Това е един пренаселен остров и там не се чувстваш точно, че си в Антарктика. Това чувство ти навяват най-вече няколкото пингвина, които те чакат на плажа. През годините получавахме безкористна помощ от испанците, които са ни съседи по база в Антарктида, и имат научно-изследователски кораби. Придвижвахме се до остров Ливингстън с основния им кораб „Есперадес“. Сега също имаше планове да го ползваме и беше направен график за декември, но се оказа, че корабът ще стигне чак през януари. Свързахме се с австралийска платноходка и ще плаваме с нея през ледените води на Южния океан до българската база на остров Ливингстън. Надяваме се да изкараме в база „Ескудеро“ само ден-два и австралийската ветроходна лодка да пристигне, защото сме нетърпеливи да стигнем българска територия. Плаването с платноходката ще отнеме около едно денонощие. - В българската база на остров Ливингстън вече имаме 9 души полярници от първата група, която раззими базата много успешно. Вече са пуснати генераторите – има топлина, светлина. Светлина в случая не е и толкова нужна, защото в разгара на лятото там са белите нощи, слънцето почти не залязва. Но топлината е много важна, защото температурите са отрицателни. За наша радост има топене на снега, което е позволило да се пусне водата. Ще имаме течаща вода, което е доста голям лукс. Изкарани са лодките, моторните шейни – всичко е готово с нашето пристигане да започне усилена научна работа, която е и основната задача на тази експедиция. В нашата група пътуват и няколко учени, включително и две дами – първите две дами от тазгодишната ни експедиция. Наш биолог – д-р Милка Елшишка, ще изследва безгръбначни, наречени нематоди, които живеят в почвата на Антарктика. Те са много чувствителни за измененията на климата – проблем, който вълнува не само българите, но и цялата научна общественост, а и всеки обикновен човек. Промените на времето – циклони, разтапяне на лед, повишаване на морското равнище, всичко това се генерира основно в Антарктика. Геофизичката Гергана Георгиева ще изследва сеизмичната активност в района. С нас е и професор Николай Цанков, който е дерматолог, който вече има много важна статия в световно списание за влиянието на ултравиолетовото лъчение върху кожата. Тъй като Антарктида трябва да бъде опозната и от всеки един, който се интересува от случващото се на Земното кълбо и от научните постижения, в екипа ни е включени и журналист – Живко Константинов от Нова телевизия заедно с професионалния кинооператор Румен Василев, който ще снима основно документални кадри за първия български игрален филм, чийто сюжет е на Антарктика – „Писма от Антарктида“. Геофизикът Олег Василев с помощта на два апарата дрон ще направи картографиране на частта от земната повърхност, която е покрита с лед и сняг, и ще изследва движението на ледниците. С нас е и монголският учен Чингориз Дугержав. Ние помагаме на монголските учени, които започнаха своите изследвания на континента преди 7 години от българската база. Това е голямо признание за България, тъй като Монголия има съседи като Русия и Китай, които разполагат с доста по-големи логистични възможности от нас, но монголците избраха България. Третата група, която ще замине в края на януари, е съставена само от учени. Те са основно геолози, тъй като през февруари и март, в разгара на лятото, снежната покривка по крайбрежието се отдръпва и скалите са разкрити и могат да бъдат изследвани. Има доста работа за вършене. Тази година за първи път изпълняваме и Национална програма за полярни изследвания с решение на Министерския съвет, така че имаме да изпълняваме и задачи, възложени ни от правителството. Условията са най-неблагоприятни от цялата планета, това е най-суровият климат. Затова за успеха на нашата работа е много важна екипировката. Тук искам да подчертая, че през тази година се навършва четвърт век, откакто съществува компанията за спортна екипировка „Диел“, но ние пък с тях имаме 15-годишен юбилей, тъй като от 15 години те обличат експедициите с най-новите си материи, якета, панталони, полари. Правят го абсолютно безвъзмездно, защото се чувстват съпричастни към усилията на България да бъде равнопоставена, че и по-добра, от всички нации, с които заедно управлява този континент.Тази екипировка изцяло задоволява нуждите ни, дори сме обект на завист от другите експедиции.  - В Антарктида всичко е много различно всеки път. Всяка експедиция изненадва с нещо ново. За щастие изненадите са приятни, но си е доста рисковано. Много често, тъй като аз съм геолог, работя извън базата. Ледникът е осеян с ледени пукнатини. Случвало ми се е с моя партньор единият да пропадне в ледена пукнатина. Едно въже те дели от живота и смъртта. И всичко зависи от партньора ти, който трябва да те спаси. Както аз съм вадил моя колега, така и мой колега ме е спасявал. А някои пукнатини са дълбоки по стотина метра – падането значи сигурна смърт. Това са най-екстремните условия на планетата. Много от научните групи работят извън базата – или с моторни шейни, или със ски, или с лодки. Времето е изключително непостоянно. Метеорологичните прогнози също са различни. Тръгваш в чудесно време, отдалечиш се на десетина километра от базата, след което задуха страхотна виелица, температурите паднат рязко и ако нямаш надеждна екипировка, може и да не оживееш. С предоставената ни безвъзмездно екипировка много от нашите полярници са оставали да пренощуват в ледени пещери. И чак на другия ден, когато времето се пооправи, се връщат в базата. През последните две години имахме две групи алпинисти – и то Николай Петков и Дойчин Боянов, които са покорявали Еверест. Те покоряваха върхове на Антарктида при много екстремни условия, но бяха отлично екипирани и нямаха никакъв проблем, дори да живеят на палатка в полевите лагери. Нашите геолози също живеят между седмица и две на палатки далече от базата. И само можем да сме благодарни, че сме отлично екипирани. Заради глобалното затопляне там има много голямо топене на лед, образуват се огромни ледени козирки. Преди няколко години с мой млад колега работихме далече от базата. Вървяхме по българския плаж към залив, в който имаше неописани досега, неизучени скали. За да стигнем до тях, трябваше да мине под една ледена стена. Бяха надвиснали козирки от лед, тежащ тонове. Само от там можехме да стигнем до съседния залив с интересните скали. Младият ми асистент Явор се запъна и каза: „Не, аз от тук не минавам.“ А аз: „Минаваме, това ще е голяма новина за науката.“ Той: „Ти вече си възрастен, ако искаш, минавай. Но аз имам жена, малко дете, не минавам от тук.“ Но и аз не съм лесен. Седнах и казах: „Ами добре, вървяхме десет километра дотук, а сега ще се върнем, без да сме направили нищо от геоложка гледна точка.“ Той ме погледна и каза: „Добре, хайде, да го направим.“ Минахме. Действително скалите се оказаха много интересни, взехме много проби. После написахме прекрасни публикации в чуждестранни списания, които още се цитират от наши колеги по цял свят. Но когато се връщахме, видяхме, че огромен леден блок се беше срутил и ни беше запречил пътя назад. Между 15 минути и половин час забавяне са ни разделили от това да си останем завинаги погребани под огромния леден блок. Имахме голям късмет. Изчакахме два-три часа, за да стане отлив – водата в океана да се отдръпне, за да може да минем и да се върнем към базата. - Температурите на Антарктида са все едно като температури на Марс, все едно си на друга планета. Затова казваме, че отиваме на друга планета или в друг свят. Нищо не е съизмеримо с нормалните ни представи. Онези минус 89 градуса са измерени в центъра на антарктическото плато в разгара на полярната зима. В разгара на полярното лято, когато стигнах до най-южното място на планетата – Южния полюс, през 2013 г. и занесох българското знаме там, температурата на самия Южен полюс тогава беше минус 38 градуса. През лятото, където е нашата база, температурите не падат под минус 15 градуса. Но да не забравяме, че това все пак е лято. А и се намираме на остров, духат ураганни ветрове, влагата е много голяма. Атмосферните условия не са никак приятни да се живее, камо ли да се работи. - Има доста български открития. Но примерно в областта на биологията има открити едни ензими от микроорганизми, които живеят само там, и бяха отделени от проби от Антарктида – те послужиха за откриване на нови антибиотици, които са животоспасяващи. Наши учени участваха в колектива заедно с чуждестранни учени, защото те имат доста по-прецизна апаратура. В областта на геологията открихме изкопаеми организми в места, където въобще не са откривани. По този начин променихме възрастта на голям южен континент - Гондвана, който е съществувал по тези места преди 100 милиона години. Българските учени в антарктическата наука са уважавани от всички колеги по света. Преди две години публикувахме и том от 350 страници с най-значимото от всички български изследвания. - Храним се с каквото си купим от Пунта Арена. И след това всичко е изчислено до грам. Имаме строго определени дажби. Алкохолът е оскъден, но все пак има. Малко ракия – особено за празниците. Сега ще празнуваме Коледа и Нова година там. Бъдни вечер празнуваме със седемте постни ястия, питката с парата – и на Антарктида си спазваме всички български традиции. На Йордановден хвърляме кръста в Южния океан с плуващи ледове и винаги има смелчаци, които да се хвърлят да го извадят. Това си е малка част от България.", "date": "2017.12.14", "title": "Проф. Христо Пимпирев: Антарктида е като друга планета"}
{"url": "https://www.24chasa.bg/novini/article/6611852", "text": "Преди последния Съвет на европейските лидери на ЕС за 2017 година и в навечерието на европредседателството ни проведох работна и ползотворна среща с председателя на Европейската народна партия Жозеф Дол. Това написа премиерът Бойко Борисов, който в момента е в Брюксел, във фейсбук. Обясних му, че Европа не бива да забравя за Западните Балкани. Ние не можем да не им предлагаме нищо конкретно, защото те заслужават европейска подкрепа и бърза интеграция.", "date": "2017.12.14", "title": "Борисов: Западните Балкани заслужават европейска подкрепа и бърза интеграция"}
{"url": "https://www.24chasa.bg/novini/article/6611864", "text": "Руският президент Владимир Путин провежда в четвъртък ежегодната си пресконференция, на която отговаря на всевъзможни въпроси за вътрешната и външната политика на Русия. Тази година, първи от всички чуждестранни журналисти,получиха думата от американската NBC News. Техният представител зададе въпрос за американския президент Доналд Тръмп, предава РИА Новости, цитирана от Фокус. „Аз не съм човекът, който трябва да оценява Тръмп“, отговори руският държавен глава и подчерта, че това е задължение на американския народ, който го е избрал. Освен това той обърна внимание на факта, че инвеститорите демонстрират доверие към САЩ, а това е един ключов показател. В края на отговора си, Путин изрази надежда, че американския президент не изгубил желанието си за подобряване на отношенията между Русия и САЩ, както нееднократно заявяваше по време на предизборната си кампания.", "date": "2017.12.14", "title": "Путин: Не съм аз човекът, който трябва да оценява Тръмп"}
{"url": "https://www.24chasa.bg/novini/article/6611875", "text": "Европейската перспектива на Черна гора и възможностите за задълбочаване и активизиране на парламентарния диалог обсъдиха председателят на Народното събрание Цвета Караянчева и председателят на Скупщината на Република Черна гора Иван Брайович. Делегация, водена от председателя на черногорския парламент, е на двудневно официално посещение в България, съобщиха от пресцентъра на Народното събрание.  Европейската интеграцията на страните от Западните Балкани е приоритет за България, която в началото на 2018 г. ще поеме председателството на Евросъюза, подчерта Цвета Караянчева. Тя заяви, че неслучайно за Българското председателство вече се говори като за Балканско и посочи, че тази тема ще бъде сред приоритетите и на следващите страни, които ще бъдат начело на ЕС. Председателят на Народното събрание поздрави своя черногорски колега за отварянето на още две глави от преговорите за членство в ЕС и посочи, че по време на нейното председателство България ще положи усилия да бъдат отворени и оставащите три. Председателят на Скупщината на Република Черна гора Иван Брайович благодари за последователната и убедена подкрепа, която България и нейният парламент оказват за евроатлантическата интеграция на страната му. Радваме се, че наши приятели ще председателстват организацията, към която ние искаме да се присъединим, отбеляза той и добави, че страните от региона имат големи очаквания към предстоящото Българско председателство на Съвета на ЕС. Важно е европейската перспектива на страните от Западните Балкани да бъде отворена и видима, като се отчита индивидуалният напредък на всяка държава, подчерта Иван Брайович. В Черна гора осъзнаваме необходимостта ежедневно да доказваме, че заслужаваме да бъдем член на ЕС, добави той. България твърдо подкрепя отчитането на индивидуалния напредък на всяка страна от Западните Балкани в евроинтеграционния процес, заяви Цвета Караянчева. Тя подчерта, че за страната ни е важно да се развива парламентарното сътрудничество и на двустранно, и на ниво различни организации. Основна роля за това ще имат редовните срещи на групите за приятелство и парламентарните комисии. Разчитаме на подкрепата на Черна гора за кандидатурата на София за домакинство на Регионалния секретариат на Процеса за сътрудничество в Югоизточна Европа (ПСЮИЕ), отбеляза председателят на парламента. Сред темите, обсъдени на срещата на председателите на законодателните институции на България и Черна гора, бяха развитието на двустранните отношения, активизирането на търговския обмен и туризмът. За мен е удоволствие и чест да бъда първият председател на парламента на Черна гора, който е на официално посещение в България след обявяване на независимостта на страната ни, написа Иван Брайович в почетната книга на Народното събрание. Убеден съм, че тази визита е потвърждение на готовността на нашите две страни за задълбочаване на парламентарното сътрудничество и развитие на двустранните отношения във всички сфери, добави той. Председателят на парламента Цвета Караянчева посрещна своя черногорски колега на официалния вход на Народното събрание. След срещата двамата председатели дадоха съвместно изявление за медиите. По-късно те поднесоха венци пред Паметника на Незнайния воин. В програмата на посещението са предвидени срещи с вицепремиера по правосъдната реформа и министър на външните работи Екатерина Захариева и с министъра за Българското председателство на Съвета на ЕС 2018 г. Лиляна Павлова. На 15 декември 2017 г. в 10.45 часа в зала „Запад” на парламента народни представители от Комисията по европейски въпроси и контрол на европейските фондове и Групата за приятелство България – Черна гора ще се срещнат с чуждестранните гости. По-късно председателят на Скупщината на Черна гора Иван Брайович ще разговаря с президента на Република България Румен Радев. По време на визитата си у нас черногорската делегация ще посети също храм-паметника „Свети Александър Невски”, както и град Пловдив.", "date": "2017.12.14", "title": "Караянчева: България продължава да подкрепя Черна гора по пътя й към ЕС"}
{"url": "https://www.24chasa.bg/novini/article/6611683", "text": "Билбордове с кадър на Бистришките баби, които държат в ръцете си софийска баница, ще посрещат делегатите в столицата по време на българското председателство на Съвета на ЕС. Това е една от шестте визии, създадени специално за европредседателството от Столичната община. Те са част от комуникационната кампания \"София общува\", която включва визуална кампания, изграждане на отличим образ на София и нови системи за ориентация в града и градския транспорт. Тя бе представена днес от главния архитект на София Здравко Здравков, председателя на комисията по култура и образование към СОС Малина Едрева и експерти. При разработването на комуникационната кампания София ползва опита на Амстердам и Братислава, които вече са били градове-домакини на председателството на Съвета на ЕС, уточни Едрева. Разработихме единна визия на всички информационни елементи, която включва специален шрифт на София, система от пиктограми и други. Защо не в бъдеще да се унифицира и единен цвят на София и малко по малко да започнем да приличаме на модерен европейски град. Предстои да изработим и система от методически указания за летните градини към заведенията, за да унифицираме всички елементи, обясни арх. Здравков. В средата на януари в центъра на София ще бъдат поставени 40 туристически табели - те ще са малък и голям тотем и стълб с табели. За да се изработи новата система за пешеходна ориентация на туристите в София е направена анкета с над 200 български и чужди гости в града. 90% от тях търсят кафявите знаци, ориентират се трудно заради езиковата бариера, но от друга страна лесно намират туристическите обекти, защото те са разположени на сравнително малък периметър. 83% заявяват, че предпочитат да получават информация от табели вместо от хартиени карти или през смартфон. Повечето пристигат в София подготвени с информация кои обекти искат да видят и търсят информация не за забележителностите, а как да стигнат до тях, обясни Филип Бояджиев. Новите табели ще са кафяви, с информация на български и английски език. Отгоре ще има пешеходец, информация къде точно се намира човек, отдолу - данни за близките обекти, посоката им и номер, с който да бъдат видяни и на картата на самата табела. Картата е поставена по желание на анкетираните и представлява кръг с 600 м радиус, има и пиктограма на всеки от 40-те обекта и легенда. Системата за ориентация в градския транспорт също става двуезична. На табелите по спирките в светлосиньо ще са тролейбусните линии, в оранжево - трамвайните, а в червено - автобусните. Отгоре ще бъде изписана спирката, нейния номер, видовете транспорт, които минават през нея, номерата на линиите и посоката на движение. По искане на анкетираните на всяка спирка ще бъде изписан целият маршрут на съответната линия - в сиво ще са вече отминатите спирки, в червено - тази, на която сме, а в синьо - предстоящите. Показана е и връзката с метрото, където има такива. Предстои да се въведе и QR код на всяка спирка, който да дава моментална информация. София - бизнес град, град с култура, град за живеене, град с история, град за срещи и град на иновативните технологии - върху тези теми пък ще се гради имиджът на българската столица. Направени са проучване и анализ сред 135 български и чужди новинарски сайтове, блогове и социални медии, което включва 937 материала за София и аудитория от 275 милиона души, обясниха от \"Юнайтед Партнърс\". 84% от данните за София са от новинарски сайтове като \"Ройтерс\", \"АП\" и други, като преобладават тези с положителна насока. София се споменава заради спортни събития, международни конференции, като достъпна туристическа дестинация, чужди компании, които отварят офиси тук и заради председателството.  Първите две букви от името на града, но на латиница - \"So\" са изведени и отличени в новата визуална кампания. Шестте послания са: \"So green Sofia\", \"So welcoming Sofia\", \"So united Sofia\", \"So innovative Sofia\", \"So creative Sofia\" и \"So ancient Sofia\". Посланията ще бъдат поствени на летището, центъра, в метрото и на други места. На билбордовете с надпис \"So ancient Sofia\" e изобразена ротондата \"Св. Георги\", а на този с надпис \"So welcoming Sofia\" - Бистришките баби, които държат софийска баница. Посланията са в цветовете на герба на София и специален шрифт.", "date": "2017.12.14", "title": "Билбордове на Бистришките баби със софийска баница в ръка ще посрещат еврочиновници"}
{"url": "https://www.24chasa.bg/novini/article/6611891", "text": "Неслучайно и Първата, и Втората световна война почват от Балканите. Това заяви премиерът Бойко Борисов на пресконференция в Брюксел. \"Всичко, което ЕК през годините прави, ние ще го продължим. С нашия приятел Себастиян Курц сме се разбрали приоритетите да вървят по своя ред по време на съвместното ни председателство - на първо място са европейският бюджет и темата за Западните Балкани, която дойде на масата на дискусия на 16 и 17 декември в София\", заяви още той. \"Брекзитът е тема, с която трябва да се подходи много прагматично, човешкият фактор е много важен при Брекзита. Държавите от ЕС харчат огромни средства за отбрана, произвежда се много военна техника, а си говорим само за 2 процента от бюджета\", добави Борисов. \"Ефективността на всичко това не е поставена на преден план. ЕС понякога действа много бавно, но винаги стига до правилните решения\", заключи премиерът.", "date": "2017.12.14", "title": "Борисов: Неслучайно и Първата, и Втората световна война почват от Балканите (Видео)"}
{"url": "https://www.24chasa.bg/novini/article/6611918", "text": "Мексико планира да изпрати на Луната осем робота през втората половина на 2019 г., съобщи ТАСС, цитирана от БТА. Те ще участват в проект \"Автономно строителство на структури на повърхността на Луната\", каза Густаво Медина Танко, ръководител на лабораторията за космическа техника към Националния автономен университет пред в. \"Универсал\". Осемте автономни робота с изкуствен интелект ще са с общо тегло до 8 кг. След пускането им те ще се окажат на различни участъци на лунната повърхност, но ще се обединят, за да образуват слънчев панел. Подобна технология още в близко бъдеще може да даде възможност да бъде построена лунна база \"за завоюване не само на Марс, но и на космоса\". Мексико ще получи помощ за изпращането на роботите на Луната от американската компания \"Астробиотик текнолъджи\". Финансирането на проекта се осигурява от мексиканския национален съвет по наука и технологии.", "date": "2017.12.14", "title": "Мексико ще изпрати на Луната 8 робота през 2019 г."}
{"url": "https://www.24chasa.bg/novini/article/6611920", "text": "Банско заема първото място сред най-посещаваните от турците туристически дестинации в чужбина през 2017 г. По данни от проучване на агенция N 11, за туристическите пътувания, които са направили през 2017 г. турските туристи в чужбина, Банско се нарежда на първо място. След Банско идват Италия и Испания. Сред пътуванията в чужбина Банско е най-предпочитаният от турските туристи за ски туризъм и зимна ваканция, отбелязва източникът. Докато през 2016 г. повече от посещенията на турските туристи в България са били с културна цел и туризъм, то посещенията за ски туризъм и зимна ваканция в Банско през 2017 г. ги изпреварват значително. След Банско най-много турски туристи са посетили Италия, Испания, остров Пукет и Малдивите, предаде БТА. Според източника, през 2018 г.също се очаква наплив на турски туристи в Банско. Турските туроператори посочват Банско като най-привлекателния зимен курорт на България, чиято популярност расте и се посещава от туристи от цял свят. \"Банско, най-модерният зимен курорт на България, със своите 15 писти на височина между 990-2 600 метра предлага прекрасни възможности за големи и малки, за семействата, а също и за любителите на екстремните зимни спортове\", посочват туроператорите. Те отбелязват също, че ски туризмът в Банско е сравнително евтин в сравнение с други страни, но не отстъпва на тях по качествата си.", "date": "2017.12.14", "title": "Банско е любимият курорт на турските туристи през 2017 г."}
{"url": "https://www.24chasa.bg/novini/article/6611894", "text": "Близо 3500 лева е средният месечен облагаем доход на завършилите \"Информатика и компютърни науки\" в Софийския университет. 3061 лв. месечен доход обещава дипломата по \"Администрация и управление\" от Американския университет в Благоевград. 2971 лева е средния доход на завършилите \"Информатика и компютърни науки\" в Нов български университет, 2525 лв. на завършилите в направление \"Комуникационна и компютърна техника\" в Техническия университет - София. В топ 5 на най-високите доходи според дипломата влиза и \"Математика\" в Софийския университет. Вижте топ 50 на професионалните направления според доходите, които получават завършилите. Данните са от новото 7-о издание на Рейтинговата система на университетите в България, която беше официално представена в Министерството на образованието и науката. Информацията е в интернет базирана платформа на адрес ", "date": "2017.12.14", "title": "Вижте кои дипломи за висше дават най-високите заплати (топ 50)"}
{"url": "https://www.24chasa.bg/novini/article/6612118", "text": "Главният прокурор Сотир Цацаров е изпратил писмо до Димитър Лазаров, председател на Комисията за контрол над службите за сигурност и СРС и до шефа на вътрешната комисия Цветан Цветанов, съобщиха от прокуратурата. Поводът за писмото му са медийните изявления на Бойко Рашков, председател на бюрото за контрол на СРС. В тях той твърди, че има тежки нарушения при прилагането и използването на специалните разузнавателни средства, допуснати от прокуратурата и ДАНС. Главният прокурор предлага на народните представители тези твърдения да бъдат обсъдени на нарочно заседание на ресорната комисия или на съвместно заседание на двете комисии. Цацаров предлага още на заседанието да бъде поканен целият състав на комисията, а не само председателят, защото бюрото е колективен орган. Според него на заседанието трябва да присъстват шефовете на ДАНС и ДАТО. Сотир Цацаров отправя предложение към народните представители заседанието да е открито за медиите, уточниха от прокуратурата.", "date": "2017.12.14", "title": "Цацаров предлага депутатите да обсъдят твърдения на Бойко Рашков за СРС-тата"}
{"url": "https://www.24chasa.bg/novini/article/6612174", "text": "Окръжният съд в Благоевград ще гледа след час мярката за неотклонение на шофьора, блъснал с камион и убил на място студентката Фатиме Колашова в Благоевград. 53-годишният Илия Шопов е в ареста с постановление на прокурор за 72 часа. Магистратите ще преценят дали да остане за постоянно в ареста.  Мъжът е привлечен в качеството на обвиняем за трагичният инцидент станал около 9 ч сутринта на 12 декември. Шофьорът на тежкотоварен автомобил – самосвал, пълен с пясък, нарушил установени в Закона за движението по пътищата правила. В резултат на действията му, на пешеходна пътека на ул. \"Славянска\", бе блъснато деветнадесетгодишно момиче, което почина на място.", "date": "2017.12.14", "title": "Съдът гледа мярка за неотклонение на шофьора, убил с камион студентка в Благоевград"}
{"url": "https://www.24chasa.bg/novini/article/6612183", "text": "Белгийски съд прекрати днес процедурата за екстрадиране на отстранения каталунски лидер Карлес Пучдемон и четирима други сепаратисти към Испания, предаде Франс прес, като цитира адвоката на бившия регионален премиер. Съдия в Брюксел обяви процедурата за неоснователна, след като на 5 декември съдия от испанския Върховен съд отмени издадените европейски заповеди за арест, предаде БТА.  С прекратяването на процедурата отпадат и ограниченията върху свободата на придвижване на петимата каталунски сепаратистки лидери, наложени им белгийския съд в рамките на процедурата за екстрадиране. Тези политици отидоха в Брюксел на 30 октомври, след като централното правителство в Мадрид пое контрола над Каталуния. Петимата все още може да бъдат арестувани в Испания, тъй като делата срещу тях в страната не са прекратени. Ден след обявяването на изненадващото решение на испанския съдия Пучдемон обяви, че засега планира да остане в Белгия, но не изключва да се върне в Испания след регионалните избори в Каталуния, насрочени за 21 декември.", "date": "2017.12.14", "title": "Белгийски съд прекрати днес процедурата за екстрадиране на Пучдемон"}
{"url": "https://www.24chasa.bg/novini/article/6612208", "text": "Два случая на трихинелоза са констатирани в Търговищко. Заразеното месо е от отстреляни диви прасета от ловните дружинки в търговищкото село Кошничари и в поповското село Дриново, съобщи за БТА директорът на Областната дирекция по безопасност на храните (ОДБХ) д-р Анелия Цонева. Инспекторите на Агенцията са описали и иззели намереното количество месо - общо 234 килограма, впоследствие то е изпратено за унищожаване в екарисаж. Първият случая е от 18 ноември, при отстреляно от ловната дружинка в Кошничари диво прасе. Проба от месото е изследвана в акредитирана лаборатория в Търговище, където е установена трихинела. Наличието й е потвърдено и от референтна лаборатория в София, каза Цонева. Експерти на ОДБХ и РЗИ са иззели 31 кг месо. Вторият случая, при който са унищожени общо 203 кг месо от отстреляни шест прасета от ловците в Дриново, е от 11 декември. В една от пробите е установена трихинела, но тъй като пробата е била сборна, е иззето и унищожено всичкото месо. Д-р Цонева призова ловците и особено ръководителите на дружинките да не подценяват опасността от заразата. Месото от отстреляния дивеч задължително трябва да се изследва преди да се пристъпи към консумация. От Българската агенция по безопасност на храните информират, че от началото на годината до момента са констатирани 86 положителни за трихинела проби от диви и домашни свине. От ловните дружинки и частни стопани в различни части на страната са иззети и унищожени над 4600 кг свинско месо и субпродукти.", "date": "2017.12.14", "title": "2 случая на трихинелоза в Търговищко, месото е от прасета, отстреляни от ловци"}
{"url": "https://www.24chasa.bg/novini/article/6612210", "text": "Руският президент Владимир Путин предупреди днес САЩ да не използват сила срещу Северна Корея, защото последиците ще бъдат катастрофални, предадоха Асошиейтед прес и Ройтерс. На традиционната си пресконференция в Москва в края на годината той каза, че Русия е обнадеждена от последното изявление на американския държавен секретар Рекс Тилърсън за готовност за разговори с Пхенян. Това показва, че в последно време в американското ръководство като цяло и в Държавния департамент в частност явно протичат някакви промени, осъзнаване на реалностите, отбеляза Путин. Русия не признава ядрения статут на Северна Корея, посочи той, но добави, че някои минали действия на Вашингтон са провокирали Пхенян да наруши споразумението от 2005 г. за прекратяване на неговата ядрена програма, предаде БТА. Руският президент саркастично отбеляза, че САЩ търсят помощ от Русия за уреждане на кризата около Северна Корея, а в същото време й налагат нови санкции, поставяйки я на една дъска с Иран и Северна Корея. Русия няма да допусне повтарянето на украинския сценарий на своя територия, според думите на президента на страната Владимир Путин, изказани по време на голямата му ежегодна пресконференция в четвъртък, предава РИА Новости, цитирана от Фокус. Той направи този коментар, отговаряйки на въпрос от кандидатиралата се на президентските избори журналистка Ксения Собчак, дали властта се бои от конкуренцията на хора, като опозиционера Алексей Навални. „Значи,по въпроса за конкуренцията и дали у нас има дееспособна опозиция... Аз вече съм отговарял достатъчно подробно и смисъла на моя отговор може да се синтезира с това, че опозицията трябва да излезе с ясна и понятна за хората позитивна програма, заяви Путин. По въпроса за персоната, която вие споменахте... Вече имаше въпроси за Украйна. Искате ли, хора, подобни на Саакашвили, да дестабилизират ситуацията в страната? Вие искате да живеем от един „Майдан“, към друг? Искате у нас да се извършват опити за държавни преврати?“, попита на свой ред руският лидер. В заключение той заяви, че Русия „вече е минала през това“ и се поинтересува дали Собчак иска да върне всичко това. Руският лидер отбеляза също, че му е омръзнало да слуша обвинения от Варшава, че самолетната катастрофа край Смоленск през 2010 г., при която загина тогавашният полски президент Лех Качински, е резултат от руска провокация. \"Не е имало никакви взривове. Всичко това е изследвано от експертите и от полска, и от руска страна. Най-щателно е проучено всичко, което е ставало в самолета\", когато някой влязъл в кабината и наредил на пилотите да кацнат, въпреки че те му казали, че не трябва, припомни Путин.", "date": "2017.12.14", "title": "Путин: Няма да допуснем украинския сценарий в Русия"}
{"url": "https://www.24chasa.bg/novini/article/6612184", "text": "Мегазвездата Стинг ще направи два концерта на 19 и 20 юни догодина на Античния театър в Пловдив, съобщиха от общината. Участието на известния певец, композитор, актьор и писател е включено в проекта Hills Exclusive, който се осъществява с подкрепата на градската управа, и е част от календара на културните събития на Пловдив за 2018-а. Билетите за Стинг ще са в продажба от утре и са на цени от 110 до 190 лева. Могат да бъдат закупени в мрежите на Тикетпро и Ивентим.", "date": "2017.12.14", "title": "Стинг с два концерта на Античния театър в Пловдив"}
{"url": "https://www.24chasa.bg/novini/article/6612182", "text": "Рупърт Мърдок се е съгласил да продаде \"21st Century Fox\" на \"Уолт Дисни\" за рекордните 66 милиарда долара. Ако сделката бъде одобрено от регулаторите, тя ще доведе до сериозни последици на глобалния медиен пазар, съобщава \"Файненшъл таймс\". \"Дисни\" ще консолидира позицията си на най-голямата медийна компания в света, ако сделката бъде изчистена, добавяйки 39% от акциите на Fox в своите. \"Благодарни сме на Рупърт Мърдок, че реши да ни повери бизнеса си, който гради цял живот. Тази сделка ще подобри значително нашето портфолио\", заяви Боб Игър, главен изпълнителен директор на \"Дисни\". \"Убеден съм, че тази комбинация, под ръководството на Боб Игер, ще бъде една от най-големите компании в света\", коментира Мърдок.", "date": "2017.12.14", "title": "\"Уолт Дисни\" купува \"21st Century Fox\" за над 60 млрд. долара"}
{"url": "https://www.24chasa.bg/novini/article/6612524", "text": "„Не виждам съдействие на Борисов по отношение реализацията на втори лифт. Премиерът компроментира и саботира моето предложение за промяна на концесията в Банско. В Програмата за управление пише, че трябва да се развива туризмът, да се насърчават инвеститорите, а това са текстове, които не се изпълняват, а саботират“. Това заяви пред   вицепремиерът Валери Симеонов. „Разбрах, че Борисов е пуснал есемес на Тома Белев в 10 ч сутринта, че точката за концесията ще бъде отложена и събралите се на сбирка пред Парламента две семейства, тези глупаци, веднага се похвалиха във фейсбук“, заяви още Валери Симеонов. „Втори лифт няма да има поради несъгласие на Бойко Методиев Борисов. Сега аз сядам и мисля до 28 декември, когато ще има заседание на Министерски съвет. Всичко е възможно да стане – да не мислите, че аз съм от тези дето слушкат и папкат, и искат да си начешат егото!“, категоричен е Симеонов. „Не искам да го виждам след това изработване, което направи“, допълни Симеонов за премиера Борисов.", "date": "2017.12.14", "title": "Валери Симеонов: Борисов ме изработи за втория лифт на Банско, не искам да го виждам"}
{"url": "https://www.24chasa.bg/novini/article/6612250", "text": "Руският президент Владимир Путин заяви на годишната си пресконференция днес, че с американския му колега Доналд Тръмп си говорят на малки имена, предаде Ройтерс, цитирана от БТА. Путин подчерта, че е важно световните лидери да могат да установяват работни отношения помежду си. Той изрази надежда, че постепенно президентът на САЩ ще успее да получи възможности за създаване на контакти с Русия и ще започне да изпълнява предизборните си обещания и намерения, съобщи ТАСС. Президентът Путин отказа да отговори на въпрос, зададен му от Татяна Фелгенхауер, заместник-главен редактор на радио \"Ехото на Москва\", която неотдавна беше намушкана в гърлото в редакцията на медията. Нападението срещу нея предизвика опасения за възможни атаки, вдъхновени от речта на омразата по държавните медии, отбелязва Асошиейтед прес. Путин отхвърли като неоснователен нейния въпрос, отнасящ се до политически затворници и това, което тя нарече селективно прилагане на правосъдието. Руският президент обясни маргинализирането на либералната опозиция в страната с факта, че руснаците не искат държавен преврат на опозицията, подобен на онзи, довел до свалянето на проруския президент на Украйна Виктор Янукович през 2014 г., предаде Франс прес. \"Искате ли да живеем от един Майдан до следващия? Искате ли да имаме опити за държавен преврат? Вече преминахме през всичко това\", отговори Путин на въпрос на Ксения Собчак - телевизионна водеща, заявила, че ще се кандидатира за държавен глава. \"Убеден съм, че повечето руски граждани не искат това и няма да го позволят\", подчерта той. Путин добави, цитиран от ТАСС, че \"политическа конкуренция трябва да има, въпросът е само за радикализма\".", "date": "2017.12.14", "title": "Путин: С Тръмп си говорим на малки имена"}
{"url": "https://www.24chasa.bg/novini/article/6612282", "text": "Идеята ми е до 3 месеца Националната здравна карта да бъде готова, до подписването на Националния рамков договор. Това каза министърът на здравеопазването Кирил Ананиев на заседание на парламентарната здравна комисия в отговор на въпрос на какъв етап е разработването на Националната здравна карта, предаде „Фокус“. „ВСС спря подготвянето на Националната здравна карта, която беше подготвяна от предишното правителство на Бойко Борисов“, припомни той. „Още в първите дни след като станах министър възстанових процеса по работата по Националната здравна карта“, коментира Кирил Ананиев. „Написах писмо до всички институции, които трябва да представят свои участници в областните комисии за разработването на картата. Дадох им 10 дневен срок, който изтича в понеделник. Веднага след това ще формирам комисиите и ще им възложа работата по разработването на Националната здравна карта“, обясни здравният министър.", "date": "2017.12.14", "title": "Ананиев: Националната здравна карта ще бъде готова до 3 месеца"}
{"url": "https://www.24chasa.bg/novini/article/6612280", "text": "Представители на британското кралско семейство участваха днес заедно с оцелели и роднини на жертвите при пожара в многоетажна жилищна сграда в Лондон през юни във възпоменателна служба за загиналите тогава 71 души, предаде Асошиейтед прес. Принц Чарлз, съпругата му Камила и двамата синове на британския престолонаследник - по-големият Уилям със съпругата си Кейт и по-малкият Хари - присъстваха на мултирелигиозна служба в катедралата \"Сейнт Пол\" в столицата, която се проведе точно шест месеца след пожара от 14 юни в Гренфел тауър в западната част на града, предава БТА. Ема Дент Коуд, депутат от избирателния район, в който се намира сградата, заяви, че \"емоциите все още са доста пресни\", а службата е \"признание, че хора от всички етажи на властта ще дойдат и ще скърбят заедно\" с опечалените. При пожара, обхванал бързо цялата 24-етажна сграда, загинаха 71 души. В черната статистика влиза и мъртвородено бебе, отбелязва АП. На възпоменателната служба присъстваха също премиерът Тереза Мей, водачът на опозиционната Лейбъристка партия Джереми Корбин, кметът на Лондон Садик Хан, както и пожарникари, участвали в потушаването на пожара, предаде Ройтерс. Службата отрази мултикултурния характер на обитателите на сградата, като по време на нея имаше християнски и мюсюлмански молитви и музикални изпълнения според близкоизточните, карибските и западните традиции. Много от обитателите на сградата бяха хора от Близкия изток и Африка, посочва Ройтерс. В началото на службата бе внесен бял транспарант с изобразено на него голямо зелено сърце и надпис \"Гренфел\", който бе носен от католически свещеник и мюсюлмански духовник от района на изгорялата сграда. Опечалени държаха снимки на загиналите си близки.", "date": "2017.12.14", "title": "Представители на кралското семейство на служба за загиналите в Гренфел тауър (Снимки)"}
{"url": "https://www.24chasa.bg/novini/article/6612303", "text": "Сред ранените при експлозията в австрийския газоразпределителен център Баумгартен във вторник има и двама сръбски граждани, предаде Танюг, като се позова на съобщение на австрийската полиция. При експлозията загина един човек, един беше тежко ранен, а 20 получиха по-леки наранявания, предава БТА. Сред леко ранените има 8 чуждестранни граждани - двама сърби, двама румънци и по един от Унгария, Словакия, Полша и САЩ. След оказване на първа помощ леко ранените са били изписани от болницата. Полицията съобщи, че причина за експлозията е техническа неизправност, а австрийската Федерална служба за защита на конституцията каза, че изключва възможността тя да е следствие от терористичен акт.", "date": "2017.12.14", "title": "Двама сърби са сред пострадалите при аварията в Баумгартен"}
{"url": "https://www.24chasa.bg/novini/article/6612485", "text": "Български гражданин е бил задържан в Истанбул при операция срещу наркотрафика, предаде Анадолската агенция. Екипите на истанбулската полиция за борба с наркотиците са действали по информация, че от България ще бъде внесено голямо количество наркотик. Турските власти са проследили от границата с България автомобил, който влязъл в Турция през ГКПП Капъкуле/Капитан Андреево. Действия са били предприети в Истанбул, когато заподозрените щели да се качат в колата, предаде БТА. Освен 46-годишния българин са задържани и трима турски граждани. При операцията били иззети над 49,1 килограма кокаин и 17,257 кг злато под формата на 13 кюлчета. Според сведенията българинът имал намерение да продаде на тримата турци наркотика в замяна на златото.", "date": "2017.12.14", "title": "Задържаха българин при операция срещу наркотрафика в Истанбул"}
{"url": "https://www.24chasa.bg/novini/article/6612492", "text": "В Дубай беше открита болница за камили за 10 милиона долара, оборудвана със съвременни операционни зали и най-модерна медицинска техника, съобщава Ройтерс, цитирана от БТА.  Тези животни са съществена част от културните традиции на страната. Тук редовно се организират състезания с камили и конкурси за красота, представляващи голяма атракция за местните жители. В рамките на тази традиция се вписва и новоизградената болница, която е първата по рода си в света, твърди нейният директор Мохамед ал Булоши. В нея са назначени екипи от опитни ветеринари, които могат да лекуват едновременно 20 четириноги пациенти. Край лечебното заведение е изградена и малка състезателна писта, на която излекуваните животни могат да се възстановяват след медицинските процедури. Оборудването в болницата е било специално приспособено за нуждите на камилите. Цената на една хирургическа операция започва от 1000 долара, а рентгенова снимка или видеозон се таксуват 110 долара.", "date": "2017.12.14", "title": "В Дубай откриха болница за камили за 10 милиона долара"}
{"url": "https://www.24chasa.bg/novini/article/6612496", "text": "Британският премиер Тереза Мей изрази разочарованието си от провелото се в сряда гласуване в британския парламент, при което част от нейната Консервативна партия се присъедини към опозицията, предава АФП, но министър-председателят отбеляза, че това няма да попречи на излизането на Великобритания от ЕС. По думите на Мей, „разочарована съм от приетата (в сряда – б.р.) поправка, но всъщност напредъкът по закона за излизането от ЕС продължава в Камарата на общините и ние сме на път да осъществим Брекзит“, предаде Фокус.  На гласуване, провело се в сряда вечерта в лондонския парламент, 12 членове на Консервативната партия гласуваха редом с опозиционната Лейбъристка партия, като по този начин с 309 на 305 гласа бе одобрено предложение, според което крайното споразумение за Брекзит ще трябва да бъде прието и от британските народни представители, преди да влезе в сила. Гласуването бе счетено като първото голямо поражение на Мей по време на преговорите за напускането. По-късно в четвъртък Мей ще присъства на срещата на върха на Европейските лидери, която трябва да даде зелена светлина за започване на втора фаза от преговорите за Брекзит.", "date": "2017.12.14", "title": "Тереза Мей: Разочарована съм от вота, но той няма да попречи на Брекзит"}
{"url": "https://www.24chasa.bg/novini/article/6612505", "text": "Тези, които са икономически мигранти, трябва да бъдат спирани и да бъдат пращани там, където са искани. Едно време имаше много силна охрана, както между Западен и Източен Берлин. Това заяви премиерът Бойко Борисов пред журналисти. \"Аз се отнасям с уважение към моите заместници, имам споразумение с тях и го спазвам. Не знам какво е казал Валери Симеонов, не мога да гледам всички негови участия по телевизиите\", каза още той.    \"Не считам, че темата концесията трябва да се продължава преди да имаме план за Пирин. Дори президентът Радев се обърна от тази тема. За да няма никакви спекулации, съм казал на Нено Димов, ако има възможност да се приеме точка за втори лифт на Банско, вносител ще бъда аз\", заяви Борисов. \"Мисля, че работим усърдно при стабилната банкова система, която имаме, много нисък дълг, малък дефицит. Очакваме всичко да върви по начина, който предвиждаме\", обясни той. Август ходихме на инспекция за газопровода от България до Турция. Кое ви учудва? Защо строим този интерконектор, защо мислите се готвим за този момент? Кога \"Турски поток\" е минавал през Гърция?\", попита Борисов. \"В момента газът за Турция минава през България. Когато мине \"Турски поток\", този газ, който минава в момента през България, ще спре. За да не ни останат празни тръбите, ние се договорихме на 1 юли 2018 г. да е готов интерконекторът ни с Турция. Той се строи в момента, там са машините, полагат се едни огромни тръби\", разясни премиерът. \"Едната тръба от \"Турски поток\" си отива в Истанбул, а другата ще дойде в България, иначе оставаме встрани от газопреносната мрежа. С това нещо съм запознал и колегата Туск, и Юнкер. В кабинета на Юнкер стои именно тази схема на \"Турски поток\". В термина, който сме приели, става въпрос не за транзит, а за търговия. Ние по нашите газови магистрали ще транспортираме. Газовият хъб се казва \"Балкан\", а аз добавям към него и Европейски\", каза още Борисов по темата \"Турски поток\". \"Аз все още считам, че нищо по Брекзит не е решено. Във вторник Мишел Барние ще е в София. Но след като няма пари и срокове, аз затова и преди бях скептик. Нека изчакаме, виждате, че и Великобритания се тресе в момента в нейния парламент, това е изключително сложен процес\", коментира премиерът.  \"Ние длъжни ли сме затова, че водят войни, България да приеме 20 - 30 000 мигранти? Питам защо когато се взимат тези решения нас ни няма. Всеки с вината си, ние сме си платили достатъчно и продължаваме да си плащаме. Трябва ли да продължаваме още?\", завърши Борисов. ", "date": "2017.12.14", "title": "Борисов: Ако може да се приеме точка за втори лифт на Банско, вносител ще съм аз (Видео)"}
{"url": "https://www.24chasa.bg/novini/article/6612509", "text": "Снежни игри, злато, нов автомобил, ски звезди, Михаела Филева и 100 метра суджук, приготвен от Ути Бъчваров по специална банска рецепта, са изненадите за официалното откриване на най-добрия зимен курорт – Банско. В съботния ден, любителите на зимни спортове, ще могат да се насладят на изпълнен с емоции ден в бижуто на Пирин – Банско. Денят ще започне с играта \"Ловци на съкровища\", където един късметлия ще открие злато в лифта. Празникът ще продължи със звезден урок, проведен от емблемата на Банско – Марк Жирардели и най-великия италиански спускач Кристиян Гедина. Той ще бъде в курорта специално за официалното откриване на сезона, като щафетата в забавлението ще поеме младата топ изпълнителка на българската музикална сцена – Михаела Филева. В следобедните часове Ути Бъчваров обещава невиждано Кулинарно шоу на централния градски площад. 100 метра бански суджук, гигантско барбекю и три прасенца, ще изкушават сетивата, а самодейните състави към читалището ще допълнят картината в стила на най-добрите бански традиции. Официалната церемония по откриването на сезона, със специалното присъствие на министъра на туризма Николина Ангелкова и спортния министър Красен Кралев, ще започне в 18 ч, а след тържествените слова и пищните фойерверки, фолк фурията Анелия ще забавлява публиката със своите горещи изпълнения.", "date": "2017.12.14", "title": "100 метра суджук, 3 прасенца и нова кола за откриването на сезона в Банско"}
{"url": "https://www.24chasa.bg/novini/article/6612516", "text": "\"Страшно съжалявам за загиналото момиче, но баща ми не е убиец. Пред него на пешеходната пътека не е било момичето. Той не я е ударил челно. Подминал е и със задната част камионът е закачил студентката\", каза Десислава Шопова, дъщеря на шофьора Илия, който блъсна и уби на място 19-годишната Фатиме Колашева във вторник.  Дъщерята Десислава бе в съда, заедно с брата на баща си, за да присъстват на делото за мярката за неотклонение. Момичето бе разстроено и плачеше. В съдебната зала шофьорът също се разплака и каза, че не е престъпник и съжалява за трагедията. Той работи към фирма \"Георесурс\" - Симитли и във фаталния ден е карал самосвал с пясък. Камионът бил претоварен с 11 тона повече от допустимото. Това обаче не било фатално за удара. Секунди преди това Шопов спрял на другата пешеходна пътека и пропуснал Фатиме. После тръгнал по стръмната улица, за да завие и е карал с не повече от 5-6 км в час. Фатиме също тръгнала да пресича втората пешеходна пътека и била пометена от самосвала. Тази вечер от 19 ч колеги на Фатиме за пореден път излизат на мълчаливо бдение на лобното място на първокурсничката. ", "date": "2017.12.14", "title": "Дъщерята на шофьора на камиона, убил студентка, плаче: Съжалявам за момичето"}
{"url": "https://www.24chasa.bg/novini/article/6612541", "text": "5000 лв. парична гаранция ще трябва да плати Илия Шопов, който във вторник блъсна на пешеходна пътека и уби студентката Фатиме Колашева в Благоевград. Окръжният съд в Благоевград определи тази мярка за неотклонение, като прокуратурата поиска постоянен арест. Съдът се мотивира с това, че няма опасност шофьорът да се укрие или да извърши друго престъпление, нито пък да повлияе на разследването.", "date": "2017.12.14", "title": "5 000 лв. гаранция за шофьора, убил с камион студентката Фатиме"}
{"url": "https://www.24chasa.bg/novini/article/6612615", "text": "Ще направим всичко възможно за признаването на Източен Йерусалим за столица на Палестинската автономия, това заяви в четвъртък външният министър на Турция Мевлют Чавушоглу, пише вестник Daily Sabah, цитиран от Фокус. „Признаването на палестинска държава съвпада с решения на ООН. Ние ще се борим за признаването на Източен Йерусалим за палестинска столица“, заяви в четвъртък Чавушоглу, ден след като в сряда Организацията за ислямско сътрудничество призна града за столица на Палестинската автономия, но столица намираща се под „окупация“.", "date": "2017.12.14", "title": "Чавушоглу: Ще се борим за признаването на Източен Йерусалим за столица на Палестина"}
