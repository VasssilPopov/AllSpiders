{"url": "https://www.24chasa.bg/novini/article/7507449", "text": "Президентът на САЩ Доналд Тръмп и японският премиер Шиндзо Абе са обсъдили днес в телефонен разговор нападенията над двата петролни танкера в Оманския залив, а Тръмп е благодарил на Абе за усилията му да улесни преговори между САЩ и Иран, съобщи Белият дом, цитиран от Ройтерс и БТА.  Тръмп и Абе са обсъдили и двустранните търговски преговори и предстоящото посещение на Тръмп в Япония за срещата на върха на Г-20. Генералният секретар на ООН Антониу Гутериш заяви, че трябва да се установи истината за нападенията над двата танкера и добави, че световната организация осъжда тези атаки. Ръководителят на Арабската лига Ахмед Абул Гаит прикани Иран да промени линията си на поведение, след като САЩ обвиниха Техеран за атаките.", "date": "2019.06.14", "title": "Тръмп и Абе са обсъдили по телефона \nатаките над танкери в Оманския залив"}
{"url": "https://www.24chasa.bg/novini/article/7507427", "text": "Известният френски актьор Ален Делон е откаран в американската болница в парижкото предградие Ньой сюр Сен поради зачестили пристъпи на мигрена, съобщи ТАСС, цитирана от БТА. От обкръжението на 83-годишния Делон уверяват, че с него \"всичко е наред\". Очаква се актьорът да напусне болничното заведение още тази вечер. \"Правят му изследвания, нищо повече\", казва асистентът му. Според лекарите сърдечна аритмия може да е причина за честите главоболия. Ален Делон, снимал се в над 90 филма, сред които \"Роко и неговите братя\", \"Гепардът\", \"Басейнът\", \"Зоро\", обяви края на актьорската си кариера през 2017 г. На тазгодишното издание на кинофестивала в Кан Делон беше удостоен с почетна награда \"Златна палма\" за цялостна кариера.", "date": "2019.06.14", "title": "Актьорът Ален Делон приет в болница"}
{"url": "https://www.24chasa.bg/novini/article/7507442", "text": "В американския мини сериал \"Чернобил\" Олексий Ананенко е приветстван като един от мъжете, допринесли да се избегне по-голямо бедствие по време на Чернобилската катастрофа, предаде Франс прес, цитирана от БТА.  Ананенко, който днес живее в скромен двустаен апартамент в предградията на Киев, обаче увери, че не се смята за герой. \"Никога не съм се взимал за герой - просто вършех работата си\", довери 59-годишният бивш инженер, който през 1986 г. рискува живота си при аварията в Чернобил, на около 100 км северно от жилището му. В един от най-драматичните епизоди на мини сериала на телевизия НВО се описва историята на Ананенко и други двама инженери, Валерий Беспалов и Борис Баранов, които слизат на дълбочина 3 метра под земята, за да изпразнят воден резервоар. Давайки си сметка за опасността, тримата мъже стават доброволци, за да се избегнат \"милионите\" смъртни случаи, които би предизвикала евентуална втора експлозия в резултат на контакта между ядреното гориво и водата в резервоара. Но макар в действителност да е имало опасност от втора експлозия, потенциалните й мащаби не са били ясни. Тримата мъже \"камикадзе\" просто изпълнили заповеди, без да бъдат информирани за рисковете, които ги грозят. \"Заповядаха ми да отида там и аз изпълних заповедта. Не се страхувах\", си припомня Ананенко, чиято кестенява коса няма нищо общо с русата прическа на исландеца Балтазар Бреки Сампер, който се е превъплътил в неговия образ в мини сериала. Ананенко забелязал и някои несъответствия между онова, което е представено в мини сериала, и случилото се. \"Вървяхме по-бързо - каза той. - Ако си бавен, погълнатата от организма доза радиация ще е по-голяма.\" Макар че бил снабден с два дозиметра, Ананенко не знаел каква доза радиация е погълнал организмът му.", "date": "2019.06.14", "title": "Оцелял ликвидатор от Чернобил: Заповядаха ни да отидем там. Не се страхувах"}
{"url": "https://www.24chasa.bg/novini/article/7507444", "text": "Спортен самолет падна днес следобед край хърватския остров Хвар, съобщава в. \"Ютарни лист\", цитиран от БТА.  Благодарение на бързата реакция на пътниците на яхтите, които плавали наблизо, пилотът бил спасен и веднага откаран в град Хвар, където му била оказана медицинска помощ. Засега няма информация какви наранявания е получил пилотът, който е германски гражданин. Неговият спортен самолет още се носи по вълните срещу град Хвар.", "date": "2019.06.14", "title": "Туристи от яхта спасиха пилот на \nкатастрофирал самолет край хърватски остров"}
{"url": "https://www.24chasa.bg/novini/article/7507446", "text": "Лидерите на седем страни членки от средиземноморския регион се събраха на среща на върха в столицата на Малта - Валета, предадоха Асошиейтед прес и Франс прес, цитирани от БТА.  Във срещата участват Италия, Испания, Португалия, Франция, Кипър, Гърция и Малта. Срещата протича под формата на пленарно заседание и на работна вечеря. Преди това има редица срещи в двустранни формати. Очаква се в края на срещата на върха да се приеме общо изявление. Лидерите на седемте страни ще търсят обща позиция по въпроса за климатичните промени и миграцията. Срещата на седемте страни се провежда седмица преди срещата на върха на ЕС на 20 и 21 юни в Брюксел, когато се очаква да има яснота по разпределянето на постовете по върховете на съюза. В навечерието на тази среща на върха редица европейски членки се срещат в различни формати. Вчера имаше среща на лидерите на Вишеградската група. Малко вероятно е обаче след срещата на върха на 7-те европейски членки от средиземноморския регион днес да има повече яснота по въпроса кой да оглави новата Европейска комисия. Седемте страни ще се опитат да постигнат консенсус за \"една неутрална откъм въглеродни емисии Европа\" до 2050 г., както и по условията за борба с пластмасовите отпадъци в Средиземно море и по въпроса за миграцията. Малта и Италия смятат, че трябва да има повече усилия за спирането на мигрантите, идващи от Северна Африка, в това число и засилване на либийската брегова охрана. Двете страни искат и автоматично и справедливо разпределяне на мигрантите между всички страни членки на ЕС. Франция иска свалянето на мигрантите от корабите в най-близкото пристанище, а после справедливо разпределяне на онези мигранти, които биха могли да получат убежище, като това разпределяне да става между страни, желаещи да ги приемат.", "date": "2019.06.14", "title": "7 европейски страни на среща на върха в Малта за обща позиция за миграцията и климата"}
{"url": "https://www.24chasa.bg/novini/article/7507386", "text": "Упорита и добра учителка успя да класира селско училище в първата тройка по успех на втората матура, която е по предмет по избор. Средно училище “Христо Ботев” от смолянското село Чепинци е успяло да се нареди пред много от елитните училища в страната на матурата по избор с резултатите на своите 26 явили се 12-класници, съобщиха от Министерството на образованието и науката при представянето на анализа с резултатите от тазгодишните матури. “Постижението на село Чепинци е доказателство, че водещи са подготовката и работата на учителя. От 2008 г. училището има стабилни резултати в обучението по биология и здравно образование. През учебната 2017/2018 г. на общински кръг на олимпиадата по биология са се явили 27 ученици, а за областния са се класирали 9. Това означава, че имаме целенасочена упорита работа. Успехът идва именно от биология”, коментира Таня Михайлова, заместник-министър на образованието. Успеха постигнала учителката Даниела Куцева, която провела с учениците си две пробни матури. Преподавателката има 23 години педагогически стаж само в това училище. Резултатът по български език и литература на чепинските ученици е добър 4,28. На първо място по успех на задължителната матура по български както и през 2018 г. е 91. Немска гимназия в София. Средната оценка по български език и литература през 2019 г. е добър 4,06 спрямо 4,24 м.г., отчетоха от МОН. При втория зрелостен средната оценка е много добър 4,67 при 4,50 през 2018 г. 49 341 ученици са държали матурата по български, 39 338 тази по предмет по избор, като от тях 14 412 са били на изпит по английски. Най-ниските резултати са на матурата по история и цивилизация. 226 ученици са изкарали 100 точки, миналата година са били 215. С 0 точки са 29 спрямо 4 миналата година. Две пълни шестици имат 17 (59 м.г.), а с по 2 отлични оценки са 3065 (5178 м.г.). В сравнение с миналата година намалели са наполовина абитуриентите с по 2 двойки - от 1778 на 973. Вместо да напишат тема или есе върху “Косачи” на Елин Пелин, 6% от учениците просто са преписали произведението. “Тази година много ярко се очертава проблемът, че зрелостниците срещат затруднение както при четенето и разбирането на текст, така и при резюмирането и създаването. Това се вижда и по български, и по чужд език. Говорим за умения, които са ключови и са онези, които се търсят. Затова цялата ни система ще се насочи към работа върху тях”, коментира шефката на дирекция “Съдържание на предучилищното и училищното образование” в МОН Евгения Костадинова. За първи път откакто се провеждат матурите, тази година задачите, които проверяват овладяването на пунктуационната норма, са с най-нисък процент на постижимост. Не може да изведем задача, която проверява пунктуационната норма, която да е с висок процент на постижимост. Това обяви експертът по български език и литература в МОН Александър Трингов. Учениците са се справили с определянето на значение на фразеологично словосъчетание. Най-нисък процент на постижимост имат обаче при уместна и неуместна употреба на думи в изречение. Трудно са се справили с разпознаването на цитат от художествен текст, с определянето на особености, свързани с творчеството на конкретен автор, както и със свързването на герой от съответната творба. От затворените въпроси с най-нисък процент на постижимост е разпознаването на чужди думи в текст. Немалък процент от зрелостниците не разпознават, че думата “хронометър” е чужда, каза още Александър Трингов. Успешно обаче разпознават термини в текст. Възприемат също смисли от текст. ", "date": "2019.06.14", "title": "Учителка по биология вкара селско училище в топ 3 по успех на матурите (Обзор)"}
{"url": "https://www.24chasa.bg/novini/article/7507330", "text": "Ръстът на цените спря през май, инфлацията е едва 0,1%. Това показват данни на Националния статистически институт. Инфлацията за май 2019 г. спрямо май 2018-а е 3,5%, а средногодишната инфлация за периода юни 2018-а - май 2019 г. спрямо периода юни 2017-а - май 2018 г. е 3,3%. Само допреди няколко месеца тя бе 3,7% продължително време. Най-голямо повишение на цените през май на месечна база има транспортът - 1,2 на сто. Цените на хранителните стоки и безалкохолните напитки се увеличават едва с 0,3%. Най-голямо поскъпване се отчита при кореноплодните зеленчуци като моркови и цвекло - 14,3 на сто, а също и при цитрусовите и други южни плодове, които вече са извън сезона - със 7,1%. Увеличение на цените има и при свинското и мляното месо, съответно с 5,9 и 4,3%. През май зелето, краставиците и доматите са първенци по поевтиняване - с 32,4, 19,6 и 14,3%. За любителите на актуалната за сезона бира има добра новина - поевтиняла е с 2,3%, докато ракията е поскъпнала с 1,3 на сто. Поскъпването на транспорта се дължи най-вече на горивата. С 4,3% е увеличението на най-масовия бензин А95, при А98 е с 3 на сто. При дизела е най-слабо - 1%. Логично с наближаването на жегите климатичните инсталации поскъпват, но само с 1,8%. Цените на ресторантите и хотелите са се повишили с 0,6 на сто. Облеклото и обувките също поскъпват леко - с 0,4%. Без промяна остават цените на алкохолните напитки и тютюневите изделия, сравнено с предходния месец. Статистиката показва, че без разлика са и разходите за жилището: вода, електроенергия, газ и други горива, както и средствата за образование и здравеопазване. Цените за развлечение и култура имат спад с 1,4%.", "date": "2019.06.14", "title": "Ръстът на цените спря през май, инфлацията е едва 0,1%"}
{"url": "https://www.24chasa.bg/novini/article/7507385", "text": "Украинското външно министерство остро осъди началото на издаването на документи за руско гражданство по опростена процедура на жителите на Донецка и Луганска области, които не са под контрола на Киев, предаде ТАСС, цитирана от БТА. \"Това е умишлен провокационен акт, който Украйна и целият цивилизован свят никога няма да признаят. Продължаваме да работим над по-нататъшни санкции срещу Русия\", написа в Туитър днес прессекретарят на украинското външно министерство Екатерина Зеленко, цитирана от ТАСС.", "date": "2019.06.14", "title": "Украйна: Никога няма да признаем руското гражданство за жителите на Донбас"}
{"url": "https://www.24chasa.bg/novini/article/7507393", "text": "Съдебното заседание, на което ще се вземе решение по искането на САЩ за есктрадиция на основателя на сайта \"Уикилийкс\" Джулиан Асанж, ще се състои през февруари 2020 г., предаде Франс прес, цитирана от БТА. Това постанови днес съдия от Уесминстърския съд в Лондон. САЩ обвиняват Асанж в шпионаж. Съдебното заседание по американското искане за неговата екстрадиция ще продължи пет дни, като най-вероятно ще започне на 24 февруари. Днес Асандж не се яви в британския съд, за да чуе решението на съдията. Той се включи чрез видеоконферентна връзка от затвора \"Белмарш\" в Лондон и каза, че се страхува, че ще прекара остатъка от живота си зад решетките, ако бъде екстрадиран към САЩ. Асандж е обвинен от американското правосъдие по 18 пункта и може да бъде осъден на 175 години затвор.", "date": "2019.06.14", "title": "Британски съд решава през февруари за екстрадирането в САЩ на Асанж"}
{"url": "https://www.24chasa.bg/novini/article/7507424", "text": "Руски пожарникари спасиха 300 котки от горящ приют за животни на Василевския остров в Санкт Петербург, предаде Асошиейтед прес, цитирана от БТА. Освен котките са били спасени и седем кучета. В спасителната операция и в потушаването на пламъците са участвали 37 пожарникари с 10 пожарникарски коли.", "date": "2019.06.14", "title": "300 котки и 7 кучета бяха спасени от горящ приют за животни в Санкт Петербург"}
{"url": "https://www.24chasa.bg/novini/article/7507272", "text": "Горя трафопост в старозагорската фирма \"Ате пласт\", предаде  Сигнал за лумналия огън е подаден малко след 16:00 часа. На място е установено, че се е запалила хидроизолацията на трафопоста върху бетонната конструкция. Това е и причината за черния пушек, който се изви и притесни старозагорци, информира Михаил Михов от РД ПБЗН Стара Загора. Пожарът вече е локализиран. Не е засегнат производственият цех, а работещите хора в него са евакуирани. Няма обгазени и пострадали. Огънят е потушен от огнеборците с два противопожарни автомобила, един е изпратен на дежурство в граничната зона с \"Бисер олива\".", "date": "2019.06.14", "title": "Горя трафопост в старозагорска фирма, няма пострадали"}
{"url": "https://www.24chasa.bg/novini/article/7507268", "text": "Близо 30 тона опасни храни изтегли от пазара Агенцията по храните, съобщи   Причината – те са или с изтекъл срок на годност, или са неправилно съхранявани. 25 тона йодирана морска сол е иззета заради ниското съдържание на калиев йодид. Сред опасните храни са и 2 тона куркума с високо съдържание на олово. От пазара са били спрени близо тон месни продукти и над 50 кг козунак. Глобите за търговците са между 2000 и 4000 лв.", "date": "2019.06.14", "title": "25 тона опасна сол изтегли от пазара Агенцията по храните"}
{"url": "https://www.24chasa.bg/novini/article/7507281", "text": "Президентът на САЩ Доналд Тръмп заяви, че може да се свърже с ФБР, ако чужда сила му предостави негативна информация за политически опонент, предаде Асошиейтед прес, цитирана от БТА.  В интервю за предаването \"Фокс и приятели\" на телевизия \"Фокс нюз\" Тръмп изглежда даде заден ход след изказване, което направи по-рано тази седмица. Президентът отново каза, че \"естествено\" ще проучи информацията, която е предоставена от чуждата сила, за да определи дали е \"невярна\". Той добави, че ако сметне, че нещо е \"невярно или лошо формулирано\", безусловно ще уведоми правоохранителните органи. Изказването се различава от онова, което Тръмп направи пред телевизия Ей Би Си. Тогава той заяви, че ще обмисли дали да приеме подобна информация от чужда страна и че няма да се свърже с правоохранителните органи, посочва АП. Демократите бяха възмутени от това изказване и заявиха, че то навява спомени за изборната намеса на Русия през 2016 г.", "date": "2019.06.14", "title": "Тръмп: Мога да кажа на ФБР, ако получа мръсна информация за опонент"}
{"url": "https://www.24chasa.bg/novini/article/7507294", "text": "Вицепремиерът и министър на външните работи Екатерина Захариева и министърът на външните работи и международното сътрудничество на Обединените арабски емирства (ОАЕ) шейх Абдулла бин Зайед бин Султан ал-Нахаян осъдиха нападенията над танкери в Оманския залив и призоваха всички регионални сили към мъдрост и търпение.  „Осъждаме подобни атентати и призоваваме за бързо разследване и установяване на извършителя им“, заяви министър Захариева. „Всеки насилствен епизод в регион като този крие потенциал от ескалация на напрежението и затова призоваваме всички сили в региона към мъдрост и търпение“, подчерта Екатерина Захариева на пресконференция с Абдулла ал-Нахаян. Той е на официално посещение в България, за да открие посолството на ОАЕ в София. Министър Захариева подчерта, че морският път, част от който е Оманският залив, където ден по-рано бе извършено нападение над два танкера, е важен не само за региона, но и за целия свят, защото оттам минава най-големият трафик на енергийни ресурси в света. Шейх Абдулла също призова за деескалация. „ОАЕ се намира в труден регион, но с много ресурси, необходими на света и бихме искали потокът на газ и петрол да бъде сигурен, което е от полза на световната икономика, - посочи той. – Онези, които се опитват да дестабилизират региона, са хора които нямат висши цели и гледат назад към миналото, а не към бъдещето, които гледат расистки, а не хуманно.“ Министърът призова международната общност да даде възможност „на гласа на разума да се извиси“. Преди това двамата министри и водените от тях делегации проведоха пленарни разговори, предшествани от среща на четири очи между първите дипломати на България и ОАЕ. „Вярвам, че 10 години след първата визита на шейх Абдулла у нас днес успяхме да се договорим по всички точки, които набелязахте заедно с премиера Бойко Борисов миналия октомври“, каза Екатерина Захариева. Сред договореностите тя открои желанието на двете страни да издигнат връзката си на практично ниво и да поддържат директни канали за комуникация. „Само за последните няколко месеца имаше 12 обмена на ниво министерства между двете страни“, посочи като пример за новия темп на отношения министър Захариева. На този фон сегашният търговски обмен между двете страни е направо нищожен, посочи българският вицепремиер. „Със страната, която превърна пустинята в градина, а морето – в земя, и инвестира в технологиите на бъдещето, имаме огромен потенциал за развитие на връзките, особено в сферата на изкуствения интелект и високите технологии, в които България е регионален лидер“, изтъкна Екатерина Захариева. Тя допълни, че двете делегации са обсъждали засилено участие на българската хранителна индустрия в ОАЕ, но и засилване на контактите между хората. „Онези 3000 българи, които живеят и работят в Емирствата, са стабилна основа за нашите отношения“, каза Екатерина Захариева и обяви, че двете страни работят за откриване на пряка въздушна линия между Абу Даби и София, обслужвана от „Итихад еъруейз“. „Въпреки че за последните седем години годишният брой на туристите от Емирствата у нас скочи от около 300 до 1900 души за миналата година, това е крайно малко за възможностите ни и шейх Абдулла ме увери, че подобна пряка линия ще подобри качествено статистиката“, каза вицепремиерът. В допълнение тя подчерта, че България е сред страните от Европейския съюз, които са най-близко до региона на Залива и притежават най-задълбочени познания върху него. „Двете държави ни обединява непримиримостта към радикализма и решимостта да се борим с тероризма“, каза тя и обобщи, че сътрудничеството в сферата на сигурността е сред най-важните аспекти на двустранните ни отношения. Пред медиите шейх Абдулла посочи, че за него е чест да бъде гост в България, където среща най-топъл прием. „Ще положим усилия заедно с правителствата ни да развием отношенията си и да разкрием нови перспективи пред тях“, увери гостът и допълни, че икономическите отношения, туризмът и инвестициите не отговарят в момента на мястото, която всяка от двете страни отдава на другата, нито на възможностите им. България откри посолство в Абу Даби на церемония с участието на министър Захариева през април 2018 г., а днес двамата министри откриха официално посолството на ОАЕ в София.", "date": "2019.06.14", "title": "България и ОАЕ осъдиха нападенията над танкери в Оманския залив"}
{"url": "https://www.24chasa.bg/novini/article/7507311", "text": "І. МЕТЕОРОЛОГИЧНА ОБСТАНОВКА: На 15.06.2019 г. ще преобладава слънчево време, след обяд с развитие на купеста и купесто-дъждовна облачност и на места ще превали краткотраен дъжд с гръмотевици. Ще духа слаб, в източните райони до умерен североизточен вятър. Преобладаващите максимални температури ще бъдат между 29° и 34°. ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: 1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: АМ „Тракия“ ограничението в движението на МПС над 12 т ще бъде както следва: в петък от 18 ч. до 20 ч. само в посока от София до Пловдив; в неделя от 16 ч. до 20 ч. само в посока от Бургас до София. АМ „Струма“: в събота от 10 ч. до 14 ч. само в посока от п. в. „Даскалово“ до ГКПП „Кулата“. АМ „Марица“: в неделя от 16 ч. до 20 ч. само в посока от Свиленград до АМ „Тракия“. също така и за дните петък – от 17:00 часа до 20:00 часа и неделя – от 14:00 часа до 20:00 часа: • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград – ГКПП „Кулата“; • път I-5 Русе – Велико Търново; • път I-9 Варна – Бургас; • път II-99 Бургас – Царево. 2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Забраната се отнася за всички периоди, в които е определен повече от един почивен или празничен ден. Ограниченията важат само за участъците от републиканската пътна мрежа, както следва: • Всички автомагистрали; • път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; • път I-1 Благоевград-ГКПП „Кулата“; • път I-4 п. в. „Коритна“-Велико Търново-Шумен; • път I-5 Русе-Велико Търново; • път I-8 ГКПП „Калотина“-София; • път I-9 Варна-Бургас; • път II-18 Околовръстен път на София; • път II-99 Бургас-Царево. Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва: - В деня преди празничния или почивен ден - обособяват се две ленти в посока Бургас и една в посока София. - За последния почивен или празничен ден - обособяват се две ленти в посока София и една в посока Бургас. Срок 31.07.2019 г Във връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: - В деня преди празничния или почивен ден - обособяват се две ленти в посока Бургас и една в посока София. - За последния почивен или празничен ден - обособяват се две ленти в посока София и една в посока Бургас. Срок 30.06.2019 г. Движението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.; Област Пазарджик: Ограничава се скоростта на движение от км 88+264 до км 89+700 на 90 км/ч в двете посоки поради ремонтни дейности в средна разделителна ивица. Срок до 21.06.2019 г.; Област Стара Загора: Движението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; Движението при км 224+500 посока Бургас се осъществява с повишено внимание поради възстановяване на откос. Аварийната лента е стеснена. Участъкът е сигнализиран с пътни знаци. Срок до 17.06. 2019 г. Област Бургас: Движението в участъка Деветак – Карнобат от км 308+107 до км 345+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 01.07.2019 г.; АМ „Хемус“: Област София: Движението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: - В деня преди празничния или почивен ден - обособяват се две ленти в посока Варна и една в посока София. - За последния почивен или празничен ден - обособяват се две ленти в посока София и една в посока Варна. Движението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 28.06.2019 г.; Движението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.06.2019 г.; Движението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 28.06.2019 г. Движението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 28.06.2019 г.; Област Шумен: Движението в участъка Белокопитово – Шумен от км 340+110 до км 342+200 посока Варна се ограничава в изпреварващата и активната лента поради ремонт на дилатационна фуга. Движението се осъществява в аварийната лента и се регулира с пътни знаци. Срок до 18.06.2019. АМ „Марица“: няма ограничения. АМ „Черно море“: няма ограничения. АМ „Струма“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Айтоски“ - отворен за всички МПС; - „Котленски“ - отворен за всички МПС; - „Печинско“ - отворен за всички МПС; - „Превала“ - отворен за всички МПС; - „Предел“ - отворен за всички МПС; - „Приморски“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Рожен“ - отворен за всички МПС; - „Троянски“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Пампорово“ - забранен за МПС над 3,5 т.; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Въвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; Въвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Движението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; Движението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; Движението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; Област Перник: Движението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; Движението в участъка (с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. - път І-2 Граница Румъния-Русе-Цар Калоян-Разград-Шумен-Девня-Варна: Област Русе: Движението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г. - път І-3 Гара Бяла-Плевен-Луковит-Коритна-Ябланица-Ботевград: Област Плевен: Движението в участъка Обнова – Долни Дъбник от км 55+000 до км 106+000 се осъществява в едно платно поради частични ремонтни дейности на асфалтовата настилка. Срок до 17.06.2019 г.; Движението по път Масларево – Овча могила в участъка от км 9+000 до км 32+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 18:00 ч. на 15.06.2019 г.; Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г.; - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Велико Търново: Движението в района на Велико Търново при южен пътен възел се осъществява с повишено внимание поради полагане на хоризонтална маркировка. Участъкът е сигнализиран с пътни знаци и регулировчици. Срок до 17.06.2019 г. Област Търговище: Движението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. Област Велико Търново: Движението в района на Велико Търново при южен пътен възел се осъществява с повишено внимание поради полагане на хоризонтална маркировка. Участъкът е сигнализиран с пътни знаци и регулировчици. Срок до 17.06.2019 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; Движението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. Област Хасково: Движението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Пловдив: Движението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. Област Сливен: Движението в района на гр. Сливен от км 388+389 до км 392+393 се осъществява с повишено внимание поради изрязване на храсти. Участъкът е сигнализиран с пътни знаци. Срок до 17.06.2019 г.; Движение в участъка на пътен възел за язовир Жребчево от км 355+371 до км 360+107 се осъществява в едната лента поради частични ремонтни дейности на асфалтовата настилка. Участъка е сигнализиран с пътни знаци. Срок до 20.06.2019 г.; Област Бургас: Движението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. Движението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: Област Сливен: Движението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 30.06.2019 г. Област Ямбол: Движението в участъка Козарево – Елхово от км 260+500 до км 282+700 се осъществява в една лента поради ремонти дейности на ограничителни системи. Движението се регулира с пътни знаци. Срок до 17.06.2019 г. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Добрич: Движението в участъка Балчик – Каварна от км 56+000 до км 57+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 21.06.2019г. Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2020 г.; Движението в участъка Златни пясъци – Варна от км 83+200 до км 88+000 се осъществява с повишено внимание ,поради ремонтни дейности на асфалтовата настилка. Срок до 15.06.2019 г. Област Бургас: Движението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 15.06.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; Движението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 15.06.2019 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Движението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 15.06.2019 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходюен маршрут: общинския път Черноморец – Созопол. Срок до 31.12.2019 г.; Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. Ремонтни дейности: Път II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 17.06.2019 г.; Път II-99: Движението по път II-99 Крайморие – Созопол от км 00+000 до км 20+774 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 21.06.2019 г. Път III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; Път III-539: Движението по път III-539 Средец – Айтос в участъка Трояново – Айтос от км 27+000 до км 44+000 се осъществява с повишено внимание поради извършване на частични ремонтни дейности. Движението се осъществява в едната лента на определени участъци. Участъкът е сигнализиран с пътни знаци. Срок: до 21.06.2019 г.; Път III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; Път III-906: Движението по път III-906 Дюлино – Каблешково от км 14+100 до км 52+200 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 28.06.2019 г.; Път III-2085: Движението по път III-2085 Гюльовци – Просеник от км 20+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; Път III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; Път III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; Път III-6009: Движението по път III-6009 Брястовец – Ахелой от км 12+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г; Път III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; Път ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; Път III-9061: Движението по път III-9061 Слънчев бряг – Оризаре от км 0+000 до км 7+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г. ОПУ-Варна: Временно са въведени следните ограничения за движение на МПС: няма. Ремонтни дейности: Път II-29: Движението по път II-29 Аксаково – Изворско от км 7+000 до км 10+000 се осъществява с повишено внимание поради ремонтни дейности на асфалтова настилка. Участъкът е сигнализиран с пътни знаци. Срок до 18.06.2019 г.; Път III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.08.2019 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; Ремонтни дейности: Път II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; Път III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 30.06.2019 г. ОПУ-Видин: Временно са въведени следните ограничения за движение на МПС: няма ограничения. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; Ремонтни дейности: Път ІІІ-134: Движението по път ІІІ-134 Бяла Слатина – Попица от км 0+000 до км 0+550 се осъществява с повишено внимание поради стесняване на една от лентите за движение в чертите на гр. Бяла Слатина поради частични ремонти дейности на асфалтовата настилка. Участъкът е сигнализирано с пътни знаци. Срок до 20.06.2019 г.; Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; ОПУ-Габрово: Временно са въведени следните ограничения за движението на МПС: Път III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; Обходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; Път III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; Път III-4041: Движението по път III-4041 Скалско – Геша от км 25+728 до км 26+000 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 17.06.2019 г.; Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: няма. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.06.2019 г. Ремонтни дейности: Път II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; Път II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; Път III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; Път III-6001: Движението по път III-6001 с. Долно село – с. Бобешино от км 8+000 до км 10+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 19.06.2019 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. Ремонтни дейности: Път II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. ОПУ-Ловеч: Временно са въведени следните ограничения за движение на МПС: Път ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”. Обходни маршрути за товарните автомобили над 12 т.: ? За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. ? За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. ? За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. За леките автомобили обходният маршрут е по улици през центъра на гр. Ловеч. Движението се регулира с пътни знаци. Срок до 20.06.2019 г. Ремонтни дейности: Път ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 20.06.2019 г. Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; Път III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 24.06.2019 г. ОПУ-Монтана: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 31.03.2020 г.; Път II-81: Движението по път II-81 Расово – Лом в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г. Обходен маршрут: - В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: - В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. Обходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; Ремонтни дейности: Път ІІ-11: Движението по път ІІ-11 Ковачица – Козлодуй от км 57+747 до км 78+820 се осъществява в една лента поради ремонтни дейности на асфалтовата настилка. Движението се регулира с пътни знаци и от сигналисти на място. Срок до 01.07.2019 г. Път II-81: Движението по път ІІ-81 Петрохан – Бързия от км 50+870 до км 69+000 се осъществява в една лента поради почистване на водостоци и пътната настилка от инертни материали. Срок до 20.06.2019 г.; Път III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.06.2019 г.; Път III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; Път III-102: Движението по път ІІІ-102 с. Превала – с. Гаврил Геново от км 47+000 до км 67+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г. ОПУ-Пазарджик: Временно са въведени следните ограничения за движение на МПС: Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. Ремонтни дейности: Път II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва: - При СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900. - При СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 28.06.2019 г.; Път II-37: Движението по път II-37 Картела – Широка поляна от км 175+000 до км 200+000 се извършва с повишено внимание поради почистване на пътното платно от пясък и др. Срок 17.06.2019 г.; Път III-843: Движението по път III-843 с. Побит камък – с. Сърница се осъществява с повишено внимание поради профилиране на банкети. Срок до 17.06.2019 г.; Път III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. Ремонтни дейности: Път II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; Път III-6041: Движението по път III-6041 Касилаг – Кондофрей при км 2+350 се осъществява в една лента поради ремонт на тръбен водосток. Движението се регулира с пътни знаци. Водачите на МПС да се движат с повишено внимание и съобразена скорост. Срок до 21.06.2019 г. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 28.06.2019 г. Обходен маршрут: през уличната мрежа на Ясен. Път ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. Обходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. Ремонтни дейности: Път ІІ-11: Движението по път II-11 Оряхово – Гулянци в участъка Милковица – Сомовит от км 196+000 до км 206+000 е регулирано в една лента поради земни изкопни ремонтни дейности. Срок до 20.06.2019 г. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; Обходен маршрут: път Поповица – Садово – Кочево – Болярци. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. Ремонтни дейности: Път II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 30.06.2019 г. ОПУ-Разград: Временно са въведени следните ограничения за движение на МПС: няма. Ремонтни дейности: няма. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 20.06.2019 г.; Път II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 17.06.2019 г.; Път II-52: Движението по път II-52 Пиргово – Мечка – Новград от км 0+000 до км 15+000 се осъществява с повишено внимание поради ремонтни дейности на асфалтовата настилка и полагане на хоризонтална маркировка по пътните платна. Участъкът е сигнализиран временно с пътни знаци. Въведено е ограничение на скоростта до 40 км/ч. Движението се регулира от сигналисти. Срок до 17.06.2019 г.; Път II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. Път III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г. ОПУ-Силистра: Временно са въведени следните ограничения за движение на МПС: няма ограничения. Ремонтни дейности: Път ІІ-21: Движението по път ІІ-21 Русе – Силистра от км 33+200 до км 115+432 от началото на Област Силистра до разклон за с. Калипетрово се осъществява с повишено внимание поради косене на тревните площи. Създадена е ВОБД с предупредителни пътни знаци и регулировчици. Срок до 17.06.2019 г.; Път ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; Път ІІІ-218: Движението по път ІІІ-218 с. Проф.Иширково – Дулово от км 0+000 до км 31+000 се осъществява в една лента с повишено внимание поради полагане на хоризонтална маркировка. Движението се регулира с конуси. Срок до 24.06.2019 г.; Път ІІІ-235: Движението по път ІІІ-235 Окорш – Паисиево от км 0+000 до км 12+000 се осъществява в една лента с повишено внимание поради полагане на хоризонтална маркировка. Движението се регулира с конуси. Срок до 24.06.2019 г.; Път ІІІ-2307: Движението по път ІІІ-2307 Руйно – Правда– Главиница от км 6+200 до км 28+000 се осъществява в една лента с повишено внимание поради полагане на хоризонтална маркировка. Движението се регулира с конуси. Срок до 24.06.2019 г.; ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. Ремонтни дейности: Път II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; Път II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; Път II-53: Движение по път II-53 с. Стара река – гр. Сливен от км 75+000 до км 117+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; Път II-55: Движението по път II-55 Нова Загора – Радево от км 92+000 до км 93+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 24.06.2019 г. Път II-55: Движението по път II-55 Млекарево – Радецки в чертите на с. Новоселец от км 111+000 до км 111+100 се осъществява в едната лента поради ремонтни дейности на асфалтовата настилка. Участъкът е сигнализиран с пътни знаци. Срок до 24.06.2019 г. Път II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; Път III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.06.2019 г.; Път III-555: Движението по път III-555 Полско Пъдарево – Графитово от км 0+500 до 8+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 24.06.2019 г. ОПУ-Смолян: Временно са въведени следните ограничения за движение на МПС: Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; Път ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; Път IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; Път ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; Път IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; Път ІIІ-865: Движението по път ІІІ-865 р-н Черна – Вехтино при км 8+100 се осъществява с повишено внимание в свободната лента, съобразно създадената организация на движение, поради ремонт на подпорни стени. Срок до 23.06.2019 г.; Път ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2020 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; Ремонтни дейности: ССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; Път II-18: Движението по път II-18 /Софийски околовръстен път/ при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821 в лявата лента /посока Калотина/. Движението се извършва двупосочно в съседната лента. Участъкът е сигнализиран с пътни знаци и сигналисти. Срок 15.06.2019 г. Път II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; Път ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 31.07.2019 г.; Път II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 21.06.2019 г.; Път III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; Път III-8103: Движението по път III-8103 Драгоман – Мало Малово от км 11+500 до км 20+800 се осъществява поетапно в една лента поради ремонтни дейности на асфалтовата настилка. Движението се осъществява в свободната лента. Срок до 21.06.2019 г. ОПУ-Стара Загора: Временно са въведени следните ограничения за движение на МПС: Път III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности. Обходен маршрут: по път Зетьово – Чирпан – Ценово – Целина и обратно. Срок до 23.06.2019 г.; Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г.; Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; Ремонтни дейности: Път II-66: Движението по път II-66 с. Подслон – с. Ракитница от км 39+000 до км 80+715 в посока Чирпан се осъществява в една лента поради косене на тревни площи. Срок до 15.06.2019 г.; Път III-666: Движението по път III-666 с. Плодовитово – с. Оризово от км 0+000 до км 5+300 се осъществява двупосочно в една лента поради частични ремонтни дейности на асфалтова настилка .Движението на МПС да бъде с повишено внимание и съобразена скорост. Регулира се от временни пътни знаци. Срок до 15.06.2019 г.; Път III-6602: Движението по път III-6602 гр. Стара Загора – с. Сулица от км 0+000 до км 18+600 в посока с. Сладък Кладенец се осъществява в една лента поради косене на тревни площи. Срок до 15.06.2019 г. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. Ремонтни дейности: Път IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. Път IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до 30.10.2019 г. Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. Ремонтни дейности: Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ-Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси. Обходен маршрут: Шумен – Овчарово – Друмево. Срок до 02.10.2019 г. Ремонтни дейности: Път ІІ-73: Движението в участъка Ивански – Смядово от км 15+000 до км 23+000 се осъществява с повишено внимание поради ръчно косене. Движението се регулира с пътни знаци. Срок до 19.06.2019 г. ОПУ-Ямбол: Временно са въведени следните ограничения за движение на МПС: Път III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. Обходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. Ремонтни дейности: Път III-7008: Движението по път III-7008 Голям Манастир – Генерал Тошево от км 23+200 до км 26+700 се осъществява в една лента поради ремонти дейности на ограничителни системи. Движението се регулира с пътни знаци. Срок до 17.06.2019 г.; Път III-7602: Движението по път III-7602 Голям Манастир – Генерал Инзово от км 13+200 до км 30+400 се осъществява в една лента поради ремонти дейности на ограничителни системи. Движението се регулира с пътни знаци. Срок до 17.06.2019 г. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.06.14", "title": "Вижте ситуацията по пътищата на страната за утре"}
{"url": "https://www.24chasa.bg/novini/article/7507336", "text": "Москва заяви, че няма алтернатива на установяването на диалог за уреждане на ситуацията около инцидента с танкерите в Оманския залив, и призова към сдържаност всички страни, свързани със случилото се там, се казва в коментар на руското външно министерство, разпространен днес и цитиран от ТАСС. В документа се изразява благодарност на иранските власти за оказаната помощ при спасяването на 11 руски моряци - членове на екипажа на единия от пострадалите танкери. \"Москва решително осъжда атаките срещу танкерите, който и да стои зад тях\", се казва в позицията на руското външно министерство. \"Смятаме за необходимо да се въздържаме от прибързани изводи. Недопустимо е да се обвинява който и да е в причастност към тези инциденти до извършване на щателно и безпристрастно международно разследване\", се казва в документа. \"Обезпокоени сме от напрежението в Оманския залив. Свидетели сме на изкуствено нагнетяване на обстановката, за което в голяма степен допринася иранофобската линия на САЩ. Призоваваме всички страни към сдържаност\", заявява руското външно министерство.", "date": "2019.06.14", "title": "Москва призова към сдържаност \nи диалог заради атаките срещу танкерите"}
{"url": "https://www.24chasa.bg/novini/article/7507115", "text": "Ситуацията в Близкия изток изисква по-тесни отношения между Иран и Русия, каза днес иранският президент Хасан Рохани, цитиран от ТАСС и РИА \"Новости\". \"Ситуацията, която се формира в региона, обуславя необходимостта от по-голямо взаимодействие между нашите страни\", каза Рохани на среща с руския президент Владимир Путин, състояла се в кулоарите на форума на Шанхайската организация за сътрудничество (ШОС) в Бишкек. Рохани подчерта, че тази необходимост \"се актуализира всекидневно\". Същевременно той призна, че и понастоящем нивото на иранско-руското сътрудничество е доста високо, предаде БТА. Путин каза, че резултатите, постигнати в борбата с тероризма в Сирия, са съвместен успех на Русия, Иран и Турция. Той окачестви отношенията между Русия и Иран като \"разностранни и многопланови\". По думите му руско-иранските икономически отношения се развиват по много направления, а здравите хуманитарни връзки между двете страни са от векове, предадоха руските информационни агенции. Иранският ръководител каза още, че \"външният натиск и чуждестранните санкции\" правят \"още по-остра\" необходимостта от допълнително задълбочаване на съюза между Техеран и Москва, предаде Асошиейтед прес. Агенцията припомни, че напрежението в Близкия изток нарасна след вчерашните нападения срещу два танкера в близост до стратегическия Ормузки проток, свързващ Персийския залив с Индийския океан. САЩ обвиниха Иран за нападенията, което иранската страна отрече.", "date": "2019.06.14", "title": "Рохани: Ситуацията в Близкия изток изисква по-тесни отношения между Иран и Русия"}
{"url": "https://www.24chasa.bg/novini/article/7507158", "text": "Отворени са офертите в обществената поръчка за избор на изпълнители при рехабилитацията на 126 км второкласни и третокласни пътища, съобщиха от пресцентъра на АПИ. Ще бъдат основно ремонтирани близо 47 км от път II-23 Русе – Кубрат, около 27 км от път II-53 Поликраище - Елена – Сливен, над 23 км от път III-559 Полски градец – Тополовград – с. Устрем, близо 10 км от път III-2077 Каблешково – Межден и около 19 км от път III-9004 Варна – Житница. Общата индикативна стойност на поръчката е над 95 млн. лв. без ДДС. Обществената поръчка е в 6 обособени позиции: Обособена позиция 1 - Лот 31 Път II-53 Поликраище - Елена - Сливен от км 34+400 до км 46+290 и от км 72+200 до км 87+301, с обща дължина 26,991 км, области Сливен и Велико Търново. Индикативната стойност е 23 170 000 лв. без ДДС. Отворената оферта е на „ПЪТНО ПОДДЪРЖАНЕ-СЛИВЕН“ ЕООД. Обособена позиция 2 - Лот 32 Път II-23 Русе - Кубрат от км 0+030 до км 21+550, с обща дължина 21,520 км, област Русе. Индикативната стойност е 19 150 000 лв. без ДДС. Отворената оферта е на „ИСА 2000“ ЕООД. Обособена позиция 3 - Лот 33 Път II-23 Русе - Кубрат от км 21+550 до км 46+771, с обща дължина 25,221 км, области Русе и Разград. Индикативната стойност е 18 610 000 лв. без ДДС. Отворената оферта е на ДЗЗД „КУБРАТ“, с участници: „Автомагистрали - Черно море“ АД и „Автомагистрали Хемус“ АД. Обособена позиция 4 - Лот 34 Път III-559 Полски градец – Тополовград – с. Устрем от км 4+500 до км 23+520 и от км 35+060 до км 39+450, с обща дължина 23,410 км, област Хасково. Индикативната стойност е 16 110 000 лв. без ДДС. Отворени са 7 оферти за лот 34. Те са на: ДЗЗД „ЛОТ 34 ЕС ПП“, в което са: „ПЪТНО ПОДДЪРЖАНЕ-СЛИВЕН“ ЕООД и „ПЪТНО СТРОИТЕЛНА КОМПАНИЯ ЕС БИ ЕС“ АД; ДЗЗД „ЯМБОЛ-ТСИ-ПМ“, с участници: „Технострой-Инженеринг 99“ АД и „Пътища и мостове“ ЕООД; „ЛОТ 34-АБВ“ ДЗЗД, в което са: „АБ“ АД и „ВДХ“ АД; Консорциум „СТРАБАГ СП“ ДЗЗД, с участници: „Щрабаг“ ЕАД и Страбаг Сп.з.о.о. – клон България КЧТ; „ТРЕЙС ГРУП ХОЛД“ АД; „ПСТ ЛОТ 34“ ДЗЗД, в което са: „ПСТ Груп“ ЕАД и „ПСТ София“ ЕООД; „ЕВРОПЕЙСКИ ПЪТИЩА“ АД. Обособена позиция 5 - Лот 35 Път III-2077 Каблешково - Межден от км 11+000 до км 20+564.83, с обща дължина 9,565 км, област Силистра. Индикативната стойност е 5 410 000 лв. без ДДС. Отворените оферти са на: ДЗЗД „ПС-ПЪТИЩА 35“, с участници: „Пътища и мостове“ ЕООД и „Пътно строителство“ АД; „Автомагистрали - Черно море“ АД. Обособена позиция 6 - Лот 36 Път III-9004 Варна – Белослав – Разделна – Падина – Житница от км 18+212 до км 21+176, от км 24+169 до км 25+604 и от км 27+400 до км 41+839, с обща дължина 18,838 км, област Варна. Индикативната стойност е 12 810 000 лв. без ДДС. Отворените оферти са на: ДЗЗД „ПС-ПЪТИЩА 36“, с участници: „Пътища и мостове“ ООД и „Пътно строителство“ АД; „Автомагистрали - Черно море“ АД. Срокът за изпълнение на строителните дейности е 10 месеца. Проектите ще кандидатстват за финансиране от ОП „Региони в растеж“ 2014-2020 г., при спестен финансов ресурс по програмата.", "date": "2019.06.14", "title": "14 са офертите за рехабилитацията на 126 км пътища"}
{"url": "https://www.24chasa.bg/novini/article/7507171", "text": "Фолксваген ще строи нов завод и търси най-подходящото място за огромната инвестиция. В битката за нея останаха само две страни: България и Турция. А турците изглежда са сигурни в успеха си. \"Инвестиционните намерения на германските компании вече не се влияят така силно от политиката\", уверява шефът на Отдела за чуждестранни инвестиции към турската президентска служба Арда Ермут. Пред германския \"Франкфуртер Алгемайне Цайтунг\" (ФАЦ) той споделя още, че благодарение на настъпилото разведряване в отношенията между Германия и Турция нарастват шансовете Фолксваген да избере именно Турция за новия си завод, предава  . Ермут е главен съветник на турския президент Реджеп Таийп Ердоган за преките чуждестранни инвестиции и основен преговарящ с Фолксваген. Германският автомобилен концерн търси площадка за новия си завод, в който да произвежда моделите Karoq на Шкода и Ateca на Сеат. Разширяването на производствените мощности на германския концерн е особено наложително. Пред Ханделсблат шефът на Шкода, която е дъщерна фирма на Фолксваген, уверява, че могат да продават 100 хиляди автомобила повече, ако имаха съответния производствен капацитет. \"Имаме потенциал да увеличи продажбите си до 2 милиона автомобила през следващите 10 години\", казва пред германското издание Бернхард Майер. Миналата година са били произведени 1,2 милиона шкоди. От турска страна засега не съобщават никакви подробности относно хода на преговорите - за да не повлияе това на водените разговори. Анкара обаче определено се надява в бъдеще да бъде не само пазар, но и производител на въпросните марки автомобили. През 2018 година Фолксваген е бил най-продаваният автомобил в Турция (67 хил. бройки), към които трябва да добавим и 21 хиляди продадени шкоди. Сред първите 6 най-успешни в Турция марки - това са още Рено, Фиат, Форд, Тойота и Хюндай - Фолксваген е единственият, който няма своя производствена мощност в страната. Политическото напрежение между Берлин и Анкара се отрази и на двустранните икономически отношения: през 2018 година германските преки инвестиции в Турция са спаднали до 350 милиона евро. На този фон инвестиция на Фолксваген, възлизаща на 1,3 милиарда евро, би била добре дошла за Турция. Според ФАЦ, новият завод на Фолксваген може да бъде построен на 40 хектара площ край Измир. До 2001 година от конвейерите там са слизали опели, преди Дженерал мотърс да закрие това производство. Германското издание е научило, че се преговаря с турската страна за изграждането на железопътна линия от площадката до второто най-голямо турско пристанище - това в Измир. Освен това турската страна е предложила да се включи в инвестицията със 100 милиона евро. Ермут е отказал да потвърди това, но е нарекъл подобни държавни субсидии \"черешката върху тортата\". Без да споменава поименно България, говорейки за \"конкурентите от Източна Европа\", той е припомнил следния факт: на турска територия работят девет големи автомобилни производители и 400 доставчици на части. Досега България е успяла да привлече само един китайски концерн. Сред предимствата на Турция е и това, че в страната няма недостиг на квалифицирана работна ръка - за разлика от много страни от ЕС. Всяка година в Турция се дипломират по 51 хиляди инженери за автомобилната промишленост. Да не говорим за това, че със своите 80 милиона души население страната представлява несравнимо по-голям пазар. Що се отнася до разходите за работни заплати, те биха били сходни с тези в Източна Европа, посочва пред ФАЦ икономическият съветник на турския президент. А по отношение на производителността, продължителността на работното време и отсъствията поради болест предимствата били категорично на страната на Турция. \"Имаме място за още най-малко двама или трима международни автомобилни производители\", уверява Арда Ермут.", "date": "2019.06.14", "title": "Фолксваген отива в Измир?"}
{"url": "https://www.24chasa.bg/novini/article/7507167", "text": "Преди 50 години стъпването на Нийл Армстронг на Луната е централното телевизионно събитие, което е проследено директно от над 500 милиона жители на Земята, предаде Франс прес, цитирана от БТА.  Представена в епизоди като сериал, лунната мисия е описана 8 дни поред от телевизии от целия свят, като за целта 3500 журналисти и 34 телевизионни канала са акредитирани в Хюстън, без да се забравя апотеозът - 31-часовото директно излъчване в САЩ, свързано с първите стъпки на човек на Луната. Не за пръв път събитие е предавано директно по телевизията в много страни, но според Ей Би Си в случая е подобрен рекорд за зрителска аудитория - 500 милиона телезрители. Броят им обаче вероятно е по-голям. Ако се вземат предвид зрителите, които са гледали по групи или на обществени места телевизионното събитие, зрителската аудитория вероятно е наброявала 700 милиона души. \"Трябваше да направя предаването вълнуващо, щеше да е добре то да напомня филм - отбелязва режисьорът Джоел Беноу от Си Би Ес нюз в документалния сериал \"Да преследваш Луната\", който ще бъде излъчен от телевизия АРТЕ в средата на юли. - Бяха инвестирани 1 милион долара в продуцирането на новинарска емисия. През 1969 г. това бе астрономическа сума. Припомних си научнофантастични филми от детството си. Така ми хрумнаха някои идеи.\" ", "date": "2019.06.14", "title": "Стъпването на Нийл Армстронг на Луната поставя рекорден брой зрители пред телевизора"}
{"url": "https://www.24chasa.bg/novini/article/7507173", "text": "Силна буря удари Кърджали, съобщи  . Проливният дъжд е придружен от силна градушка. След падналите валежи няколко улици на града бяха наводнени. Няма обаче информация за по-сериозни щети. Ураганен вятър, съчетан със сериозен валеж се разрази и в Раковски. Бурята продължила около 10 минути. По първоначални данни има малки материални щети.", "date": "2019.06.14", "title": "Силна буря с градушка удари Кърджали"}
{"url": "https://www.24chasa.bg/novini/article/7507207", "text": "Катастрофата на 5 май на руския пътнически самолет \"Сухой Суперджет 100\", при която загинаха 41 души, е причинена от мълния, която е извела от строя системата на автопилота, се казва в предварителен доклад на разследващите органи, разпространен от руските информационни агенции, цитирани от Ройтерс и БТА.  Според доклада самолетът е направил заход за кацане с прекалено висока скорост, след като бил ударен от мълния. Екипажът е решил да приземи самолета, въпреки че автоматичната система е препоръчала да се направи втори заход за кацане, се казва в доклада. Въпреки това в изводите на доклада не се посочва пилотска грешка като причина за катастрофата, отбелязват руските агенции.", "date": "2019.06.14", "title": "Катастрофиралият руски самолет \"Сухой Суперджет 100\" е ударен от мълния"}
{"url": "https://www.24chasa.bg/novini/article/7507217", "text": "21 членове на екипажа от поразения от взрив петролен танкер \"Кокука Кърейджъс\" в Оманския залив, които бяха спасени вчера от американски военен кораб, бяха върнати обратно на борда на своя танкер, за да помагат за изтеглянето му до пристанище за ремонт, предаде Ройтерс, цитирайки съобщение от Петия американски флот, пише БТА. Американският боен кораб \"Бейнбридж\" остава в близък контакт с танкера, каза Джошуа Грей, представител на Пет флот. Японският \"Кокука Кърейджъс\" бе единият от двата танкера, които вчера пострадаха от взривове в Оманския залив, и сега е теглен към пристанище Хор Факан в ОАЕ, съобщиха от фирмата корабен оператор \"Бернхард Шулте\". Според холандския морски инженер Боскалис това пристанище е определено да ремонтира двата пострадали вчера танкера. Междувременно Иран съобщи днес, че е изпратил експерти на другия от танкерите - \"Фронт олтеър\", от който също бяха спасени моряци. Експертите ще проучат дали екипажът може да се завърне на борда му. В съобщението на агенция ИРНА се казва, че спасените моряци са били отведени в иранското пристанище Бандар Джъск в Персийския залив. \"Пожарите и на двата танкера са изгасени. Пратихме експерти, които да преценят дали екипажът, спасен от Иран, може да се върне на единия от танкерите\", ката Аллахморад Афифипур, шеф на пристанищата в иранската крайбрежна провинция Ормозган, цитиран от агенция Тасним. Иранските тв канали показаха кадри с 23-ма спасени членове на екипажа, като посочиха, че 11 от тях са руснаци, други 11 са филипинци и 1 е грузинец. САЩ обвиниха Иран, че е атакувал двата танкера. Техеран обаче отрича всички обвинения. Вчерашният инцидент отново наду цените на петрола и подхрани опасения от нова американско-иранска конфронтация.", "date": "2019.06.14", "title": "Връщат на борда спасените моряци от взривените танкери"}
{"url": "https://www.24chasa.bg/novini/article/7507227", "text": "Първата група жители на Донбас получиха днес руски паспорти по облекчената процедура, въведена с указ на руския президент Владимир Путин от април, предаде ТАСС. Церемонията се състоя в Ростовска област, където тази сутрин пристигнаха малко повече от 60 жители на Донбас. За целта в областта бяха открити два специализирани отдела по въпросите на миграцията към руското вътрешно министерство на Русия. Единият - в село Покровское на Неклиновски район, където започнаха да получават паспорти жители на Донецката народна република (ДНР), а другият - в Новошахтинск. Там в продължение на три дни ще бъдат издадени първите 30 паспорта на жители на Луганската народна република (ЛНР), предаде БТА. Процедурата за издаване на паспорти отнема не повече от 10 минути. Тя включва снемането на пръстови отпечатъци и полагане на клетва на гражданин на Руската федерация. Самото връчване на паспортите става в тържествена обстановка с изпълнение на руския химн. Близо 12 000 граждани на ДНР и ЛНР вече са подали молба за получаване на руски паспорти, след като руският президент издаде указа за облекчаване на процедурата за получаване на руско гражданство от жителите на двете непризнати републики, съобщи днес началникът на Главното управление на МВР на Русия за Ростовска област генерал-лейтенант на полицията Олег Агарков, цитиран от ТАСС. \"Към днешна дата в бюрата на Миграционната служба в Ростовска област са постъпили 12 000 документа, които ще бъдат обработени до три месеца. 1200 документа вече са обработени и са получили одобрение\", каза той. , позволяващ на жителите на ДНР и ЛНР да получат руско гражданство по облекчена процедура. Беше заявено, че това решение е взето с цел защита на правата и свободите на гражданите и съобразно с общопризнатите принципи и норми на международното право, припомня ТАСС. След това на територията на ДНР и ЛНР бяха открити служби за приемане на документи за получаване на руски паспорти.", "date": "2019.06.14", "title": "Първата група жители на Донбас получиха руски паспорти"}
{"url": "https://www.24chasa.bg/novini/article/7507241", "text": "Иракският премиер Адел Абдел Махди призова за усилия за постигане на \"спокойствие\" на фона на изострящото се напрежение между Техеран и Вашингтон. Той отправи този призив в телефонен разговор с държавния секретар на САЩ Майк Помпейо, цитиран от Ройтерс и БТА. Двамата обсъдиха укрепването на американско-иракските отношения и \"обмениха мнения за развоя на събитията в региона с оглед на сегашната криза между САЩ и Иран\", съобщи кабинетът на Махди. Двамата са обсъдили и усилията за поддържането на сигурността и стабилността и за избягването на изостряне на напрежението.", "date": "2019.06.14", "title": "Иракският премиер призова за спокойствие САЩ заради ситуацията с Техеран"}
{"url": "https://www.24chasa.bg/novini/article/7507256", "text": "Словенското правителство прие решение за актуализиране на списъка на сигурните страни, с което към него се прибавят три нови страни, но се отстранява Турция, предаде агенция СТА. Предишният списък на сигурните страни беше съставен през 2016 г. Страните извън Европейския съюз, които Словения смята за сигурни, са Сърбия, Бангладеш, Босна и Херцеговина, Египет, Черна гора, Мароко, Северна Македония и Тунис. Към тях в новия списък са добавени Грузия, Непал и Сенегал, предаде БТА. Словения няма да връща мигранти или да екстрадира заподозрени в страни, които не фигурират в списъка. Инициативата Турция да се изхвърли от списъка датира от 2018 г., след като шведският портал Нордик монитор писа, че турското посолство в Любляна шпионира критици на турския президент Реджеп Тайип Ердоган, които живеят в Словения и които се смятат за последователи на ислямисткия проповедник Фетхуллах Гюлен, смятан от Анкара за вдъхновител на опита за преврат в Турция през 2016 г.", "date": "2019.06.14", "title": "Словения махна Турция от списъка на \nсигурните страни"}
{"url": "https://www.24chasa.bg/novini/article/7507356", "text": "Папа Франциск прикани шефове на петролни компании на среща във Ватикана да оставят настрана краткосрочните си икономически цели, защото светът се нуждае от незабавни действия срещу климатичните промени, предаде ДПА, цитирана от БТА. \"Драги приятели, времето изтича. Не можем да си позволим да отдаваме предимство на краткосрочни икономически цели, нито да си позволим лукса да чакаме други да поемат инициативата. Климатичната криза изисква от нас решителни действия, тук и сега, и Църквата е напълно ангажирана да поеме своя дял\", каза папата на шефовете на петролни компании според откъси от речта му, публикувани от Ватикана. След срещата петролните шефове и други участници излязоха със съвместно изявление, в което се призовава за \"трайни и широкомащабни действия\" и нови технологични решения в борбата с глобалното затопляне. Авторите на декларацията изявяват готовност да подкрепят \"надеждни и икономически смислени режими на оценяване на въглеродните емисии, независимо дали чрез данъци, търговски механизми или други пазарни мерки\". Те обаче добавят, че определянето на цените на въглеродните емисии трябва да е на равнище, което отговаря на \"минимизирането на разходите за уязвимите общности и подкрепата на икономическия растеж\". Според предоставен от Ватикана списък в срещата са участвали изпълнителните директори на \"Роял Дъч Шел\", \"Бритиш Петролиъм\", \"Репсол\", \"Ени\", \"КонокоФилипс\", \"Тотал\", \"ЕксонМобил\" и \"Шеврон\". Срещата на тези лидери на енергийната индустрия с папа Франциск се състоя в края на двудневна конференция под наслов \"Енергийният преход и грижата за общия ни дом\", организирането от Ватикана и университета \"Нотр Дам\". \"Колективно тези лидери ще повлияят на бъдещето на планетата, може би повече от всеки друг на света\", заяви президентът на университета, отец Джон Дженкинс. Аудиенцията при папата се състоя в петък - денят от седмицата, станал синоним на световните протести на млади хора, известни като \"Петъци за бъдещето\", на които младежите отправят искания за мерки срещу глобалното затопляне. Папата косвено спомена тези младежки протести. \"Не бива нашите деца и внуци да плащат цената на безотговорността на нашето поколение. Всъщност, както вече става все по-ясно, младите хора призовават за промяна\", каза той.", "date": "2019.06.14", "title": "Папата към петролни шефове: Трябва да се вземат мерки за климатичните промени тук и сега"}
{"url": "https://www.24chasa.bg/novini/article/7507357", "text": "Плановете на Анкара за придобиване на руските зенитно-ракетни системи С-400 предизвикват разногласия в НАТО и Берлин би приветствал, ако Турция преразгледа своето решение. Това заяви днес на брифинг говорителката на германското правителство Улрике Демер, цитирана от ТАСС и БТА. \"Ние следим тези въпроси. Намерението на турската страна да придобие руската ракетна система се обсъжда в Алианса, това е противоречив въпрос за НАТО\", каза Демер. Тя допълни, че плановете на Турция поставят пред НАТО \"сложни въпроси, които се обсъждат активно в компетентните органи\" на Алианса. \"Правителството на Федерална република Германия би приветствало, ако Турция още веднъж премисли своето решение\", заяви в заключение Демер.", "date": "2019.06.14", "title": "Берлин: Турция да преразгледа решението си да купи руските системи С-400"}
{"url": "https://www.24chasa.bg/novini/article/7507110", "text": "Близо 3 млрд. евро се инвестират по Оперативна програма „Региони в растеж“ и няколко програми за европейско териториално сътрудничество в страната през програмния период 2014-2020 г. Средствата се влагат за осигуряване на добре свързани, безопасни и добре управлявани градове и региони чрез създаване на растеж и работни места, справяне с изменението на климата и енергийната зависимост, намаляване на бедността и социално приобщаване, забавяне на тенденцията за обезлюдяване. Това съобщи в Букурещ министърът на регионалното развитие и благоустройството Петя Аврамова при участието си в неформалната среща на министрите от Европейския съюз, отговарящи за градската политика, организирана от румънското председателство на Съвета на ЕС, предадоха от пресцентъра на МРРБ. За България е важно да се продължи полагането на усилия за постигане на балансирано териториално развитие, така че да се намалят негативните демографски и икономически характеристики в малките и средни градове. България е сред държавите – членки с най-голям принос за изпълнението на дейностите за устойчиво и интегрирано градско развитие през този програмен период и за реализирането на своите политики в градовете успешно съчетава финансиране от ЕС, заеми от международни институции, национални ресурси и финансови инструменти, подчерта министърът. Включването на градове от всякакъв мащаб от различни части на Европа към тематичните партньорства на Градския дневен ред на ЕС заедно с други заинтересовани страни и институции, предостави възможности за съвместно разработване на принципи и действия, които биха могли да имат значително влияние върху градското развитие занапред. Градовете получиха гласност при обсъждането на важните предизвикателства пред тях на европейско, регионално и национално ниво. Страната ни допринася активно за изпълнението на Градския дневен ред на ЕС, като участва в партньорства по темите градска мобилност, цифров преход, адаптиране към климата, както и в новото партньорство „Култура и културно наследство“, каза министър Аврамова. Решение за създаването му, както и на партньорството на тема „Сигурност в публичните пространства“, държавите-членки взеха по време на българското председателство на Съвета на ЕС. Основен приоритет на България е преодоляване на различията между регионите и справяне с негативни тенденции като обезлюдяване, безработица, изоставане в икономическото развитие. България е амбицирана да използва ефективно всички инструменти, за да преодолее тези проблеми. Правителството предприема сериозни мерки за превъзмогване на дисбаланса между Севера и Юга с подобряване на инфраструктурата, градската среда и насърчаване на инвестициите. По време на неформалната среща държавите се обединиха около „Декларацията от Букурещ - за обща рамка за градско развитие в Европейския съюз“. Чрез нея се изразява подкрепа за изпълнението и продължението на Градския дневен ред на ЕС в съответствие с „Новата харта от Лайпциг”, за да се гарантира съгласувана политическа рамка на ЕС за градско развитие и осигуряване на координация между различните инициативи за справяне с ключови европейски предизвикателства като териториална и обществена фрагментация, и разрастване на градовете. В рамките на форума министър Петя Аврамова разговаря с вицепремиера и министър на регионалното развитие и публичната администрация на Румъния Василе-Даниел Сучиу.", "date": "2019.06.14", "title": "Петя Аврамова: Близо 3 млрд. евро се инвестират в българските региони"}
{"url": "https://www.24chasa.bg/novini/article/7507057", "text": "Сигурността в Черноморския регион поражда сериозни безпокойства, като Русия е най-голямото от тях, каза министърът на отбраната на Румъния Габриел Леш на международен форум за сигурността в Черно море и на Балканите в румънския черноморски курорт Мамая, съобщи Аджерпрес, цитирана от БТА. \"Черно море има фундаментално значение за националната сигурност на Русия. То предоставя контрол върху Кавказ, Република Молдова и половината от Украйна и платформа за оперативни способности и влияние на Балканите, Средиземноморието и Близкия изток. Стратегическата цел на Русия е да доминира в Черноморския регион, а стратегията за сигурността на Москва определя НАТО като военна заплаха за руската сигурност\", каза Леш. Според румънския министър на отбраната, за разлика от Балтийско море, в Черно море Русия има постоянно агресивно поведение, като Румъния е включена като потенциална цел за руските способности за атака. Той заяви, че след незаконното и нелегитимно анексиране на Крим Русия е засилила агресивните си действия в региона на Черно море, предимно срещу Украйна, но и срещу съюзническото присъствие в региона. Габриел Леш каза още, че военният баланс в Черно море се е изменил из основи в полза на Русия, която вече е в състояние при необходимост да блокира външния военен достъп до морето. Леш заяви, че пасивният възпиращ подход вече не е ефективен и че трябва да се търси по-твърд подход в региона. Той подчерта нуждата от дългосрочна стратегия на съюзниците от НАТО в противовес на руските хегемонистични тенденции и за укрепване на отбраната на Алианса и на капацитета на съюзниците. В конференцията в Мамая на 12 - 14 юни участваха представители на НАТО и Европейския съюз, на институции в областта на международните отношения и националната сигурност и представители на академичните кръгове.", "date": "2019.06.14", "title": "Румъния: Черно море има огромно значение за националната сигурност на Русия"}
{"url": "https://www.24chasa.bg/novini/article/7507050", "text": "Британският министър на здравеопазването Мат Ханкок се оттегли от надпреварата за лидер на Консервативната партия и за премиер на страната, предаде Ройтерс, цитирана от БТА. Така в съревнованието останаха шестима претенденти. \"Аз участвах като кандидат на бъдещето, но партията обяснимо е ориентирана да търси кандидат за конкретните обстоятелства, пред които тя е изправена в този момент\", посочи Ханкок в декларация. \"Ще се свържа с всички останали кандидати, за да преценим как тези ценности могат да бъдат защитени занапред по най-добър начин.\" Лондонският вестник Гардиън\" писа днес, че някои от кандидатите за поста на партиен лидер на британските консерватори обсъждат възможността да се съюзят, за да победят Борис Джонсън. Членове на екипа на министър Мат Ханкок са разговаряли със съветници на министрите Майкъл Гоув и Саджид Джавид, за да обсъдят възможността за съюз. Решението за евентуална консолидация ще бъде взето скоро, съобщава в. \"Гардиън\". След победата си на първия тур на изборите за лидер на управляващата Консервативна партия Джонсън е безспорен фаворит на букмейкърите.", "date": "2019.06.14", "title": "Здравният министър Мат Ханкок се оттегли от надпреварата за премиер на Великобритания"}
{"url": "https://www.24chasa.bg/novini/article/7507054", "text": "Американският президент Доналд Тръмп нарече днес Иран \"страна на терора\" и добави, че отговорността на Иран за нападенията срещу танкерите в Оманския залив е била \"разобличена\" от САЩ, предаде Асошиейтед прес. \"Иран го е направил\", заяви във връзка с вчерашните атаки Тръмп в интервю за телевизия \"Фокс нюз\". Той се позова на видео, за което се твърди, че показва как ирански плавателен съд премахва от единия от танкерите нещо, което според САЩ е неексплодирала мина. Иран отрече да има участие в атаките, припомня БТА. Тръмп не спомена за някакви евентуални нови ответни мерки на САЩ и същевременно заяви, че Вашингтон е бил \"много твърд със санкциите\". \"Казано им беше по много категоричен начин, че искаме да се върнат обратно на масата (на преговорите)\", каза президентът. Тръмп освен това предупреди Иран да не затваря стратегическия Ормузки проток и подчерта, че ако той бъде затворен, това няма да е за дълго. На въпрос какво смята да направи по отношение на Техеран и за да предотврати повторение на подобни случаи, Тръмп отговори: \"Ще видим\", предаде Ройтерс.", "date": "2019.06.14", "title": "Тръмп за атаката срещу танкери в Оманския залив: Иран го е направил"}
{"url": "https://www.24chasa.bg/novini/article/7506724", "text": "Технологиите и образованието са решението да се пребори популизмът, каза днес във Варна бившият министър на външните работи и президент на Атлантическия клуб в България Соломон Паси. Той бе сред лекторите в дискусионен форум, посветен на агресията и хуманността в рамките на 18-ия Червенокръстки фестивал, който се провежда в крайморския град. Акцентът в изявлението на политика бе демокрацията като еволюционна алтернатива на агресията. Както през 30-те години на миналия век, когато в Европа плъзва фашизмът, така и днес отново сме изправени пред предизвикателство, само че наречено популизъм, посочи Паси. Според него това е отрова за демокрацията и решението е да се разчита на технолигиите и образованието, пише БТА. Технологиите са тези, които могат да направят разликата кое е истина и кое лъжа, има математически модели, които ясно показват кои обещания са верни и изпълними и кои са фалшиви, аргументира се Паси. Неговата позиция беше, че за да има добре развиваща се демокрация, е необходим ценз - не всеки да бъде допускан да бъде избиран и не всеки да бъде допускан да избира. \"Управлението на държавата е като управлението на самолет - за да управляваш машината, трябва да знаеш, да си издържал изпити, да си правил много тренировки. Големият проблем на демокрацията е точно това - няма подготовка, контрол, обективен измерител това, което правят политиците, накъде води това страните им\", обобщи Паси.", "date": "2019.06.14", "title": "Соломон Паси: Технологиите и образованието могат да преборят популизма"}
{"url": "https://www.24chasa.bg/novini/article/7506729", "text": "В НАСА има учени, които следят каква е прогнозата за космическо време и как то влияе върху живота на земята. Един от тези космолози е в България. Изследванията на световно известния учен в областта на слънчево-земната физика д-р Нат Гопалсвами полагат основата на създаването на емпирични модели за прогнозиране на геомагнитни бури. 8 минути. Толкова време ще измине преди на Земята да разберем, че слънцето вече не съществува. След по-малко от пет милиарда години, ако все още има хора на планетата ни, те ще станат свидетели на тези последни слънчеви лъчи. \"На светлината ѝ е нужно време, за да достигне до нас. След което животът на Земята ще бъде заличен\", каза д-р Нат Гопалсвами от центъра за космически полети „Годард\" на НАСА: Д-р Гопалсвами от години изучава неблагоприятните условия в космоса. Все още не знаем твърде много за тъмната страна на слънцето, както я нарича той, но като цивилизация ставаме все по-зависими от космическото време. \"Слънчевите изригвания могат да предизвикат прекъсване на спътниковите и наземни системи, комуникациите, навигацията, електропреносните и газопреносни мрежи. Могат да нарушат ритъма на живот по цял свят\", добавя той. Земята е предпазена в голяма степен от космическата радиация чрез магнитното си поле. При определени условия обаче слънцето създава вятър, който достига скорост от три милиона километра в час. При силни слънчеви изригвания земната магнитосфера пропуска космически частици. \"Слънцето изхвърля огромни количества плазма. И въпреки че това се случва много далеч, има отражение върху нас\", каза Гопалсвами. Кога и защо слънцето изригва и създава магнитни космически бури занимава учените от десетилетия. Със сигурност знаем обаче, че дните ни в слънчевата система са преброени. И е добре да си приготвим хавлия, както пише в един наръчник на галактически стопаджии.", "date": "2019.06.14", "title": "Влияе ли космическото време върху живота на земята?"}
{"url": "https://www.24chasa.bg/novini/article/7506767", "text": "Повече от 300 души близки приятели колеги студенти от НБУ и НАТФИЗ изпратиха документалистката Юлия Кънчева. Опелото се състоя в църквата \"Св. София\". Видната режисьорка почина на 63 г. след боледуване. Юлия Кънчева е родена на 1 юли 1956 г. в София. През 1980 г. дипломира кино и телевизионна режисура във ВИТИЗ „Кр.Сарафов”. Тя е автор и режисьор на 17 документални филма, две телевизионни постановки, една игрално-документална новела, един телевизионен игрален филм в две части по 54 мин.; няколко телевизионни предавания за БНТ. Автор е също и на едноактна пиеса и два сценария за игрални филми. Има множество публикации в специализирания печат и пресата. Юлия Кънчева има редица номинации и престижни награди, сред които: номинация PRIX EVROPA за документалния филм “FOR SALE” – гр. Берлин, 2009г.; Специалната награда на журито на МФФ ”Златен Витяз” – гр. Москва, 2007г. за филма „Черният път на Христовите невести”.; Главна награда за документален филм “СРЕБЪРЕН ДРАКОН” на Международния фестивал в гр.Краков – Полша, 1989г. за филма “Животът е пред нас”.; Наградата на публиката и наградата на “Сейко” на Световния фестивал в Токио – 1989г. за филма “ Без упойка”.; Наградата на PRIX EVROPA – гр. Страсбург, 1989г. за филма “ Без упойка”.;Награда за режисура „Златна пролет” за филма “Галоп, галоп…” – 1983г.;Две национални награди за режисура и дебют за филма “Галоп, галоп…” – 1984г. От 2000 г. е щатен преподавател в департамент „Кино, реклама и шоубизнес” на Нов Български Университет. Творчеството на Юлия Кънчева е представяно като специално събитие в Музея на жените в изкуството във Вашингтон, Д.С. – 2002г. и в Културния център на България в гр. Берлин – 2009г., както и през 2011г. През 2016 г. тя представи авторския документален филм „В огледалото”. Погребението ще е в петък, 14 юни, от 13.30 часа в църквата Св. София. Поклон пред паметта й!", "date": "2019.06.14", "title": "300 близки и приятели изпратиха доц. Юлия Кънчева в последния й път"}
{"url": "https://www.24chasa.bg/novini/article/7506335", "text": "В епохата на дигиталната икономика редките метали са важни суровини за производството на множество ключови компоненти за електроника и индустриалното развитие на високите технологии в цял свят. Китай е страна, която има едни от най-големите запаси и разполага с цялостна индустриална верига за тяхното добиване, обработка и износ. В този смисъл износът на редки метали от Китай е от важно значение за новите индустрии в света. А тъй като те са важни невъзобновяеми ресурси, в момента Китай работи за тяхното устойчиво развитие, съобщава \" \". „Редки метали\" са общото название на 17 елементи, които се използват широко за производството на електроника, нови енергийни източници, космическата индустрия, авиацията и други. Затова те са важни стратегически ресурси. Заместник-председателят на Научната комисия при Министерството на търговията на Китай Джан Дзиенпин заяви: „Тези елементи са неделими суровини за много продукти на високи технологии, особено в областта на космонавтиката и авиацията. Без редки метали характерните черти и функцията на много промишлени суровини и продукти на високите технологии са повлияни. Обаче запасът на редки метали е ограничен и те са разположени компактно. Затова различните страни, особено развитите, придават голямо значение на приложението и експлоатацията им. Заместник-ректорът на Университета за физика и технологии на провинция Дзянси Чън Дзинчин заяви, че в момента на всеки пет патенти има един, свързан с редки метали. „Редките метали се използват основно заради техните свойства. За ротор за вятърна електроцентрала са необходими от 5 до 10 килограма редки метали. Двигателите на играчки, батериите на мобилните телефони също съдържат редки метали. Широка е употребата им и в отбранителната промишленост\", казва той. Китай е страна с голям запас на редки метали, голям производител и доставчик за други страни. Според статистическите данни от 2016 г. запасите на редки метали е 44 милиона тона, което представлява 36,5% от световните. „В момента редките метали в Китай се изнасят главно за Япония, Южна Корея, САЩ и ЕС. Без китайските редки метали много високотехнологични продукти няма да бъдат произведени или функциите им ще бъдат ограничени\". Редките метали са важни стратегически ресурси, които не са възобновяеми. За защитата и разумната им експлоатация в момента Китай провежда политика за контрол на общото количество за износа на такива метали. През тази година износът ще бъде 6 тона. В очите на заместник-директорът на Института за международните пазари при Министерството на търговията Бай Мин, засилване управлението на износа на редки метали е много важно за устойчиво развитие на този сектор в Китай. „Аз смятам, че отговорността на Китай към международните пазари е доставката на редки метали да бъде балансирана и рационална, а експлоатацията им да не оказва негативно влияние върху околната среда\". За бъдещото развитие на китайския отрасъл за редки метали трябва да бъдат засилени иновациите, повишени технологиите за тяхната експлоатация и приложение, увеличаване на индустриалната верига, повишаване на добавената им стойност, засилване опазването на околната среда, за да се осъществи екологично и устойчиво развитие на отрасла. Заместник-директорът на Научната комисия при Министерството на търговията Джан Дзиенпин счита, че в бъдеще Китай трябва да отделя по-голямо внимание на преработването на редки метали. „Ще се увеличат капиталовложенията в научноизследователска и развойна дейност и непрекъснато ще се повишава нивото на рафинирането и приложението на редки метали, така че те да играят по-важна роля в икономическото развитие. Ще интегрираме експлоатацията, преработката и износа на редки метали, ще засилим координацията в отрасла с цел стратегическите ресурси да се използват по-рационално, особено да се постигне баланса на износа и вноса\".", "date": "2019.06.14", "title": "Китайските редки метали са от важно значение за развитието на новите индустрии в света"}
{"url": "https://www.24chasa.bg/novini/article/7506771", "text": "Болна от Алцхаймер жена е изчезнала от столичния жк \"Красна поляна\", пише  . Дъщеря й Христина Караджова призова за помощ в социалните мрежи. Славка е в неизвестност от вчера - 13 юни. Около 15 часа жената е избягала от дома си. \"Мили хора, издирвам майка си! Казва се Славка! Страда от заболяване на паметта и мозъка \"Алцхаймер\" и най-вероятно не знае как и къде да се прибере, а може да е забравила дори и името си\", пише дъщерята. Славка няма у себе си лични документи, не разполага и с мобилен телефон. Близките й са я обявили за издирване и в столичната полиция. Когато е излязла от дома си е била облечена със синя блуза, кафяв елек и светлосиво долнище на анцуг. Ако някой забележи издирваната жена, може да сигнализира на тел. 112 или на тел. 0888278564 Христина Караджова.", "date": "2019.06.14", "title": "Близки издирват тази жена, изчезнала от \"Красна поляна\" в София (Снимка)"}
{"url": "https://www.24chasa.bg/novini/article/7505731", "text": "140 висши чиновници, сред които депутати, министри, заместник-министри, кметове, шефове на агенции, агенти на ДАНС, полицаи, данъчни и митничари, са разследвани за корупция у нас. Делата срещу 101 от тях са на етап досъдебно производство, а срещу 39 има внесен в съда обвинителен акт. Това става ясно от доклада на главния прокурор Сотир Цацаров на тема “Резултатите от противодействието на корупцията за лица, заемащи висши публични длъжности”, представен пред Консултативния съвет по национална сигурност (КСНС) при президента Румен Радев на 8 април т.г. Документът бе получен от “24 часа” по Закона за достъп до обществена информация (ЗДОИ). Съветът завърши без единна позиция, а между управляващи и опозиция прехвърчаха искри и взаимни нападки в изопачаване на истината. Затова призовахме да се разсекрети стенограмата от заседанието и по ЗДОИ поискахме достъп до нея. С писмо, подписано от главния секретар на президента, бе отказано, защото тя представлявала “служебна информация”. “24 часа” поиска и пълния текст на доклада, подготвен от Сотир Цацаров за КСНС, и го получи. “Заявлението ви бе изпратено по компетентност на главния секретар на президента”, казва в писмо, придружаващо доклада, главният прокурор. От него става ясно, че на 10 май 2019 г. той е получил и отговора: че “не са налице основанията за препращане на преписката на друг административен орган, тъй като с искането е сезиран компетентният издател на търсения публичен акт, който е наличен при него”. “Продължавам да считам, че и без каквито и да е ограничения”, заявява той. Цацаров изрази подобна позиция и преди повече от месец. Пред КСНС главният прокурор е представил доклад в две части, както и е направил устно изложение с основни изводи за проблемите, които спъват борбата с корупцията или в бъдеще може да се явят пречка.  Първата част на доклада проследява хронологията на промените в законите, направени от предишния КСНС по същата тема на 9 октомври 2017 г. до момента. Една е, че от 5 ноември 2017 г. делата за корупция по високите етажи на властта се разследват от Специализираната прокуратура и се гледат от спецсъда. Други важни стъпки са приетият антикорупционен закон, преминаването на отдела за противодействие на корупцията в ДАНС към КПКОНПИ, както и че делата срещу висшите чиновници се разследват от следователи. Втората част представя “снимка” на работата на прокуратурата за противодействие на корупцията до 5 април 2019 г. В нея има информация за делата, наблюдавани от спецпрокуратурата и Софийската градска прокуратура. Пред КСНС Цацаров е представил образуваните дела спрямо хора, заемащи висши държавни длъжности, тези, които все още са на фаза досъдебно производство, както и за които има внесени обвинителни актове. Другите данни са свързани с делата, решени на първа инстанция или окончателно. т. е. присъдата е оправдателна”, посочва Цацаров. При изброяването на делата обвиняемите и подсъдимите не са посочени с имена, а като длъжности, както и за какво престъпление се разследват. В доклада има и пълна информация за производствата срещу съдии, прокурори и следователи, отново към 5 април 2019 г. “Обвиненията срещу магистрати са включени изцяло, т. е. за всички, а не само за корупционните престъпления заради обществена чувствителност към тази категория хора”, казва той.  Цацаров внася и уточнението, че данните са идентични с тези, които са били представени на мисията на Европейската комисия по механизма за сътрудничество и оценка при последното им посещение в София. “Според мен е един от изводите на главния прокурор. От изнесените от него данни може да се пресметне, че в момента 8 бивши министри имат дела. Трима от тях са заемали ръководния пост в Министерството на икономиката и енергетиката - Румен Овчаров, Делян Добрев и Трайчо Трайков. Овчаров и Добрев са обвинени в безстопанственост по делото за АЕЦ “Белене”, Трайков - за продажбата на 33% държавен дял в ЕВН. По същото дело, което е в спецсъда, подсъдим е и бившият министър на финансите Симеон Дянков. Овчаров има и още едно обвинение в безстопанственост. То е по делото за “Мини Бобов дол”, което тръгна в спецсъда преди дни. Двама бивши министри на здравеопазването също са подсъдими - Петър Москов за престъпление по служба по делото за ваксините, и наследникът му - служебният министър Илко Семерджиев за принуда. По това обвинение той бе оправдан на първа инстанция, което отбелязва и Цацаров в доклада. Другият подсъдим бивш министър е на отбраната. Делото срещу Николай Ненчев е за ремонта на “Миг”-овете и е пред финал в Софийския градски съд. Сред бившите подсъдими министри попада и този на външните работи в кабинета “Борисов 2” Даниел Митов. Обвинението му е за злоупотреба на доверие и е свързано с обществена поръчка за самолетни билети. Митов бе оправдан на първа инстанция. и техните заместници. Общо 24-ма към 5 май т. г. В нея има както бивши, така и настоящи, но отстранени, други са още действащи. Сред кметовете, които имат обвинение, са пловдивският Иван Тотев, заместникът му Димитър Кацарски и кметът на район “Западен” в града Димитър Колев по делото за строителството на зоопарк. Бившият зам. - кмет на София Евгени Крусев е обвиняем за длъжностно престъпление заради ремонта на софийската ул. “Граф Игнатиев”. Сред обвиняемите са още кметовете на Созопол Панайот Рейзи, на Септември - Марин Рачев, на Червен бряг - Данаил Вълов, на Златица - Магдалена Иванова, и т.н. В доклада са и отстранената кметица на “Младост” Десислава Иванчева и заместничката ѝ Биляна Петрова, подсъдими за подкуп от 70 хил. евро.  Бивши и настоящи народни представители също се разследват за корупционни престъпления. Един от тях е бившият депутат от ГЕРБ Живко Мартинов, известен като Живко Суджука. Той е подсъдим за изнудването на бизнесмен, от когото искал 4 т суджук. С обвинение за пране на пари е депутатката от левицата Елена Йончева. Социалистът Манол Генов е подсъдим за купуване на гласове.  С обвинение за купуване на гласове е и бившият депутат от ДПС Илия Илиев. Безстопанственост е обвинението срещу д-р Георги Михайлов от БСП. Колежката му Светла Бъчварова-Пиралкова е оправдана на първа инстанция за неизгодна сделка. С обвинение за безстопанственост са и бившият шеф на АПИ Лазар Лазаров, двамата квестори на КТБ Станислав Лютов и Елена Костадинчев и седем бивши шефове на “Напоителни системи”. Цели 16 служители на ДАИ пък са разследвани за участие в престъпна група за извършване на престъпления по служба - подкупи и документни престъпления. 11 от тях са от Благоевград, а шестима от Перник. От доклада на главния прокурор обаче става ясно, че “Потвърждавам отново извода, направен в доклада пред Консултативния съвет на 9 октомври 2017 г., че ефективно противодействие на корупцията не е възможно само с усилията на един или на част от държавните органи, които имат такива правомощия”, казва в заключение пред КСНС Цацаров. На финала на доклада си той обръща внимание, че “всеки опит за политизиране и всяко публично представяне на работата им, подчинено на конюнктурни, партийни или личностни, включително и на обвиняеми лица, интереси, обезсмисля усилията. Наказателният кодекс (НК) спешно трябва да бъде променен, за да има резултат в борбата с корупцията, е един от изводите на главния прокурор Сотир Цацаров пред консултативния съвет при президента Румен Радев. На заседанието на 8 април той поставя два проблема, които “имат съществено значение в пряката ни работа”. Цацаров уточнява, че “те не са единствените, но са съществени”. “Налице е спешна необходимост от адекватни промени в НК. Действащите основни състави на корупционни престъпния, включително престъпления по служба и общи стопански престъпления, не са изменяни от самото приемане на кодекса   и са пригодени за една отминала реалност”, казва Цацаров. Според него “несъвършенствата в действащото наказателно право са една от основните причини за липсата на адекватна наказателна политика за противодействие на корупцията”. Той обаче посочва, че това не е само описание на проблема, а и точният цитат от предишния му доклад, изнесен пред консултативния съвет, посветен на същата тема, който е бил на 9 октомври 2017 г. “От тогава до сега в тази насока няма дори и минимален напредък”, констатира главният прокурор. Според него вторият проблем е свързан с кадровото осигуряване, но не на прокуратурата, а на съдилищата. Пред членовете на КСНС той напомня, че делата за корупционни престъпления, извършени от хора, заемащи висши държавни длъжности, се поемат от специализирания съд. “През 2012 г., когато тези органи “прохождаха”, специализираната прокуратура започна с 34 щата за прокурори и следователи. В момента са 110, като нито един от тези над началните 34-ма не се дължи на абсолютно увеличение, а само на трансформиране на незаети щатове от ненатоварени прокуратури”, казва главният прокурор. Добавя, че срещу 110 прокурори и следователи в спецпрокуратура стоят точно 23-ма съдии в Специализирания наказателен съд. “Така времето, в което този съд ще се “задъха” от постъпващите обеми работа, е много близо. А нежеланието за осигуряването на нови съдийски щатове, включително и от страна на ръководството на ВКС, едва ли е резултат на незаинтересованост, а по-скоро на съзнателно бездействие”, казва Цацаров.  Делата срещу съдии, прокурори, следователи са от шофиране в пияно състояние и хулиганство до закана за убийство, подбуждане към лъжесвидетелстване, боравене с огнестрелни оръжия. Има и чисто корупционни като престъпление по служба и подкуп. Най-тежкото наказание - 3 години условно, е наложено на бившата шефка на Варненския административен съд Анелия Цветкова за 10 хил. лв. рушвет и за злоупотреба със служебно положение. 1 година условно е и наказанието за бившата председателка на СГС Владимира Янева за разрешени СРС. С една година пробация пък бе наказана бившата шефка на съда в Раднево Люба Петрова за съставяне на официален документ с невярно съдържание. Трите съдийки са с окончателни присъди.", "date": "2019.06.14", "title": "140 от висшия ешелон - министри, депутати, кметове, чиновници, разследвани за корупция"}
{"url": "https://www.24chasa.bg/novini/article/7506787", "text": "Национална агенция за приходите участва в акцията на отдел \"Киберсигурност\" към ГДБОП, с логистичната подкрепа на Европол и Комисията за регулиране на съобщенията, за укрити печалби, неплатени данъци и авторски права от кабелните оператори. В най-масовия случай става въпрос за нерегистрирани абонати и инкасиране на суми без фискални бонове, съобщиха от НАП. По време на проверките софтуерите в някои обекти са били изключени, с цел проверяващите да нямат достъп до информацията. Иззети са документи и компютърни конфигурации. Осъществени са контролни действия върху дейността на бургаски кабелен оператор и телевизия. Извършени са също проверки на други оператори в Бургас, Пловдив и София. 35 екипа на НАП провериха обекти в тези области. Установени са над 30 нарушения на Наредба № Н-18/13.12.2006 г. за регистриране и отчитане на продажби в търговските обекти чрез фискални устройства, за които ще бъде наложена принудителна административна мярка „запечатване на обект“. Предприети са действия за обезпечаване на доказателства по реда на Данъчно-осигурителния процесуален кодекс. „Проверките продължават и контролните действия на НАП ще обхванат и други оператори, за които има индикации, че не отчитат в пълен размер приходите от предоставяните услуги.“, каза по повод проведената акция заместник-изпълнителния директор на НАП Пламен Димитров.", "date": "2019.06.14", "title": "И НАП проверява кабеларките - 30 нарушения, запечатват обекти (Видео)"}
{"url": "https://www.24chasa.bg/novini/article/7506794", "text": "Международен екип от археолози откри над 2400 костни фрагмента и дарове в археологическия обект Теотиуакан, разположен североизточно от столицата Мексико, предаде ДПА. Откритието е направено на Площада с колоните и подсказва, че контактите на жителите на града с маите са започнали по-рано, отколкото се предполагаше досега. Намерените предмети свидетелстват за това, че елитът на маите е участвал в големи публични изяви преди 378 г.сл.Хр. Тогава се считаше, че е бил осъществен първият контакт между жителите на Теотиуакан и маите в град Тикал в Гватемала, допълва БТА. Екип на японския археолог Сабуро Сугияма направи четири нови открития при неотдавнашни разкопки в Теотиуакан. Освен на скелети, специалистите се натъкнаха на остатъците от голямо празненство и на керамики с мотиви, характерни за маите. Разкрити бяха останки от стени, които са били умишлено съборени, както и други предмети. Антропологът Нава Сугияма заяви, че най-малко три черепа, които са били част от скелетите, са претърпели зъбни деформации и наранявания, които не са били присъщи на Теотиуакан, но често се срещали при маите. Радиовъглеродното датиране ще даде по-прецизни данни за взаимодействието между хората от Теотиуакан и маите, твърдят специалистите. Контактът по всяка вероятност е станал в периода 300-350 г. сл. Хр.", "date": "2019.06.14", "title": "Археолози откриха над 2400 костни фрагмента в Теотиуакан"}
{"url": "https://www.24chasa.bg/novini/article/7506797", "text": "Външните министри от ЕС вероятно ще обсъдят на заседанието си следващата седмица в Люксембург случая в Оманския залив, съобщи говорител на Европейската комисия. Събираме данни, оценяваме обстановката. Регионът няма нужда от допълнително напрежение, отново призоваваме към сдържаност, посочи говорителят, предава БТА. Той не пожела да вземе отношение по коментарите за възможните причини за нападенията вчера срещу два петролни танкера в залива. Засега не е поета отговорност за случая, а САЩ обвиниха Иран. ", "date": "2019.06.14", "title": "Министри от ЕС обсъждат случая в Оманския залив следващата седмица"}
{"url": "https://www.24chasa.bg/novini/article/7506795", "text": "На 17 юни в 8.30 часа започва приемът на документи за класирането на кандидат-студентите за учебната 2019/2020 година в Софийския университет \"Св. Климент Охридски\", съобщи пресцентърът на висшето училище. Кандидат-студентите, които желаят да участват в класирането, трябва да се регистрират на адреса - https://online.uni-sofia.bg, до 17.30 ч. на 29 юни. При регистрацията всеки кандидат-студент създава свой профил, в който освен личните данни, подрежда желания ред на специалностите, в които иска да бъде класиран. Всички кандидати плащат такса от 30.00 лева за участие в класирането. Електронизираната система за регистрация предлага два варианта на валидиране на записа. Първият вариант за регистрация дава възможност на кандидатите да направят кандидатстудентския си профил като отбележат, че ще извършат плащане извън системата - по банков път или на каси в Ректората. В този случай системата генерира съобщение, че в срока от 17 до 29 юни кандидатите или нотариално упълномощен техен представител трябва да се явят лично в Информационния център в Ректората на СУ за валидиране на записа от служителите на Сектора \"Прием на студенти\". Необходимо е да представят оригинал и ксерокопие на дипломата за средно образование и квитанция за платената такса. Вторият вариант е цялостна регистрация с плащане на таксата онлайн чрез EasyPay или Epay до генериране на входящ номер. Кандидатите попълват данните си, задължително качват сканирано изображение на дипломата за средно образование и плащат такса за участие в класирането чрез системата, която при потвърждаване на плащането генерира входящ номер. В този случай на кандидатите не се налага да валидират записа в Ректората, а сами разпечатват картончето с получения входящ номер. За улеснение на кандидат-студентите от страната и тази година СУ дава възможност за прием на документи в офисите в Благоевград, Бургас, Варна, Видин, Велико Търново, Враца, Габрово, Гоце Делчев, Добрич, Казанлък, Кърджали, Кюстендил, Ловеч, Монтана, Пазарджик, Перник, Плевен, Пловдив, Петрич, Разград, Русе, Сандански, Силистра, Сливен, Смолян, Стара Загора, Търговище, Хасково, Шумен и Ямбол. Крайният срок за подаване на документи за класиране в бюрата в страната е 28 юни. Първият етап на класирането в СУ ще бъде обявен на 9 юли, вторият - на 16 юли, а третият етап - на 23 юли.", "date": "2019.06.14", "title": "На 17 юни започва приемът на документи за класиране на кандидат-студентите в Софийския университет"}
{"url": "https://www.24chasa.bg/novini/article/7506811", "text": "Повече специалисти с квалификация ще бъдат необходими на работодателите в краткосрочен план - през следващите 12 месеца, а също и в средносрочен план - след 3-5 години.Това показват резултатите от третото поредно и първо за 2019 г. проучване на потребностите от работна сила, което Агенцията по заетостта е направила през февруари и март съвместно с областните комисии по заетост, съобщиха от пресцентъра на Агенцията, цитирани от БТА. Изследването е национално представително върху база от 396 000 активни предприятия в страната. Работодателите заявяват нужда от близо 327 000 работници и специалисти през следващите 12 месеца, като от тях малко над 179 000 са специалисти и работници с квалификация. Най-търсени са работниците в хранително-вкусовата промишленост, машинните оператори, строителите, шивачите, охранителите, работниците по дървообработване, монтажниците в строителството, готвачите и др. Българският бизнес се нуждае и от други 70 164 специалисти с правоспособност или висше образование, като петте най-търсени са учители, шофьори, медицински сестри, лекари и машинни инженери. Освен това, в различните сектори на икономиката през следващите 12 месеца, ще са необходими и 77 710 работници без специалност. Осем от десет работодатели заявяват, че основната форма на заетост, която ще осигурят през следващата една година, ще е на постоянен договор и пълен работен ден. Аналогично на предходните две проучвания, които Агенцията по заетостта направи през 2018 г., работодателите най-често очакват (85,5 на сто от анкетираните) техните служители да притежават умения за самоконтрол и дисциплина и умения за работа под напрежение (62,9 на сто). На трето място този път работодателите поставят потребността от знания и умения за въвеждане на нови технологии в 55,9 на сто от случаите (срещу 55,2 на сто през август 2018 г.), следвани от знания и умения за работа с клиенти (55,6 на сто) . Нагласите на бизнеса за наемането на нов персонал през следващите 6 месеца показват, че от 396 066 предприятия, обхванати в настоящото проучване, 18,51 на сто или 73 313 имат намерение да търсят нов персонал, 78,4 на сто или 310 912 предприятия не възнамеряват да се разширяват и само 3 на сто или 11 882 обмислят съкращаване на персонал. В средносрочен план, след 3-5 години на българския бизнес ще са необходими повече от 22 500 информатици и още толкова икономисти. Секторът, който ще търси най-много специалисти с висше образование следващите 3 до 5 години остава \"Държавно управление, образование, хуманитарно здравеопазване\" с 22 на сто от всички заявени потребности или общо 48 391 души. Областите, в които работодателите заявяват най-много потребности от работна сила с професии, тясно свързани с Индустрия 4.01, са София-град, Варна, Пловдив, Русе и Плевен.", "date": "2019.06.14", "title": "Учители, шофьори, медицински сестри, лекари и машинни инженери  са най-търсените специалисти"}
{"url": "https://www.24chasa.bg/novini/article/7505768", "text": "След близо 3 години във водния си гроб в силно токсичното кипърско Червено езеро положиха в земята телата на 36-годишната Ливия Флорентина Бунея и 8-годишната ѝ дъщеря Елена Наталия от Румъния. Първите две жертви на кипърския сериен убиец Никос Метаксас бяха погребани вчера, 13 юни, в село Аредиу в планината Тродос, на около 20 км от столицата Никозия. 59 дни продължиха свръхчовешките усилия от сутрин до вечер с и помощ от Великобритания и Израел, за да бъдат открити телата на 7-те жертви – 5 млади жени и 2 деца, всичките имигранти в Кипър от Филипините, Непал и Румъния, за които Метаксас е признал, че е отнел живота им. Последна в сряда, 12 юни, от езерото близо до язовира “Ксилиатос” бе извадена 6-годишната Сиера, най-малката жертва.  Намирането на тялото на момиченцето затвори символично кръга на безпрецедентните серийни убийства на острова. Трупът на нейната майка - 39-годишната Мери-Роуз от Филипините, бе първият, открит на 14 април в стара шахта на изоставена медна мина близо до село Мицеро. С него започнаха разкритията на ужасяващите престъпления, шокирали Кипър. Само часове след последните действия от кошмара в петък съдът в Никозия подновява за пореден, осми път заповедта за ареста на Никос Метаксас с още 8 дни. Задържаният на 18 април 35-годишен капитан от Националната гвардия с български произход очаква развоя, увлечен в четенето на... “Игра на тронове”. В килията си Метаксас не говори много, но чете непрекъснато. Той се е запасил с всички томове на “Игра на тронове” и е потънал в тях, разкри кипърският вестник “Политис” по информация на хората, които са всекидневно с него. Убиецът не излиза от килията си дори за полагащата се почивка по собствено желание с изключение на случаите, в които е извеждан за разпит. Няма адвокат. Досега е посещаван само 3 пъти от баща си. За Мек, учтив, спокоен и официален както с другите задържани, така и с полицаите, без пристъпи на гняв – така го описват служители в ареста пред вестник “Политис”. Метаксас не е проблемен затворник и следва програмата за задържане с военна дисциплина, може би заради статута си на офицер. Единственото, което правело впечатление, е, че щом чуе щракването на белезниците, погледът му потъмнява и става твърд. Полицейските служители обсъждали тази реакция, но нямат обяснение защо този звук му въздейства така.  Първото погребение на жертви на “Орестис”, както се е представял убиецът в социалните мрежи, се извърши в Аредиу по искане на живеещи там роднини на Ливия и дъщеря ѝ. Църквата “Св. Георги” в селото събра за последно сбогом техни приятели и близки, пристигнали и от Румъния, местни жители. Директорът на противопожарната служба на Кипър Маркос Траголас, който от самото начало ръководи операцията по откриването и изваждането на телата на седемте жертви от минната шахта и двете “езера на смъртта”, заяви, че със своето присъствие на погребението той и целият му екип завършват своята мисия. Последна почит отдаде и началникът на кипърската полиция Кипрос Михаелидис. Бащата на 6-годишната Сиера, който е румънец, заяви, че иска да погребе детето си в Румъния. Ако няма пречки, той желае да вземе в родината си и тялото на бившата си съпруга - майката на Сиера. Ливия и дъщеря ѝ Елена Наталия изчезват на 30 септември 2016 г. и според самопризнанията на Метаксас са първите, чийто живот е отнел. После продължава ужасяващите си престъпления до лятото на 2018 г. Телата им в напреднал стадий на разлагане бяха открити в кошмарното отровно Червено езеро, където убиецът ги е хвърлил в куфари с бетонни тежести, за да потънат.  Куфарът с трупа на Ливия бе намерен на 28 април, а седмица по-късно водолазите извадиха малък куфар с дължина 50 см с останките на детето. Всички мъже край езерото и го прехвърляли към полицейската кола на път за моргата. В навечерието на погребението бе съобщено, че съпругът на Ливия и баща на Елена Наталия подава граждански иск срещу заподозрения за убийствата Никос Метаксас, а също и срещу държавата, тъй като полицията не е изпълнила адекватно задълженията си за издирването им. Разследването на престъпленията на първия сериен убиец в Кипър бе технически неимоверно трудно – не само заради сложността на самите случаи, но и заради терена, където Метаксас “погребва” своите жертви. Повече от месец и половина бе необходим, за да бъдат намерени За да сканира дъното, от САЩ пристигна ултрамодерна сонарна система с испански оператор. Езерото бе проверявано и с роботизирани камери, включително донесените от водолазния екип от Израел. Седемчленният му състав работи с кипърските си колеги една седмица през май, а преди тях в помощ бяха експерти от Скотланд ярд.  Най-тежката задача бе на водолазите, които след маркирането на потенциални обекти от сонара и камерите изкарваха часове в търсенето им, гмуркайки се в токсичните води, екипирани в специални скафандри заради отровите. Високата киселинност в езерото е повредила част от използваното от тях защитно оборудване. Работата на гмуркачите бе силно затруднена и от покриващо дъното. Според експертните оценки този пласт може да е дълбок над четири метра и дори сонарът не може да го “пробие”. Водолазите трябваше да опипват с ръка сантиметър по сантиметър дъното, търсейки лежащ в тинята предмет. Точно по този бавен и неимоверно труден начин най-сетне бе открит третият куфар, заринат в калта. Много трудно бе и издирването на малката Сиера в езерото до язовира “Ксилиатос”, което продължи над 6 седмици. Езерото е дълбоко 60 метра и е пълно с много подводни скали и растителност. Сонарът и роботизираните камери бяха засекли около 500 цели, които водолазите трябваше да проверят. В сряда само часове преди намирането на Сиера дори бе издадено разрешение за частично изпомпване на езерото, за да се намали нивото му с поне 5 метра и така да се увеличат шансовете за откриване. Разложеното телце на удушеното 6-годишно момиченце бе намерено заплетено в тръстиката на 6 метра дълбочина, увито в чаршаф, със завързан циментов блок за тежест. “Запали свещ. За детето. Аз я държа в ръцете си”, емоционално предаде в щаба на брега водолазът Памбос Омиру, открил Сиера. Той е същият, който след повече от месец гмуркане в токсичното Червено езеро намери в него третия куфар.  “Кръгът на ада” с откриването на телата на 7-те жертви завърши, активно продължава полицейското разследване, което е в много напреднал етап. Полицията разполага вече с близо 800 свидетелски показания, като още 80 души ще бъдат разпитани. Повече светлина върху случаите ще има и от анализа на събраните 465 доказателства. Новият шеф на кипърската полиция Кипрос Михаелидис обеща, че ще бъдат разгледани случаите на предишни изчезвания на острова. В списъка, обявен от полицията през април, има Кипърското общество преживява с “отворени рани” последиците от “скандалното, ужасяващо и отвратително престъпление, безпрецедентно за Кипър”, каза Михаелидис. Той обяви поредица от мерки за по-ефективно разследване на случаи на изчезнали лица като стъпка към възстановяването на доверието на обществеността в силите на реда.", "date": "2019.06.14", "title": "Кипърският сериен убиец чете \"Игра на тронове\" в ареста"}
{"url": "https://www.24chasa.bg/novini/article/7506342", "text": "На 28 май Хонконгската камара за вноса и износа и телекомуникационната компания China Mobile организираха форума на тема „Да прегърнем 5G и да открием бъдещето\". Участниците в него се фокусираха върху това как 5G технологиите стимулират иновациите и променят живота на обикновените хора, както и възможностите, които те предоставят за развитието на Хонконг, съобщава \" \". На откриването на форума заместник-председателят на Общокитайския народен политически консултативен съвет Лян Джънин заяви, че 5G технологиите могат широко да се използват в производството и в живота. Те ще ни дадат безпрецедентни възможности по отношение на транспорта, градското управление, дистационната медицина, развлеченията и образованието. Приложението на технологиите ще донесе и немалки предизвикателства. Различните страни и правителства трябва да предвидят това и да изработят конкретен план за справяне с евентуалните предизвикателства, причинени от 5G технологии. „С високата скорост и голямата мощност на 5G мрежата регионалните ограничения ще бъдат премахнати. Какво ще бъде, след разпространяването им, отношението ни към общите ползи и предизвикателства, които идват с тези технологии? Как хората ще се възползват от удобствата на технологичния прогрес? Какво би трябвало да бъде насърчено или забранено, съхранено или стандартизирано? Това са въпроси, на които трябва да отговорят правителствата на различните страни. Затова, в политическо отношение, са нужни необходимите мерки и политики\", казва Лян Джънин. На форума ректорът на Института за икономическото управление при Пекинския университет за телекомуникации Лиу Тиндзие заяви, че 5G технологиите ще променят цялото общество. „5G ще преструктурира индустриалния модел на дигиталната икономика. Ще бъде осъществена взаимосвързаност между всички неща. След като тя се превърне в инструмент за ефикасен икономически ход, конкурентоспособността на дадена компания, регион и дори на една цяла страна ще се промени окончателно. 5G технологиите ще променят всички правила на играта и затова към тях е насочено вниманието на целия свят. С въвеждането на 5G технологиите интернет мрежата промени живота на хора и дори на обществото\". На форума Дън Тайхуа от компания „Хуауей\" споделя мнението си по въпроса как чрез иновации да се придвижи развитието на индустрията за 5G технологии и как те ще дадат възможности за дигиталната трансформация на различни индустрии. Настоящата 2019 г. е началото на комерсиалното използване на 5G технологиите в Китай и мащабното ѝ разгръщане ще стимулира сектора в световен план. „Комерсиализирането на 5G мрежата от Китай ще придвижи в голяма степен развитието на глобалната индустриална верига на свързаните технологии, защото мащабът на използването в страната е далеч по-голям от останалия свят. В момента China Mobile разполага с 2 милиона базови станции за 4G мрежата. Трите телекомуникационни оператора разполагат с над 40% от общия брой на базови станции за 4G мрежата. Затова мащабното комерсиално използване на 5G в Китай ще съдейства и стимулира световната индустрия. През втората половина на тази година ускорено ще се развива 5G мрежата в страната\", казва той. Дън Тайхуа посочи също, че „Хуауей\" първа инвестира в 5G технологии и в момента е подписала 42 договора за комерсиалното им използване с други страни. Компанията работи с оператори от Азия и Тихия океан, Близкия изток, Европа, Африка и стартира план за комерсиално използване на 5G технологии. До момента „Хуауей\" е продала 100 000 единици оборудване за 5G мрежата, което е по-голямата част от това в световен мащаб. Участниците във форума обсъдиха също въпроса за приложението на 5G технологиите в образованието, технологичните иновации, изкуствения интелект и други. Председателят на Хонконгската камара за вноса и износа Лин Лунан и президента на хонконгския филиал China Mobile подчертаха, че 4G мрежата е променила живота, а 5G ще промени обществата. В интервю пред медии Ли Лунан заяви, че провеждането на настоящия форум е от актуално значение. 5G технологиите ще донесат големи промени в Хонконг. „5G мрежата е в началото си и ще навлезе в период на ускорено развитие. Възможно е тя окончателно да промени ежедневието на хонконгците. Ние се стремим към въвеждане на 5G мрежата, защото искаме да сме в крак със съвременни технологии и новата епоха\", посочи той.", "date": "2019.06.14", "title": "Хонконг бе домакин на форум за развитието и възможностите на 5G мрежата"}
{"url": "https://www.24chasa.bg/novini/article/7506961", "text": "Експерти на Министерството на туризма са установили нарушения при инспекцията на апартхотел в Равда. Те са свързани с неспазване на наредбата за категоризация на хотелите, обясни министър Николина Ангелкова, която се включи в проверката на 5-звездния апартхотел СПА \"Емералд резорт\", с. Равда. Едно от нарушенията е, че не работи алармената система, а тя е от изключителна важност за сигурността на гостите. Освен това оборудването в някои от стаите не отговаря на критериите за 5 звезди. Министър Ангелкова заяви, че ще бъде направено предписание за отстраняване на нарушенията, които трябва да бъдат изпълнени в срок до 30 дни. Ще бъде наложена и глоба в размер от 1000 до 3000 лева в зависимост от тежестта на нарушението. Ако несъответствията не бъдат отстранени в посочения период, ще изискаме намаляване на категорията на хотела, каза министър Ангелкова и коментира, че само по този начин можем да сме сигурни, че се спазват изискванията на Закона за туризма и се предлага качествен продукт. Според нея в рамките на срока е реално нарушенията да бъдат отстранени. По отношение на сигнала, който беше свързан с хигиената в апартаментния комплекс, специалистите от Българската агенция по безопасност на храните установиха, че няма нарушения. Правим проверки както по отношение на стопанисването на плажовете, така и на местата за настаняване и хранене и следим за качественото спазване на изискванията по Закона за туризма и Наредбата за категоризация и прекатегоризация на местата за настаняване, заяви министърът на туризма. Инспекцията в хотела в Равда е била по сигнал на туристи, получен на телефонната линия на министерството за определени нарушения в комплекса. На инспекцията присъстваха и представители на Българската агенция по безопасност на храните.", "date": "2019.06.14", "title": "Експерти глобяват 5-звезден апартхотел в Равда за нарушения"}
{"url": "https://www.24chasa.bg/novini/article/7506694", "text": "Сити Кеш е небанково финансово дружество, коeто оперира на територията на цялата страна и в продължение на години разработва и предлага ефективни кредитни продукти, с фокус върху качественото и бързо клиентско обслужване, коректността и гъвкавостта при предоставянето на услугите си. „ ”, коментира ръководството на компанията. Основните корпоративни ценности, споделяни и следвани от всички служители на дружеството са прозрачност и професионализъм, надеждност и разбиране, професионална етика и екипност. Регионалните офиси на кредитната институция в цялата страна са се превърнали в места за висококачествено клиентско обслужване, с модерна визия и комуникативна локация, за удобство на всички клиенти. Към днешна дата над 500 000 българи са се доверили на CITYCASH за свой финансов партньор, компанията разполага със структура от над 100 офиса и повече от 2000 служители. Стремежът на Сити Кеш за по-модерна визия, се показва и в обновената корпоративна страница –  . Сайтът е изцяло потребителски ориентиран, с осъвременена онлайн форма за кандидатстване за бърз заем на вноски. Съдържа ценна финансова информация относно продуктите, процеса за теглене и връщане на бърз потребителски кредит, актуални промоционални предложения и полезни финансови теми. Новата телевизионна реклама на CITYCASH също е доказателство за по-съвременното мислене на финансовото дружество. В клипа са пресъздадени част от често срещаните проблеми от ежедневието на българина, за които му се налага да търси пари назаем и бързото решение –   от CITYCASH.", "date": "2019.06.14", "title": "CITYCASH – модерна визия и достъпна финансова помощ в цяла България"}
{"url": "https://www.24chasa.bg/novini/article/7506987", "text": "Шестима са пострадали при масов бой в хисарското село Старосел, съобщиха от пловдивската полиция. Сигналът за възникналото напрежение е подаден в 3 часа тази сутрин в местното РУП. Незабавно към мястото бил насочен екип от полицаи, които да прекратят физическата саморазправа. При последвалата проверка е установено, че от 21 часа предната вечер започнало голямо семейно тържество, към което се присъединили няколко мъже от друга фамилия. Конфликтът между тях е възникнал след употреба на голямо количество алкохол. В резултат на сбиването са нанесени материални щети по къщата. Медицинска помощ е оказана на ползвателите й, 62-годишни мъж и жена, и на техен 26-годишен родственик. С наранявания са и тримата инициатори, на 23, 26 и 32 години, които са задържани с полицейска заповед. По случая е образувано досъдебно производство и процесуално-следствените действия продължават под наблюдение на районната прокуратура. Обстановката в селото е спокойна, осигурено е полицейско присъствие до пълното възстановяване на обществения ред.", "date": "2019.06.14", "title": "Шестима пострадали при масов бой на тържество край Хисаря"}
{"url": "https://www.24chasa.bg/novini/article/7506538", "text": "Социалистите в Албания събраха необходимите подписи и започнаха процедура за освобождаването на президента Илир Мета, съобщи ТАСС, като се позовава на агенция МИА. В Албания президентът се избира от парламента. Под искането са се подписали 55 депутати, което е с 20 повече от необходимото за започване на процедурата. Сред депутатите, които са се подписали за отстраняването на президента, има и представители на опозиционната Демократическа партия, както и на Социалистическото движение за интеграция, предаде БТА. За освобождаването на президента са необходими гласовете на 94 депутати от 140-членния парламент. Крайната дума обаче има Конституционният съд. Той обаче не функционира повече от една година. В момента в него има само един съдия с изтекъл мандат, а останалите осем бяха освободени от длъжността си, след като не успяха да преминат през нужната процедура на проверка, припомня ТАСС. В четвъртък парламентът прие с гласовете на 100 депутати, 25 от които от опозицията, резолюция, според която решението на президента за отлагане на насрочените за 30 юни местни избори е противоконституционно. В края на май Мета обяви решението си да отложи местните избори заради вътрешнополитическата криза в страната.", "date": "2019.06.14", "title": "Албанските социалисти събраха\nнеобходимите подписи за освобождаването\nна Илир Мета"}
{"url": "https://www.24chasa.bg/novini/article/7506560", "text": "Районната прокуратура във Варна предаде на съд 53-годишния Бонислав Р. за причиняване на средна телесна повреда на свой колега – престъпление по член 129, ал. 2, във връзка с ал. 1 от Наказателния кодекс. Това съобщиха от прокуратурата. Подсъдимият и пострадалият Милко М. работели във варненска фирма. На 25 април 2017 г. те били изпратени в град Долни чифлик за извършване на ремонтни дейности на пътната мрежа. 53-годишният Бонислав управлявал асфалтополагаща машина, а Милко – водоноска. Машината, управлявана от Бонислав, се движела прекалено бавно. Пред нея работела фрезовъчна машина. Тогава Милко предприел изпреварване. Насреща обаче се задал автомобил и той трябвало да се прибере в дясната лента, като водоноската влязла между асфалтополагащата и фрезовъчната машина. Маневрата се сторила прекалено рискована за Бонислав. Когато машините паркирали по-късно, подсъдимият се приближил до колегата си, започнал да му крещи и му нанесъл няколко юмрука в лицето заради направеното по-рано изпреварване на пътя. От ударите Милко получил мозъчно сътресение и счупване на носните кости. Инцидентът бил видян от колеги на пострадалия и подсъдимия. По-късно същия ден Милко бил настанен в болница заради причиненото му нараняване. Той получил трайно стеснение на двата носови канала, което довело до затруднение в дишането. Предстои делото срещу Бонислав Р. да бъде насрочено за разглеждане във Варненския районен съд.", "date": "2019.06.14", "title": "Съдят мъж, пребил колега по време на работа"}
{"url": "https://www.24chasa.bg/novini/article/7506556", "text": "Пощенска банка, част от Юробанк груп, приключи вчера придобиването на Банка Пиреос България – ключово събитие в стратегията на групата за разширяване на международната ѝ дейност с фокус върху пазари, на които е лидер.  До юридическото сливане на двете банки, Банка Пиреос България ще остане дъщерно дружество на Пощенска банка. Юробанк груп е регионална банкова група с канадски и американски фондове като основни акционери. Очаква се операционната интеграция да се осъществи до края на годината. До приключването ѝ клиентите на двете банки ще продължат да се обслужват в настоящия формат: клиентите на Пощенска банка в клоновата мрежа и чрез електронните канали на Пощенска банка, а клиентите на Банка Пиреос България ще бъдат обслужвани в клоновата мрежа и чрез електронните канали на Банка Пиреос България. Разработват се и общи продукти и услуги за клиентите на двете банки, а иновативната дигитална апликация – чатботът ЕVA 2.0, ще бъде пусната в следващите седмици, за да отговаря на клиентски въпроси. След приключване на юридическото сливане, системите и процесите на двете банки постепенно ще бъдат интегрирани. Пълна информация за основните дати от процеса на обединение на Пощенска банка и Банка Пиреос България ще бъде своевременно публикувана в сайтовете www.postbank.bg и www.piraeusbank.bg, а клиентите на двете банки ще получават ясна и навременна информация за процеса и актуална информация за банковите услуги.", "date": "2019.06.14", "title": "Пощенска банка изкупи акциите на Банка Пиреос България"}
{"url": "https://www.24chasa.bg/novini/article/7506565", "text": "Пленумът на ВСС ще разрешава разследванията срещу председателите на ВКС, ВАС и главния прокурор. Като това трябва да стане с квалифицирано мнозинство от 17 гласа. Това стана ясно по време на дебата в работната група за изготвяне на предложения за законодателни промени, засягащи разследванията срещу председателите на ВКС, ВАС и главния прокурор, който се предава на живо чрез сайта на Министерството на правосъдието. Проектът за промени в НПК беше представен от министъра на правосъдието Данаил Кирилов и касае особените правила в случаите, при които има извършено умишлено престъпление от общ характер от тримата висши магистрати, предаде БТА. Проектът посочва, че предложението за такова разрешение от ВСС и за временно отстраняване от длъжност на \"тримата големи\" в съдебната система може да направи министъра на правосъдието или не по-малко от трима от членовете на съответната колегия на ВСС. То трябва да бъде придружено от подробни писмени мотиви. И да се разгледа не по-късно от седем дни от постъпването му. По време на разглеждането трябва да бъде изслушан и предложеният за временно отстраняване от длъжност. Срокът на временното отстраняване не може да бъде по-дълъг от посочения общ срок за продължителност на разследването в НПК. Решението на пленума на ВСС ще подлежи на обжалване в тридневен срок от постановяването му пред петчленен състав, на ВАС, определен на принципа на случайния избор измежду всички съдии от този съд. Решението се постановява в седемдневен срок от постъпване на жалбата и е окончателно. Разследването на висшите магистрати ще се извършва от прокурор от Спецпрокуратурата и Софийската градска прокуратура, според това на кой съд е подсъдно делото. Съдът в открито заседание, в състав от трима съдии, определени на принципа на случайния избор, се произнася по обосноваността и законосъобразността на постановлението в едномесечен срок от постъпване на делото, с определение, което е окончателно. В състава на съда не могат да участват младши съдии, предвижда още проектът. На първа инстанция дела от такъв тип ще се разглеждат от трима съдии и от пет съдии в случаите, когато престъплението предвижда наказание не по-малко от петнадесет години лишаване от свобода или друго по-тежко наказание. На втора инстанция делото също трябва да се гледа от петима магистрати. Като в съставите не могат да участват младши съдии. Обсъждането на проекта на министър Данаил Кирилов продължава, като в него участват представители на ВСС, магистрати и експерти. Кирилов посочи в началото на дебата, че проектът е част от изпълнението на мерките от Механизма за сътрудничество и оценка на ЕК спрямо България. По думите му с приемането на на проектозакона ще се отговори на обществените очаквания за гарантиране на обективно и безпристрастно провеждане на разследване срещу \"тримата големи\".", "date": "2019.06.14", "title": "ВСС ще разрешава разследванията срещу шефовете на ВКС, ВАС и главния прокурор (На живо)"}
{"url": "https://www.24chasa.bg/novini/article/7506534", "text": "\"Става дума за разлив на нискооктанов бензин от тръбопровод на ЛУКойл-Нефтохим. Подаването веднага е преустановено и в момента разливът е локализиран, поставени са съоръжения, за да не навлезе в езерото Вая\", съобщи за \"24 часа\" директорът на екоинспекцията Тонка Атанасова. И допълни, че опасност от екокатастрофа няма. РИОСВ и Басейнова дирекция са взели проби от езерото, които ще са готови до дни, през целия ден днес ще продължи почистването на района. Най-вероятно става дума за криминален акт, при който е пробит тръбопровод на завода, преминаващ край бургаския квартал Долно Езерово.", "date": "2019.06.14", "title": "РИОСВ за разлива край Бургас: Изтекъл е нискооктанов бензин"}
{"url": "https://www.24chasa.bg/novini/article/7506581", "text": "\"Много бяха очакванията, а отговорите - малко . . . \" - разочаровано споделят жители на Тор Бела Монака, работнически квартал в източната част на Рим, където антисистемното \"Движение 5 звезди\" (Д5З) доскоро обираше всички гласове. \"Нещата съвсем се бяха влошили, но като изключим някоя и друга улица, обновена през месеца, в предградията всичко си е постарому, откакто \"Движение 5 звезди\" е на власт\", казва 24-годишният Даниеле, който живее в Тор Бела Монака от 18 години. Този краен квартал на Вечния град, както и други проблемни квартали, масово гласува за Д5З през 2016 г. и така 37-годишната Вирджиния Раджи бе триумфално избрана за кмет на Рим. Но три години по-късно жителите на бедния столичен квартал с висока безработица, където напоследък се заселват все повече чужденци, по-специално от Румъния и Ангола, са изгубили търпение. Разочарованието се прояви на последните европейски избори, в които антисистемната партия, ръководена от вицепремиера Луиджи Ди Майо, взе почти двойно по-малко гласове, отколкото на общинските през 2016 г. - спадна от 42 на 24 процента. Джакпотът удари Лигата - крайнодясната партия на вътрешния министър Матео Салвини, също вицепремиер, за която гласуваха 36,7 на сто от избирателите. \"Започнахме работа по конкретни проекти, полезни за местните, изпълнихме си обещанията и не мога да разбера защо вече няма подкрепа\", оплаква се кварталният кмет Роберто Романело. \"В дългосрочен план обаче Лигата няма как да работи, защото идеите й не са подходящи за жителите на Тор Бела Монака, които са предимно чужденци\", добавя той. Според политолога Джовани Орсина \"Д5З не успя да си изгради силна идентичност, поне колкото тази на Лигата, и мнозина избраха партията на Матео Салвини\". \"Освен това избирателите на Д5З не са много политически активни, не се интересуват особено от европейските избори и мнозина от тях не гласуваха\", обясни той пред АФП. \"Опасен квартал\" ============== Построен през 60-те за прииждащите бедни семейства от Южна Италия, Тор Бела Монака се е превърнал за няколко десетилетия в средище на наркотърговията, обслужващо римския мегаполис - там правилата се диктуват от няколко наркодилъри. Стотици пристрастени си инжектират хероин в парка пред очите на местните жители, на две крачки от началното училище. Местните майки всеки ден се тревожат децата им да не се наранят с разхвърляните спринцовки. \"В сградите по тези улички хич и да не влизаш. Полиция минава от време на време навреме, но кварталът си е опасен\", подхвърля живеещ наблизо, ядосан като всички местни, които се чувстват \"изоставени от институциите\". Тъкмо това ги подтиква да се доверят на партията на Матео Салвини - силния човек в правителството, чиято политика по сигурността, насочена срещу мигрантите, направи Лигата водеща политическа сила в Италия. Срещу парка се намира кафе \"Пиермарини\", старо квартално барче, където активисти от Д5З се отбиват да бистрят политиката. \"Лигата изпрати послания, които се посрещат добре в предградия като нашето: за имиграцията, бедността, несигурността\", обяснява един от тях, Джовани Папа, дошъл на подобна сбирка. А \"Движение 5 звезди\" не можа да даде отпор на постоянните нападки, с които го обсипваше Лигата в медиите, добавя активистът, леко отчаян. (БТА)", "date": "2019.06.14", "title": "\"5 звезди\" вече не жъне успехи в работническите квартали на Рим"}
{"url": "https://www.24chasa.bg/novini/article/7506592", "text": "Турски прокурори настояват за присъди до пет години затвор за двама репортери на Блумбърг, отразявали валутната криза от миналата година, съобщи Асошиейтед прес, позовавайки се на американската агенция. Блумбърг съобщи снощи, че Керим Каракая и Ферджан Ялънкълъч са обвинени за опит за подкопаване на икономическата стабилност на Турция заради материал, който двамата написали през август 2018 г., предава БТА. Агенцията съобщи още, че прокуратурата е обвинила още 36 души за коментари в социалните медии по материала, които били сметнати за критични спрямо турската икономика. Главният редактор на Блумбърг Джон Миклетуейт осъди обвинителния акт и защити репортерите, които по думите му са отразили \"честно и точно\" събитията. Той подчерта, че агенцията ще ги \"подкрепя през цялото изпитание\". Първото заседание по делото е насрочено за 20 септември.", "date": "2019.06.14", "title": "Турски прокурори искат затвор за репортери на Блумбърг"}
{"url": "https://www.24chasa.bg/novini/article/7506593", "text": "Китай отправи днес призив за диалог, ден след като два танкера бяха нападнати в района на Персийския залив, където силното напрежение поражда опасения от разгаряне на конфликт, предаде Франс прес. \"Надяваме се, че всички засегнати страни ще могат да уредят разногласията помежду си по подходящ начин, чрез диалог и консултации\", заяви на пресконференция говорителят на китайската дипломация Гън Шуан. \"Това е в интерес на страните от региона, както и на международната общност\", добави той. САЩ обвиниха по-рано Иран, че носи отговорност за атаките срещу два петролни танкера в Оманския залив - норвежки и японски, които тутакси вдигнаха цените на петрола, предава БТА. Обвиненията са безпочвени, заяви днес Иран и на свой ред обвини Вашингтон в \"дипломатически саботаж\". Иранският президент Хасан Рохани заяви, че САЩ са \"тежка заплаха\" за регионалната и световната стабилност. Вашингтон въведе по-строги икономически и дипломатически санкции срещу Техеран, след като преди година се отказа от международното споразумение за иранската ядрена програма, сключено през 2015 г. Китай бе сред осемте държави, на които САЩ бяха позволили да внасят суров петрол от Иран без риск от американски санкции, преди в началото на май т. да премахнат тези изключения. Призивът на Пекин към диалог се отправя в момент, когато китайският президент Си Цзинпин разговаря с иранския си колега Хасан Рохани на форум на Шанхайската организация за сътрудничество в Бишкек, Киргизстан. Си изрази подкрепа за ядрената сделка, съобщи днес китайската агенция Синхуа. Двамата лидери разговаряха и за китайската инициатива \"Един пояс, един път\", и за сътрудничеството в борбата срещу тероризма.", "date": "2019.06.14", "title": "Китай призова за диалог след новите атаки срещу танкери в Близкия изток"}
{"url": "https://www.24chasa.bg/novini/article/7506596", "text": "Писмо, което информира за завръщането на Христофор Колумб от Америка, беше открито в историческия архив на испанската монархия, предава ТАСС. Посланието е написано от краля на Португалия Жуан II до краля на Арагон крал Фердинанд II, който по това време се намира в Барселона заедно с Изабела I Кастилска. В писмото се потвърждава, че мореплавателят се е завърнал от своето първо пътешествие /1492-1493/ през Атлантическия океан и е стъпил на земя, която не е била картографирана от европейците, предаде БТА. \"Вашият адмирал пристигна в пристанището на нашия град Лисабон и ние много се зарадвахме на тази среща\", пише португарлският крал. Документът потвърждава, че Колумб е стигнал до Америка и успешно се е завърнал. Това е първото официално известие, че мореплавателят се е завърнал от своето първо пътешествие и е останал жив. Писмото се е съхранило в много добро състояние и неговата автентичност е потвърдена от специалистите.", "date": "2019.06.14", "title": "Откриха писмо, в което се съобщава за завръщането на Колумб от Америка"}
{"url": "https://www.24chasa.bg/novini/article/7506602", "text": "Запечатаната на 13 юни при акция на ГДБОП кабелна телевизия RN в Бургас днес отново излъчва. Нейният собственик Георги Стоянов потвърди пред \"24 часа\", че вече е започнало възстановяване на програмите. \"Вчера бе спряно абсолютно всичко и в момента го възстановяваме. Потребителите вече получават сигнал,  интернетът не е спирал. Предоставили сме копие на договорите за авторски права за излъчване. Щетите, които ни нанесоха са значителни. Проверките продължават, чакаме експертиза на иззетата техника\", каза Стоянов. От прокуратурата заявиха, че все още няма повдигнати обвинения. Акцията в кабелна телевизия RN започна вчера сутринта, докато новинарите подготвяли обедната емисия. Малко по-късно офисът й бе запечатан и телевизията спря. Зам.апелативният прокурор на Бургас Йовита Григорова заяви, че акцията е била под наблюдението на районен прокурор с участието на отдел \"Киберсигурност\" към ГДБОП и с логистичната подкрепа на Европол, НАП и Комисята за регулиране на съобщенията. Както вече стана ясно, сигнал за нередностите в бургаската медия, е подаден в прокуратурата от две национални телевизии, както и от физически лица в края на 2018 г. Тогава е образувано досъдебно производство за извършено престъпление от общ характер по чл. 172 а ал. 1 от НК против интелектуалната собственост. Според прокурор Григорова имало налице доказателства за нанесени щетите от излъчването без авторски права за милиони левове.", "date": "2019.06.14", "title": "Запечатаната кабелна телевизия в Бургас отново излъчва"}
{"url": "https://www.24chasa.bg/novini/article/7506607", "text": "4,06 е средната оценка от матурата по български език и литература, а 4,67 - от втората матура по предмет по избор. Миналата година са били 4,24 и 4,50. 226 абитуриенти са изкарали 100 точки, а 29 - 0. В сравнение с миналата година със 100 точки са били 215 ученици, а с 0 - 4. Традиционно най-висок брой точки има по предметите, по които зрелостниците са най-малко - немски език, френски език, италиански език и химия. И обратното - най-ниски по най-желаните предмети - география, биология и философски цикъл.  Немската езикова гимназия в София е на първо място на матурата по български език и литература, както и миналата година. Софийската Математическа гимназия обаче замени лидерското място от миналата година на Американския колеж по втората матура по предмет по избор. Най-големи затруднения срещат абитуриентите при разбирането и създаването на текст. Цели 6% са преписали текста, предложен на матурата от творбата на Елин Пелин \"Косачи\". ", "date": "2019.06.14", "title": "4,06 е средната оценка от матурата по български език и литература, 4,67 - от тази по избор"}
{"url": "https://www.24chasa.bg/novini/article/7506623", "text": "В четвъртък около 22.10 часа, в заведение в Шумен, мъж произвел изстрели с оръжие, съобщават от полицията. На място веднага бил изпратен полицейски екип, който установил, че 47-годишен мъж в явно нетрезво състояние е произвел два изстрела. В хода на първоначалните действия станало ясно, че оръжието е газов пистолет \"ЕKOL\". Мъжът е тестван с техническо средство, като са отчетени 1,36 Й концентрация на алкохол в кръвта му. На основание чл. 72, ал.1 от ЗМВР е задържан с полицейска мярка за срок до 24 часа. Съставен му е акт по Указа за борба с дребното хулиганство. Работата по случая продължава.", "date": "2019.06.14", "title": "Пиян стреля в заведение в Шумен"}
{"url": "https://www.24chasa.bg/novini/article/7506601", "text": "Европейската комисия съобщи, че държавни и неправителствени източници от Русия стоят зад множество опити за влияние в навечерието на изборите за евродепутати преди месец. Отбелязва се, че не е засечена целенасочена външна дезинформационна кампания срещу изборите за ЕП, но са открити множество случаи, в които целта е била да се повлияе на избирателната активност и на избора на гласоподавателите. Открити са доказателства за даване на насоки от руски източници за неоснователни изказвания срещу ЕС, които са били използвани в националните предизборни дебати, предаде БТА. Отчита се, че злоумишлено са били разпространявани крайни мнения на основата на дезинформация, които да изострят обществения дебат. Даден е пример с пожара в катедралата Нотр Дам в Париж, когато са били изразявани мнения, че бедствието е знак за \"залеза\" на ценностите на Запада, християнството и ЕС. От началото на годината Гугъл е предприел действия срещу 130 000 европейски потребители за злоупотреби в областта на рекламата. По сходни причини Фейсбук е взел мерки срещу 1,2 милиона потребители в ЕС, а Туитър - срещу 16 000. Фейсбук е премахнал 2,2 милиарда фалшиви профила, а Туитър - 77 милиона. В ЮТюб са били закрити 3,39 милиона канала заради спам и подвеждане. Все още социалните мрежи не успяват да предприемат мерки, с които да се установи кой стои зад профилите на нарушителите на правилата, както и за улеснение на потребителите да различават дезинформацията, отчита ЕК. Уточнява се, че бюджетът на службите на ЕС за засичане на дезинформация за тази година е пет милиона евро - двойно повече, отколкото за миналата година. Предстои Европейската служба за външна дейност да наеме още 50 сътрудници, които да откриват опити за саботаж на ЕС. ", "date": "2019.06.14", "title": "ЕК: Русия стои зад множество опити за влияние в навечерието на евроизборите"}
{"url": "https://www.24chasa.bg/novini/article/7506634", "text": "За борени часове служители на три области дирекции установиха и задържаха гастрольори, извършили взломна кражба и опит за такава във Велико Търново, съобщиха от пресцентъра на МВР. В сряда бил получен сигнал от местен жител за извършена взломна кражба на 535 лв. и златни накити от апартамент в областния град. На местопроизшествието е бил извършен оглед. По случая е образувано досъдебно производство. В резултат на проведените незабавни действия по разследването от служители на областната дирекция, колегите им районното управление, със съдействието на служители от областните дирекции в Габрово и Стара Загора, още същия следобед в района на Шипка бил спрян лек автомобил \"Мерцедес\" управляван от 49-годишен мъж от Силистра. С него пътувал и 57-годишният му брат. При извършена проверка в колата са намерени вещи, имащи отношения към извършеното деяние. Двамата родственици били задържани с полицейски мерки до 24 часа, а в хода на разследването станало ясно, че автор на домовата кражба е по-възрастният. Той е криминално проявен и осъждан, с 15 криминални и съдебни регистрации. Установено е още, че той е съпричастен и към опит за взломна кражба, извършен същия ден във Велико Търново. След доклад на материалите в прокуратурата 57-годишният силистренец е привлечен като обвиняем и с прокурорско постановление мярката му е удължена за 72 часа. Работата по изясняване на престъпната им дейност продължава.", "date": "2019.06.14", "title": "Задържаха гастрольори, извършили взломна кражба във Велико Търново"}
{"url": "https://www.24chasa.bg/novini/article/7506636", "text": "Европейската комисия докладва за постигнатия напредък в борбата с дезинформацията и основните поуки, извлечени от европейските избори. Публикувани са също и последните месечни доклади на Google, Twitter и Facebook в рамките на саморегулаторния Кодекс за добри практики, съобщиха от пресцентъра на Европейската комисия. Българският еврокомисар за цифровата икономика и общество Мария Габриел, сред чиито основни приоритети е борбата с дезинформацията, коментира, че създаването на мрежи за изборно сътрудничество на национално и европейско равнище са помогнали за опазване на демокрацията от опити за манипулация. „Интензивната ни работа на няколко фронта от април 2018 насам подобри системите за откриване и реагиране на използването на дезинформация като инструмент за политическа дестабилизация. Повиши се и обществената бдителност по отношение на тези рискове. Въпреки това трябва да се направи още много. Борбата с дезинформацията е общо и дългосрочно предизвикателство за институциите на ЕС и държавите членки“, заяви Мария Габриел. Тя съобщи още, че според докладите, представени от социалните платформи за периода януари-май 2019, Google са отстранили повече от 3,39 милиона канала в YouTube за нарушаване на тяхната антиспам политика и 8 600 за кражба на самоличност. Twitter е премахнал около 77 милиона акаунта, идентифицирани като фалшиви или използващи други манипулативни техники. За първите три месеца на годината, Facebook e деактивирал 2,19 милиарда фалшиви акаунта. „Онлайн платформите носят специална отговорност в борбата с дезинформацията. С активна подкрепа от наша страна, Facebook, Google и Twitter постигнаха известен напредък в рамките на Кодекса за добри практики. Сега очакваме те да запазят набраната скорост, да увеличат усилията си и да изпълнят поетите от тях ангажименти. Въпреки че е твърде рано да се правят заключения за степента и въздействието на дезинформацията по време на европейските избори, е ясно, че мерките на ЕС — с помощта на множество журналисти, проверители на факти, платформи, национални органи, научни работници и представители на гражданското общество — спомогнаха за възпрепятстване на атаките и изобличаване на опитите за намеса в нашите демократични процеси“, отбеляза още българският еврокомисар. Мария Габриел призова онлайн платформите да постигнат допълнителен напредък. Те трябва да обяснят по-добре как дезактивирането на ботове и фалшиви профили е ограничило разпространението на дезинформация в ЕС, да разработят по-ефективни инструменти за повишаване на прозрачността и надеждността на уебсайтовете, на които се хостват реклами. Нужно е също платформите да предоставят по-подробна информация, позволяваща идентифицирането на злонамерени лица или държави членки, към които са насочени атаките. Те трябва да засилят своето сътрудничество с проверителите на факти и да предоставят на потребителите инструменти за по-лесно откриване на дезинформация. Не на последно място, платформите следва да дадат реален достъп до техните данни на изследователската общност. „Призовавам платформите да приложат своите политики за прозрачност на политическите реклами и към бъдещите национални избори в държавите членки. Ще продължим да работим с всички подписали Кодекса за добри практики страни, включително компанията Microsoft, която се присъедини наскоро. Оставаме фокусирани също върху целта да улесним работата в мрежа на доверените проверители на факти и научните изследователи, като им предоставяме необходимите инструменти, за да работят по-ефективно. В края на годината ще направим оценка на ефективността на Кодекса за 12-месечния период на неговото прилагане и ще вземем решение за следващите стъпки“, коментира още българският еврокомисар Мария Габриел.", "date": "2019.06.14", "title": "Мария Габриел: Мерките за борба с дезинформацията дават резултат"}
{"url": "https://www.24chasa.bg/novini/article/7506644", "text": "Във връзка със Задушница Столична община осигурява утре допълнителен градски транспорт: Разркират се следните временни автобусни линии: автобусна линия № 83-А с маршрут: от Зоопарка по маршрута на автобусна линия № 83 до бул. “Ломско шосе”, наляво по ул. “Бели Дунав” и по ул. “Хан Кубрат” по маршрута, двупосочно. - автобусна линия № 108-А с маршрут: от ж.к. “Люлин – 5” по стария маршрут на автобусна линия № 108 (в посока ул. “Бели Дунав” – от бул. “Сливница” по ул. “Адам Мицкевич”) до ул. “Бели Дунав”, по ул. „Хан Кубрат”, по ул. „Христо Силянов”, по бул. „Ломско шосе”, по ул. „Бели Дунав” и по ул. „Хан Кубрат” по маршрута, двупосочно. - автобусна линия № 18-А с маршрут: автостанция “Орландовци” – гробищен парк “Малашевски гробища” по маршрута на автобусна линия № 18. - автобусна линия № 79-А (по променен маршрут във връзка с ремонта по ул. “Каменоделска”): надлез “Надежда”, ул. “История Славянобългарска”, двупосочно по ул. “Заводска” и ул. “Индустриална”, ул. “Константин Стоилов”, бул. “Ген. Данаил Николаев”, по моста „Чавдар“, бул. “Владимир Вазов”, ул. “Тодорини кукли”, ул. “Река Велека” и по бул. “Владимир Вазов” по маршрута, двупосочно. - автобусна линия № 86-А с маршрут: АТ „Малашевци“, ул. “Резбарска”, пл. “Сточна гара”, бул. “Сливница”, обратен завой на ул. “Опълченска” и по маршрута, двупосочно. - автобусна линия № 90-А с маршрут: автостанция „Изток“, бул. “Ботевградско шосе”, ул. “Александър Екзарх”, ул. “Река Велека”, ул. “Васил Кънчев” до гробищен парк “Малашевски гробища”. Автобусни линии № 79 и 309 ще се движат по променения маршрут във връзка с ремонта по ул. “Каменоделска”. Екипите на “Пътна полиция” при СДВР ще контролират движението и ще насочват автомобилите на гражданите за паркиране около гробищните комплекси. Възможностите за паркиране са, както следва: - в района на Централни гробища - по платната на ул. „История Славянобългарска” (старо име ул. “202”) и ул. “Заводска”; - в района на гробища “Бакърена фабрика” - по платната под подлеза на ул.”Адам Мицкевич”; - в района на гробища “Малашевци” - по платната на ул. “Резбарска” между ул. “Васил Кънчев” и бул. \"Ген. Владимир Вазов\", както и пред централния вход на ул. \"Жак Дюкло\". Напомняме на водачите на пътно превозни средства, че движението в зоната около Централни софийски гробища затруднено във връзка с ремонта на ул. „Каменоделска“. Столична дирекция на вътрешните работи организира реда и контрола на движение.", "date": "2019.06.14", "title": "Осигуряват допълнителен градски транспорт за Задушница в София"}
{"url": "https://www.24chasa.bg/novini/article/7506165", "text": "Засилен трафик на ГКПП Маказа се очаква в края на седмицата, съобщиха от ГД \"Гранична полиция\". От там съветват пътуващите да използват и другите пунктове на българо-гръцката граница. Във връзка с началото на активния туристически сезон се очаква значително увеличение на трафика през българо-гръцката граница в периода 14-16 юни. Данните от предходни години сочат, че най-завишена ще е интензивността на пътникопотока през ГКПП-Маказа. Тъй като той е най-често използван от румънските граждани, очакванията са автомобилите там да се увеличат два пъти, а пътниците – три пъти, в сравнение с обичайния трафик. \"Гранична полиция\" е предприела мерки за осигуряване на достатъчен брой служители за своевременна обработка на преминаващите граждани, но инфраструктурата на пункта е ограничена. Освен това, в резултат от намаления брой гръцки полицейски служители, вместо 4 трасета, работят 2 – по едно на изход и на вход. Очаква се образуване на колони от турски, румънски и български автомобили, основно на изход от страната. От Главна дирекция \"Гранична полиция\" призовават да използват и другите гранични пунктове на българо-гръцката граница", "date": "2019.06.14", "title": "Гранична полиция: Силен трафик на Маказа от днес, минавайте през други ГКПП"}
{"url": "https://www.24chasa.bg/novini/article/7506163", "text": "Илияна Христова беше одобрена за трансплантация от клиника в австрийската столица през април, а вече е и в европейската листа на чакащите. Тя разказа пред  , че в мейла, който е получила, пише, че трябва да бъда 24 часа на разположение с постоянно зареден телефон. Илияна е водила две години тежка битка с институциите и се е включила в листата на чакащите у нас. Но не е знаела какво ще се случи с живота й. Майка й Галина пък разказа, че са били изплашени, понеже през двете години е имало пациенти, които не са дочакали и са починали. „Борбата беше да я съхраним в състояние, годно за операцията, със скъпи антибитици, които не са в болнична среда, за едно лечение, което трае около 20 дни – 3 хиляди лева се дават за антибиотика само, и ежедневните лекарства са отделно – 700-800 месечно, 4 лекарства се покриват от Здравната каса – 4 хиляди лева месечно са, кислороден концентратор обаче не се заплаща от НЗОК, обясни майката. Още 16 души чакат заедно с Илияна. Тя им пожела успех и ги посъветва да не се предават.", "date": "2019.06.14", "title": "Българката, която чака за белодробна\nтрансплантация: Борбата беше тежка"}
{"url": "https://www.24chasa.bg/novini/article/7506172", "text": "Пожар избухна към 03.20 ч. в четвъртък през нощта в Сандански, предаде  Горял е сервиз за автомобилни гуми. Обитателите на блока над сервиза са евакуирани. Няма пострадали хора. Нанесени са материални щети на кооперацията.Причините за пожара се установяват.                                                                                                                                                                                                                                                                                                                       ", "date": "2019.06.14", "title": "Сервиз за гуми горя в Сандански"}
{"url": "https://www.24chasa.bg/novini/article/7506199", "text": "В измененията и допълненията на Закона за висшето образование, които в момента са предложени за обществено обсъждане, се предвижда да има Национална карта за висшето образование. Тя има за цел да определи профилната и териториалната структура на висшето образование, като има професионални направления, в които е достигнат пределът на насищане и фрагментация, но има и други професионални направления, които могат да се открият и са свързани със специализацията на регионите. Това каза в отговор на парламентарен въпрос министърът на образованието и науката Красимир Вълчев. Той даде пример, че в Казанлък има концентрация на технологични предприятия, там нямаше висше училище, но беше открит филиал, свързан с потребностите на региона, предаде БТА. За да участват висшите училища във всички инициативи за развитие на интелигентната специализация на регионите, те трябва да са по-отворени за партньорства, каза министър Вълчев. Той за пореден път заяви, че има известен проблем със сегашния модел на академичното самоуправление на университетите, който е крайна форма на затворен модел на академично самоуправление и не може да се възлагат задачи на висшите училища. Единствената обществена задача, която можем да им възложим, е за обучението на студенти по определени професионални направления - чрез план-приема, отбеляза министър Вълчев. По думите му, \"като цяло, държавата има ограничени възможности да възложи на държавните висши училища изпълнението на определени задачи и включването им в определени инициативи\". Това се опитваме да го променим и държавата, чрез МОН, да има право да възлага определен брой стратегически цели и задачи на висшите училища, обясни министър Вълчев. По този начин идеята е не да се месим във финансовото, административното или академичното управление, а да бъдем партньори в стратегическото управление на висшите училища, заяви образователният министър. Той каза, че висшите училища трябва да бъдат насърчени да участват в стартиращи компании и в различните технологични паркове, за да осигурят развитие в съответствие с интелигентната специализация. Предвиждаме и участие на общините в органите за академично самоуправление и в Съвета на настоятелите, а чрез него и с право на съвещателен глас в Академичния съвет на висшето училище, информира министър Вълчев.", "date": "2019.06.14", "title": "Министър Вълчев: Предвижда се да има Национална карта за висшето образование"}
{"url": "https://www.24chasa.bg/novini/article/7505749", "text": "Изключително потаен в личен план. Никога не е споделял неща от живота си и семейството. Криеше дори къде живее, къде ходи на почивка. Така колеги описват задържания кмет на пловдивския район “Северен” Ральо Ралев. От 30 май той търка наровете в националния следствен арест. Съпартийци във високите блокове на ул. “Борба”, която се води на негово име. Чак след зрелищното му закопчаване буквално онемели, като разбрали, че ползва тузарски мезонет от 540 кв. м с градина на покрива. Преди това населявал друг луксозен апартамент в центъра на Пловдив. Придобивки, с каквито няма как да се сдобие човек със заплата от 1200 лева. Те обаче не се водят на негово име. Да дойдеш от Тополовград, да се издигнеш до кмет на престижен пловдивски район и накрая да те арестуват с обвинение за подкуп и търговия с влияние, е катастрофално за амбициозен млад управник, смятат негови колеги. А районната организация на ГЕРБ в “Северен” направо се разграничи от Ралев. “Не толерираме подобно поведение”, заяви председателят ѝ Стефан Дедев. Макар да не се е чуло Ралев и Ивелин Банев-Брендо да имат допирни точки, районният кмет често е свързван с подземния бос, но само по земляческа линия. Кариерата на 42-годишния управник поне досега се развиваше възходящо. След завършване на Университета по химически технологии в Бургас той акостира в Пловдив. - места, където почерпката с бонбони от благодарни граждани не е непозната. “Появи се в ГЕРБ около 2010 г. Дойде и каза: “Искам да работя за партията”. Беше от добрите активисти. Започна да се изявява”, спомня си Дедев. В края на мандата си тогавашната кметица на район “Северен” Ина Филипова прави завой от ГЕРБ към ДРОН и така изгрява звездата на Ральо. “Млад човек, образован, има желание за работа. Защо пък да не е той”, си казват в организацията. И го предлагат на избрания градоначалник Иван Тотев да го назначи за районен кмет. В първия мандат Ралев буквално летеше. Първи копки, рязане на ленти, безспирни посещения на тържества в детски градини и пенсионерски клубове. Не пропускаше християнски празник, на който лично да не сипва курбан в канчетата на бабите. Те пък го боготворяха. В замяна му месеха пити и баници и му ги носеха при откриване на поредния паркинг или детска площадка. Ралев не им оставаше длъжен - пращаше ги по екскурзии я до Одрин, я до други места в страната. и те открито заявяваха, че ще гласуват за него. “Не деля хората политически. Бай Иван Герасков е дългогодишен социалист. Дойде при мен човекът с проблем. Реших му го. Оттогава стана мой почитател. По същия начин стоят нещата и с други червени активистки - Цеца Чакърсъзова и Иванка Паякова. Проблемите на хората не са нито леви, нито десни”, казваше Ралев. Самочувствието му нарасна след последните местни избори, които спечели мажоритарно. Не пропускаше да отбележи, че има най-висок резултат сред останалите районни кметове. Някои започнаха да усещат, че “Северен” му е отеснял и се цели в голямата община. С това наблюдатели обясняват който е и градски лидер на ГЕРБ. През първия мандат градоначалникът беше неотлъчно до Ралев. Във втория - по-рядко, дори му резна парите за ремонти и строителство. Появиха се слухове, че може някой на местно ниво да е подсказал на бизнесмена Здравко Ангелов да отиде да се оплаче от Ралев на премиера Борисов. Предприемачът бил размотаван за строително разрешение по нареждане на районния кмет. И твърди, че му искали 60 хил. евро, за да получи такова. После сумата паднала наполовина. В районната организация на ГЕРБ признават, че “Казахме му, че се променя и става нарцистичен. Той се сопна: “Не може да ми говорите така. Мен хората ме харесват”, припомня прекият му партиен ръководител Стефан Дедев. Според него, за да помпа рейтинг, районният управник разгърнал мащабна дейност по събаряне на незаконни ромски постройки. Акциите се правеха периодично с аргумента, че законът трябва да се спазва. Под багерите рухваха колиби, а циганки кълняха Ралев с думите: “И ти да останеш без къща!”, “Камион да те мачка!”, “Дупка да те изяде!”. Той обаче не обръщаше внимание на заклинанията. В действията си беше поощряван от Валери Симеонов. В качеството си на вицепремиер той често идваше да удря рамо на Ралев. Нарече го пловдивския Кърк Дъглас. “В последните 5 месеца спря да контактува с районното ръководство на ГЕРБ, след като беше изваден от него и остана редови член. Навсякъде тръбеше: “Моят район, моята партия, аз съм човекът.” Повярва си, че гласовете, които е получил на изборите, са негов личен вот”, коментира Дедев. И припомня, че и в специализирания апелативен съд Ралев е Съпартийците му отдавна били озадачени, че не е близък нито с тях, нито с останалите районни кметове. Контактувал с приятели извън ГЕРБ и общината. Често бил засичан по нощни клубове. “Без да знаем какво се случва, преди няколко месеца му казахме, че ако трябва, ще вземем кандидат-кмет за “Северен” от друг район, но подобно поведение като неговото е неприемливо”, припомнят от организацията. Някой успял да подшушне на Ралев, че директорът на общинското предприятие “Градини и паркове” Стоян Алексиев ще бъде издигнат за неговия пост. И настанал страшен скандал между двамата, едва ги разтървали. Адвокатката му Сузана Алекова твърди, че откакто е задържан, Ралев се стопил. Притеснявал се за семейството си и за невръстните си деца. “Нито веднъж в разговорите, подслушвани със СРС, той не е говорил за пари. Най-вероятно се касае за злоупотреба с името му от сочения за посредник Иван Делевски от Карлово. Той е демонстрирал приятелски връзки с Ралев пред бизнесмена Здравко Ангелов, а кметът е бил в неведение”, казва защитничката. Затова и Според юристи кметът на “Северен” не е хванат с парите, но е подведен под отговорност за поискване, където законът третира това като тежко престъпление. Дали в съда ще бъде доказано, е въпрос на време. Засега, макар и зад решетките, е невинен. Имотите и придобивките, които му се приписват, се водят на фирмата на 71-годишния му баща Иван. Родителите на кмета се преместили от Тополовград и от години живеят в Пловдив. Луксозният мезонет, до който асансьорът се качва само с чип, официално е на Ралев-старши. След ареста на Ралев в района се разгърна подписка в негова защита, инициирана от съпругата му и още няколко служителки. Тя продължава, но със затихващи функции в няколко квартални фризьорски салона и денонощни магазини.", "date": "2019.06.14", "title": "Ральо Ралев - тайнственият съгражданин на Брендо от Тополовград"}
{"url": "https://www.24chasa.bg/novini/article/7506210", "text": "Президентът на Китай Си Дзинпин каза днес на президента на Иран Хасан Рохани, че Китай ще продължи да развива отношенията си с Иран независимо от промените в ситуацията, съобщи Ройтерс, позовавайки се на Синхуа. Китайският лидер се срещна днес с Рохани в кулоарите на форума на Шанхайската организация за сътрудничество в киргизката столица Бишкек, предаде БТА. САЩ обвиниха Иран за вчерашните нападения срещу два петролни танкера в Оманския залив. Техеран отхвърли обвиненията за атаките, които повишиха цените на петрола и засилиха опасенията от нова конфронтация между САЩ и Иран.", "date": "2019.06.14", "title": "Си Дзинпин увери, че Китай ще развива отношенията си с Иран независимо от всичко"}
{"url": "https://www.24chasa.bg/novini/article/7506235", "text": "Столични полицаи издирват извършител на престъпление. Тази сутрин в Пето РУ е получен сигнал, че няколко автомобила, паркирани в ж.к. „Суха река“, осъмнали със спукани гуми, съобщиха от пресцентъра на полицията. На място са изпратени полицейски екипи и при извършените огледи е установено, че гумите са надупчени с шило. Работа по образуваното досъдебно производство продължава.", "date": "2019.06.14", "title": "Няколко коли осъмнаха със спукани гуми в столицата"}
{"url": "https://www.24chasa.bg/novini/article/7506241", "text": "Една трета от живота си човек прекарва в сън. Хората, които помнят сънищата си, се опитват да разгадаят тяхното значение и търсят определена символика. Изпраща ли ни всъщност сънят някакви скрити послания? Защо сънуваме цветни сънища? Цветните сънища имат свои предзнаменования, твърдят учени от университета в Орландо, САЩ. Те са характерни за хората, които са по-емоционални и с по-богато въображение, предава  . Според учените броят на хората, които имат цветни видения, е много малък, но едва ли те могат да разгадаят какво означава всеки цвят. В миналото се е предполагало, че цветните сънища са белег на някакво психично разстройство. Днес това е опровергано. Ето какво вещаят цветните сънища: Ако най-честият цвят, който сънувате е зеленият, това означава младост, здраве, надежда, хармония и баланс. Червеното се асоциира с огън, кръв, страст, физическа сила, топлина. Червеният цвят показва, че ви предстои страстна любов, която ще ви завладее и може да завърши със сватба. Сънувате ли предимно в бяло, ще ви заобиколят хора с чисти отношения и помисли. Синият цвят крие в себе си духовна енергия. Ако в сънищата ви преобладава синьото, това подсказва, че имате силна интуиция и интелект. Жълтият цвят се асоциира със слънцето, свободата, празникът, веселието, оптимизма, увереността. Той вещае енергия, успех, щастие, материално благополучие, а оранжевият - духовна сила. Розовите сънища пък даряват с любов, емоции и радост. Черният предвещава неприятности, житейски трудности, а в много случаи дори смърт.", "date": "2019.06.14", "title": "Какво означават цветните сънища?"}
{"url": "https://www.24chasa.bg/novini/article/7506255", "text": "Паднала метална врата счупи ръката на 5-годишно дете в двора на спортното училище в Пазарджик, съобщиха очевидци. Инцидентът е станал около 20 часа в четвъртък. Момченцето е настанено в хирургичното отделение на областната болница в Пазарджик със счупена ключица на ръката и други по-леки наранявания. Няма опасност за живота му, съобщи зам.-директора на болницата д-р Дора Шопова. Пострадалото дете е било на разходка с майка си, нейна приятелка и по-голямото си братче. То е вървяло на няколко метра след тях, когато вратата е паднала и го е захлупила. Момченцето е било захлупено от металната мрежа на вратата, която е омекотила удара и това го е спасило от по-тежки и дори фатални наранявания. Спортуващи на близкия стадион мъже са помогнали на майката да бъде преместена тежката врата и да бъде освободено момченцето, което незабавно е било закарано в болницата. \"Научихме за инцидента с детенцето тази сутрин, след като видяхме, че едното крило на вратата е паднало. Тези врати затварят достъпа до стадиона към училището. Вечер обаче хората влизат през тях, за да спортуват и играят футбол. Като ги заключим, къртят катинарите и пак влизат. Нямам представа как и защо се е откъртила вратата, но при всички случай това е станало след човешка намеса.\", обясни пред \"24 часа\" директорът на спортното училище Георги Георгиев. Говорителят на полицията в Пазарджик Мирослав Стоянов съобщи, че при тях няма подаден сигнал за инцидента, поради което и не са реагирали.", "date": "2019.06.14", "title": "Паднала метална врата счупи ръката на 5-годишно момченце в Пазарджик (Обновена)"}
{"url": "https://www.24chasa.bg/novini/article/7506258", "text": "Полицията да не използва взривни вещества и пиротехника по време на демонстрации пред граждани. Това е наредил на служителите на МВР вътрешният министър Младен Маринов, след като в Силистра три малки деца бяха ранени по време на полицейска демонстрация за 1 юни. Позволете ми още веднъж да изкажа моите извинения на пострадалите деца и техните родители за причнените тревоги, заяви Маринов пред депутати в парламента по време на парламентарния контрол. Той подчерта, че всяка година се прави проверка на знанията и компетентността на служителите чрез писмен тест по направление на дейност. “На 30 май 2019г. директорът на областната дирекция на МВР-Силистра е издал заповед, с която е разпоредил на следващия ден да бъде проведена демонстрация на Специализираното тактическо звено за бързи действия. Изготвен е план за провеждане на демонстрацията - видът на екипировката и тн. За демонстрацията са предвидени да се използват само т. нар. помощни средства - халосни боеприпаси и светлиннозвукови устройства с отвличащо въздействие. Те не са токсични и не са предназначени за нанасяне на травми на лица, срещу които се използват. Веднага след инцидента разпоредих заповед за проверка дали са спазени указанията. С нея бе образувано наказателно производстов срещу директора на МВР- Силистра и същият е отстранен от длъжност”, обясни Маринов. Той подчерта, че след края на проверката веднага виновните лица ще си понесат последствията. Министърът е забранил употребата на взривни вещества и пиротехнически изделия по време на демонстрации на обществени места пред граждани. Нито МОН, нито Регионалната инспекция по образовение са участвали в организацията, категоричен бе пред депутатите пък просветният министър Красимир Вълчев. “Моето мнение е, че участието на деца в това събитие не е било подходящо от гледна точка на възпитателния ефект, не е съобразено с възрастта на децата. Ние искаме да разширим знанията на нашите ученици, да се запознават с повече професии и работата им. Водещ обаче трябва да бъде принципът на предпазливост”, допълни той.", "date": "2019.06.14", "title": "Без взривни вещества и пиротехника на полицейски демонстрации"}
{"url": "https://www.24chasa.bg/novini/article/7506268", "text": "Инфлацията за май спрямо април е 0.1 на сто, съобщи Националният статистически институт. Инфлацията от началото на годината (май 2019 г. спрямо декември 2018 г.) е 1.8 на сто, а годишната инфлация за май 2019 г. спрямо май 2018 г. е 3.5 на сто. Средногодишната инфлация за периода юни 2018-май 2019 г. спрямо периода юни 2017-май 2018 г. е 3.3 на сто.", "date": "2019.06.14", "title": "Инфлацията за май е 0.1%"}
{"url": "https://www.24chasa.bg/novini/article/7506231", "text": "\"14 години търпим петното, че сме убийци, защото вярваме в родината си и правосъдието. Дори хората в затвора казват: Вашето място не е тук\". Това заяви бившият антимафиот Мирослав Писов, който заедно със своите четирима колеги поиска делото за смъртта на Ангел Димитров - Чората да бъде възобновено. Върховният касационен съд гледа днес делото, образувано по искане на главния прокурор Сотир Цацаров за възобновяване. Към него бяха присъединени и подобни искания от бившите полицаи. Те са в затвора в Бобов дол от средата на април тази година, когато получиха 7 години затвор за смъртта на Чората. Ангел Димитров умира през ноември 2005 година по време на акция \"Респект\". Първоначалната версия е, че той е починал от скъсана аорта, след това от асфикция, а последната версия е, че е получил задушаване от нанесените му травми. В своето изложение обаче Цацаров обяснява, че травмите не са такива, че да причинят смърт.  \"Смъртта на Ангел Димитров е биологична, а не травматична. Той има охлузвания по устата, които нямат никаква връзка със смъртта му. В задната част на тялото няма описани увреждания\", посочи адвокатката на Писов Надежда Ковачева. По думите на Явор Нотев, който защитава Борис Механджийски, съдът не е разполагал с доказателства, за да определи авторството на деянието и затова е възприел начин да го преодолее, нарушавайки закона.  \"Съдът, който е произнесъл присъдата, е избягал от отговорността да посочи кой от полицаите с какви действия е допринесъл за смъртта на Димитров. Не звучи сериозно и петимата да са допринесли за нея\", посочи адвокат Нотев пред съда. Според него осъждането анблок на петимата означава те да получат присъда без да знаят в какво са обвинени. Самият Механджийски каза в правото си на последна дума, че по време на операцията е извършил единствено това, което му е било наредено. Той добави, че и по неговите ръце и лице е имало белези, тъй като Димитров се е съпротивлявал.  \"14 години не мога да разбера къде съм сгрешил\" каза осъденият Янко Граховски. Моля делото да бъде възобновено и да получа отговор виновен ли съм\", обърна се той към магистратите. \"14 години децата ни живеят с това, че сме убийци\", посочи Георги Калинков, четвъртият осъден.  Според Иво Иванов, който е петият със седемгодишна присъда, ако е имало доказателства, че те са извършили нещо, делото е щяло да бъде решено много бързо - за месец-два. Петчленният състав на ВКС с председател Даниела Атанасова отново отказа да пусне на свобода бившите полицаи. В началото на заседанието те подадоха поредна молба да се спре изпълнението на наказанието. Но съдът обясни, че към този момент не би могъл да го направи, тъй като не са настъпили нови обстоятелства, които да променят предишните им решения. По отношение на искането за възобновяване магистратите съобщиха, че ще се произнесат след съвещание. Препоръчителният срок е едномесечен. ", "date": "2019.06.14", "title": "Полицаите, осъдени за смъртта на Чората, пред ВКС: 14 години търпим, не сме убийци (Снимки)"}
{"url": "https://www.24chasa.bg/novini/article/7506304", "text": "Расте броят на китайските туристи, които пътуват на екскурзии в други страни-членки на Шанхайската организация за сътрудничество /ШОС/, като Русия е една от най-привлекателните за тях дестинации, пише в-к Чайна Дейли. ШОС е основана през 2001 г от Китай, Казахстан, Киргизстан, Русия, Таджикистан и Узбекистан. Индия и Пакистан получиха пълноправно членство през 2017 г., съобщава \" \". Пътуванията на китайците в други страни членки на ШОС се увеличаваха постепенно през изминалите няколко години, пише още вестникът като отбелязва, че посещенията в Русия в частност отчитат двуцифрен растеж през 2017 г и 2018 г., с над 2 милиона китайци пътували до страната на година. Потенциалът на туристическия пазар на страните от ШОС обаче тепърва ще се реализира, казва експерт от Китайската туристическа академия.", "date": "2019.06.14", "title": "Пътуванията в страните от ШОС добиват популярност сред китайците"}
{"url": "https://www.24chasa.bg/novini/article/7506302", "text": "Спортните автомобили не са честа гледка из руските пътища заради лошата поддръжка на мрежата. За да се пребори с пътната инфраструктура в страната си, Константин Зарутски превърна луксозният си автомобил Бентли Континентал в танк, показва „Ройтерс”. Зарутски отдавна се занимава с тунинговане на коли, а своите резултати често споделя в „Ютюб” канала си, където има над 3,7 млн. последователи, предаде  Последното му творение е кръстил „Ултратанк”. Споделя, че кръстоската между Бентли и танк се управлява лесно и по нищо не се различава от други високопроходими автомобили. Руснакът е направил колата за седем месеца, но не разкрива колко пари е инвестирал в нея. По думите му купето от Бентли е най-евтиното, което може да се намери на територията на страната. Мечтата на Зарутски е да направи кръгче из улиците на Санкт Петербург с „Ултратанк”. По думите му за веригата е използван каучук, за да не увреждат настилката. Засега обаче той не успява да получи разрешение от властите в Русия.", "date": "2019.06.14", "title": "Руснак превърна бентлито си в танк (Видео, снимки)"}
{"url": "https://www.24chasa.bg/novini/article/7506389", "text": "Астрономи от университета на Колорадо в Боулдър заключиха, че през следващите 100 години може да има слънчево суперизригване, свързано с отделяне на енергия, която е 1000 пъти по-мощна от тази при обичайните изригвания на светилото, съобщи Сайънс алърт. Подобни изригвания са характерни за младите звезди. Смяташе се, че е невъзможно да има суперизригване в Слънчевата система, предава БТА. Астрономите са анализирани данни, получени от космическите телескопи \"Кеплер\" и \"Гая\", както и от наземната обсерватория \"Апачи пойнт\" в Ню Мексико. Те констатирали, че суперизригвания е имало на 43 подобни на Слънцето звезди. При младите звезди отделяне на енергия се регистрира веднъж седмично, а при по-старите звезди - веднъж на няколко хиляди години. Засега обаче няма по-точна информация за силата на потенциалното изригване и за влиянието му върху Земята. По мнението на учените, катастрофическият феномен ще доведе до технологичен колапс на съвременната цивилизация, ще нанесе щети за трилиони долари в целия свят и ще предизвика неочаквани техногенни катастрофи и стихийни бедствия.", "date": "2019.06.14", "title": "Суперизригване на Слънцето може да има през следващите 100 години"}
{"url": "https://www.24chasa.bg/novini/article/7506390", "text": "Българската позиция е против разделянето на Албания и Република Северна Македония в преговорния процес за членство в ЕС. Това коментира председателят на външната комисия в НС Джема Грозданова на форум \" Укрепване на капацитета и задълбочаване на сътрудничеството за интеграция на Западните Балкани в конкурентоспособна социална Европа\" в централата на КТ \"Подкрепа\", предаде БТА. Тя припомни, че холандският парламент гласува против започването на преговори за членство на Албания в Европейския съюз, но отхвърли подобна резолюция, отнасяща се за Северна Македония. Българската позиция е категорично за неразделяне, но тъй като в момента Холандия налага вето по този начин ние няма как да бъдем полезни да вървят заедно, допълни Грозданова. Труден е този въпрос, защото проблемните области в двете държави са доста различни, ще има държави, които ще блокират - това засега са Холандия и Франция, отбеляза Грозданова. Тя посочи още, че в бъдещата еврокомосия ще се води дискусия \"дали по външнополитически решения не бива да се забрани вече да се налага вето - т.е. решенията да се взимат с две трети мнозинство, а не с консенсус, както е досега\", което според Грозданова е добро решение. Сърбия и Черна Гора не бива да вървят в пакет, защото проблемът между Белград и Прищина ще забави развитието на Черна гора и влизането й в ЕС, каза Грозданова. По време на форума Грозданова подчерта, че България е направила много за възможността държавите от Западните Балкани да продължат своята евроинтеграция. Тя подчерта, че ЕС има огромна роля за гарантиране на правата на работещите хора. Джема Грозданова цитира данни, според които в ЕС живеят едва 7 процента от световното население, но се генерират 22 процента от БВП на света, а страните членки извършват 40 процента от социалните разходи в световен мащаб. По думите на Грозданова тази статистика дава основание да се претендира, че ЕС е глобален играч на световната сцена. Тя отбеляза, че интересно изследване сочи, че осем от десет европейци смятат, че безработицата и социалните неравенства са сред основните предизвикателства на ЕС. Всички участници във форума, сред които бяха лидерът на КТ \"Подкрепа\" Димитър Манолов, който откри конференцията, както и заместник-социалният министър Лазар Лазаров, подчертаха важната роля на България за възможността Западните Балкани да продължат своята евроинтеграция. \"Европа е изправена на кръстопът, има различни очаквания за бъдещето - някои диаметрално противоположни, накъде ще тръгне ЕС ще стане ясно след избора на новата ЕК\", каза Манолов. По думите му за нас ще е важно кои тенденции ще доминират през следващите пет години и дали сред тях е идеята за по-бърза и ускорена интеграция. Манолов отбеляза, че България и особено КТ \"Подкрепа\" имат надеждата, че тенденцията за разширяване на ЕС в посока Западни Балкани не просто ще продължи, а ще се ускори. Всички участници във форума отбелязаха и значението на социалния диалог в променената среда на ЕС.", "date": "2019.06.14", "title": "България е против разделянето на Албания и Северна Македония в преговорите за ЕС"}
{"url": "https://www.24chasa.bg/novini/article/7506416", "text": "Турция ще предприеме \"реципрочни стъпки\", ако САЩ й наложат санкции заради купуването на руските зенитно-ракетни комплекси С-400. Това заяви днес турският външен министър Мевлют Чавушоглу на среща с редактори от Анадолската агенция, предаде Ройтерс. Вашингтон заплаши Турция със санкции и обяви, че ще изключи Турция от програмата за изтребителите Ф-35, ако приеме доставките на руските системи. Чавушоглу посочи днес, че не е възможно Турция да отмени поръчката за системите С-400, предаде БТА. Турската лира се понижи леко до 5,9075 спрямо долара след коментара, което е най-ниското й ниво за последните две седмици, отбелязва Ройтерс. Турция е решително настроена по въпроса за купуването на руските зенитно-ракетни комплекси С-400 и няма намерение да се отказва от тях, уточни Чавушоглу, цитиран от ТАСС. По темата за С-400 сме настроени решително и нямаме намерение да отстъпваме. Ние трябваше да удовлетворим потребностите си от подобни системи и направихме това с помощта на Русия, посочи външният министър. Турция и САЩ спорят от месеци заради поръчаните от Анкара руски системи С-400, които според Вашингтон са несъвместими с отбранителната мрежа на НАТО.", "date": "2019.06.14", "title": "Чавушоглу: Ще предприемем реципрочни стъпки, ако САЩ ни наложат санкции заради С-400"}
{"url": "https://www.24chasa.bg/novini/article/7506468", "text": "Турция се обявява за щателно разследване на нападенията срещу петролни танкери в Оманския залив, заяви днес турският външен министър Мевлют Чавушоглу, цитиран от ТАСС. Тревожат ни събитията в Оманския залив. Ние не защитаваме никого, смятаме за неправилно, че няколко часа след нападенията някой е бил признат за виновен. Необходимо е да се извърши щателно разследване. В противен случай подобни ситуации може да предизвикат напрежение и да имат опасни последици, посочи Чавушоглу, предава БТА. Държавният секретар на САЩ Майк Помпейо обвини Иран, че носи отговорността за нападенията срещу двата танкера в Оманския залив на 13 юни. ", "date": "2019.06.14", "title": "Чавушоглу: Турция настоява за щателно разследване на нападенията срещу танкери"}
{"url": "https://www.24chasa.bg/novini/article/7506470", "text": "Регионалната инспекция по околната среда и водите в Бургас проверява сигнал за мъртва риба в река Шиваровска край руенското село Вресово. От инспекцията съобщиха, че на място незабавно е изпратен екип. В момента на огледа екипът не е забелязал мъртва риба. Извършен е обаче оглед на намиращото се в близост млекопреработвателно предприятие. Проверката е установила, че в завода има локално пречиствателно съоръжение и то работи в технологичен режим. Експертите от РИОСВ са взели проби на водата на изхода на това съоръжение. Предстои да бъде направен анализ, който ще отговори на въпроса дали има изпускане на замърсители или не.", "date": "2019.06.14", "title": "Откриха мъртва риба в река Шиваровска край Вресово, екоинспекцията проверява"}
{"url": "https://www.24chasa.bg/novini/article/7506276", "text": "10,5 млн. лева са щетите за 2 месеца на Би Ти Ви, Нова и НВО от незаконното разпространение на програмите чрез 5 кабелни оператора в Южна България. Това обяви говорителят на главния прокурор Румяна Арнаудова като първоначални данни, с които разполага обвинението. Вчера в 7 града е имало претърсвания и изземвания на помещения, ползвани от кабелни оператори, във връзка с престъпления срещу интелектуалната собственост и данъчната система. Установено било, че 700 000 абонати гледали над 60 програми \"на тъмно\", тоест те били в сивия сектор. Като пример Арнаудова посочи, че един кабелен оператор в Сандански обявил в КРС 1388 потребители, фактическите абонати били 12 620. \"Обществената опасност е сериозна\", каза Арнаудова, а Явор Колев от ГДБОП съобщи, че два кабелни оператора предоставяли и мобилно приложение, с което да се гледа телевизия. Това обаче също било против авторските права на засегнатите телевизионни канали. Операторите били в Бургас и Сандански. \"Борбата с пиратството в България на практика е започнала през 1998 г.\", каза Явор Колев, а преди 1 година държавата е била извадена от черен списък, в който попаднала като страна, която неглижира престъпленията срещу интелектуалната собственост. \"Никой няма за цел да унищожава нечий бизнес\", каза Колев и заяви, че въпреки спрените вчера излъчвания на кабелни оператори, днес в Бургас един от тях пак пуснал телевизия незаконно.", "date": "2019.06.14", "title": "10 млн. щети от пиратство за БТВ, Нова и НВО за 2 месеца (Обновена)"}
{"url": "https://www.24chasa.bg/novini/article/7506476", "text": "Жена шофьор загуби управление и помете колчета и знаци пред столично училище  Жена зад волана загуби управление над колата си и се качи на тротоара, като отнесе колчета и знаци пред погледа на ученици и учители в столицата пред 51-во СУ. Това съобщи бТВ. За щастие няма пострадали при инцидента.", "date": "2019.06.14", "title": "Жена с кола помете колчета и знаци пред училище в София"}
{"url": "https://www.24chasa.bg/novini/article/7506493", "text": "Суданците в България се събраха на протест пред Информационен център на Европейския съюз на ул. \"Раковски\" в София. Малката, но сплотена общност на судански граждани, които живеят и работят в България, техните съпруги, деца и приятели настояват Европа да защити техните сънародници в Судан, които са убивани по улиците от хунтата. Страната се управлява от временен военен съвет след месеци на протести, довели до падането на дългогодишния президент Омар Хасан ал Башир. Недоволни от идеите на военните за бъдещето на страната много хора останаха по улиците на суданската столица, което доведе до десетки убити и ранени в края на миналия месец. \"Вярваме, че положението, в което се намира Судан спира неговото развитие. След масовото избиване на цивилни сме сигурни, че трябва да настъпи промяна\", каза Ясир Амер. Той е един от организаторите на протеста в София и от години живее и прави бизнес у нас. Според него демократичните промени в Судан биха се отразили положително на страната и на политическите, търговски, икономически и културни отношения с Европа и света.  Протести като този на суданците в София вече имаше и в Женева, Хага, Стокхолм, Дъблин и много други европейски градове, а също така в САЩ, Канада и Австралия, където живеят големи судански общности. ", "date": "2019.06.14", "title": "Суданците в България на протест"}
{"url": "https://www.24chasa.bg/novini/article/7506507", "text": "Японският министър на отбраната Такеши Ивая заяви днес, че не възнамерява да изпраща японски войски, след като танкер, управляван от японска компания, беше нападнат в Близкия изток, предаде Асошиейтед прес. Ивая каза на пресконференция, че ситуацията не се разглежда като непосредствена заплаха за Япония. По думите му Япония не смята, че \"е необходимо Силите за самоотбрана да играят някаква роля на този етап и не планира да ги изпраща в района на Ормузкия проток в отговор на нападенията\", предава БТА. Японската фирма, управляваща нападнатия танкер \"Кокука кърейджъс\", заяви, че екипажът на кораба е видял \"летящи обекти\" малко преди да бъде нападнат, което предполага, че плавателният съд не е бил повреден от мини. Това описание противоречи на казаното от американската армия, която разпространи видеокадри, показващи според нея как ирански сили отстраняват неизбухнала магнитна мина от кораба. Танкерът, превозващ нефтени продукти за Сингапур и Тайланд, е бил нападнат два пъти вчера близо до Ормузкия проток. Той е понесъл щети, а 21-членният му екипаж е трябвало да се евакуира. Президентът на компанията \"Кокука Сангьо\" Ютака Катада каза, че според него летящите обекти, видени от моряците, може да са били куршуми. Той отхвърли възможността за мина или торпедо, защото пораженията са били над ватерлинията на кораба. По думите му информациите за нападение с мина са \"фалшиви\". Катада заяви, че екипажът е забелязал ирански военноморски кораб наблизо, но не уточни дали това е било преди, или след нападенията. \"Кокука кърейджъс\" и танкер, собственост на норвежка компания, пострадаха вчера при експлозии близо до Ормузкия проток. САЩ обвиниха Иран, че е извършил нападения срещу корабите, но Техеран отрича тези твърдения, посочва ДПА. Катада каза, че \"Кокука кърейджъс\" е бил засегнат от две експлозии през няколко часа. Екипажът е видял летящите обекти преди втория взрив. Танкерът е теглен на буксир към Обединените арабски емирства. Екипажът, съставен от филипинци, се е върнал на кораба след експлозиите, заяви Катада Товарът не е пострадал. По думите Катада корабът е ескортиран от американските военноморски сили, посочва Ройтерс. Японският министър на икономиката, търговията и промишлеността Хирошиге Секо отказа да коментира обвиненията на САЩ срещу Иран, като каза, че Япония все още разследва случилото се.", "date": "2019.06.14", "title": "Япония: Няма да изпратим войски в отговор \nна нападенията срещу танкера"}
{"url": "https://www.24chasa.bg/novini/article/7506517", "text": "Дете е блъснато от лек автомобил на кръстовището между бул. \"8-ми Приморски полк\" и ул. \"Братя Миладинови\", съобщиха от ОДМВР - Варна. Инцидентът е станал около 13.20 часа на 13 юни. 52-годишната водачка на лек автомобил с инициали Н.К. от Добрич, по време на движение, не пропуска и блъска пешеходец - дете, което пресича на сигнализирана пешеходна пътека. Вследствие на инцидента момчето получава контузни наранявания, прегледано е и освободено за домашно лечение, без опасност за живота. Инцидентът стана в деня, в който от Пътна полиция стартираха акция \"Ваканция! Да пазим живота на децата на пътя!\". Данните на МВР сочат, че при тежки пътнотранспортни произшествия през първите пет месеца на 2019 г. са загинали 7 деца и са ранени 369. Като пътници в колите на свои близки и по-големи свои приятели са загинали 3 и са ранени 183 деца. Като пешеходци загиналите са 3, а 131 са ранените. Има едно загинало дете като водач, а ранените са 55. През летните месеци на 2018 г., за времето от 1 юни до 31 август, на територията на страната са настъпили общо 2024 тежки пътнотранспортни произшествия с 202 загинали и 2575 ранени. За същия период при ТПТП са загинали 16 и са ранени 407 деца. Като пътници броят на загиналите деца е 8, на ранените - 203, като пешеходци - 4 загинали и 125 ранени, а като водачи - 4 загинали и 79 ранени.", "date": "2019.06.14", "title": "Шофьорка блъсна дете на пешеходна пътека във Варна"}
{"url": "https://www.24chasa.bg/novini/article/7506314", "text": "Броят на промишлените злополуки и смъртни случаи е спаднал през последните пет месеца на годината, каза Сун Хуашан, заместник министър на извънредните ситуации. Въпреки това безопасността на работното място все още е изправена пред предизвикателства и централното правителство планира да приключи с инсталирането на дистанционни системи за наблюдение, като например камери, в тези индустрии до края на годината, съобщава \" \". „От януари до май са регистрирани 15 000 трудови злополуки, свързани с безопасността, при които са загинали около 10 000 души в страната\", каза Сун на пресконференция. Тези цифри обаче са респективно с 16% и 18,1% по-ниски на годишна база. В сравнение с миналата година, допълва зам.-министърът, работата е станала по-безопасна в индустрии като минното дело, производството на фойерверки, строителството, земеделието, пътния и железопътен транспорт и др. в 30 провинции и региона. През април и май, правителствени групи извършиха проверки на случаен принцип в приблизително 1000 предприятия в страната и откриха над 2000 потенциални опасности и проблематично управление на условията за безопасност.", "date": "2019.06.14", "title": "Трудовите злополуки в Китай отчитат спад тази година"}
{"url": "https://www.24chasa.bg/novini/article/7506511", "text": "Гръцката брегова охрана съобщи, че е засякла яхта със 77 мигранти на борда и е задържала двама предполагаеми контрабандисти, съобщи ДПА. Яхтата, плаваща под турски флаг, била на път към Италия, когато била спряна в четвъртък, съобщи служител на бреговата охрана. Хиляди мигранти се опитват да прекосят Средиземно море всеки месец с помощта на контрабандисти в търсене на убежище и по-добър живот в Европа. Макар целта да са богатите страни на север, мнозина се оказват блокирани в бежански лагери в Италия и Гърция, предаде БТА. Според последни данни на Агенцията на ООН за бежанците от началото на годината на гръцките острови в Егейско море са регистрирани 15 500 пристигания. В момента в Гърция се намират около 60 000 мигранти.", "date": "2019.06.14", "title": "Гърция спря яхта със 77 мигранти на борда, двама са арестувани"}
{"url": "https://www.24chasa.bg/novini/article/7506522", "text": "Няма по хубаво нещо от младостта, да усещаш и изживяваш всяка една стъпка по пътя към живота изпълнен със сили и енергия. Да се радваш на всяка глътка въздух, на всеки слънчев лъч, на всяка една позитивна мисъл и всеки един човек, попаднал случайно или не в живота ти. За едно младо 13-годишно момче обаче тази общоприета сентенция не важи. Защото здравословното му състояние не позволява да изрази себе си като пълноценен човек и да даде всичко от себе си, за да реализира мечтите и целите си, пише  . Ради е на 13 години и страда от мускулна дистрофия тип Дюшен. Едно на 3500 новородени момчета в България страда от това заболяване. Пациентите проявяват прогресивна загуба на мускулна сила и загуба на способност за самостоятелна походка, поради липсата на мускулния протеин - дистрофин. За много пациенти краят е фатален, между 20 и 30-годишна възраст в следствие на дихателна или сърдечна недостатъчност. За съжаление, лечение за това заболяване все още не е открито. Единствената възможност за забавяне прогресирането на болестта и подобряване на състоянието при такива деца е терапията със стволови клетки. Семейството е получило оферта от австрийската клиника Placidway. Стойността на един курс на лечение е 10 300 евро ($12 000), като е необходимо терапията да се провежда на всеки шест месеца, за да се ограничи прогресирането на заболяването. Сумата е непосилна за семейството, а сериозността на заболяването изисква спешно средствата да бъдат събрани!", "date": "2019.06.14", "title": "13-годишният Ради страда от мускулна дистрофия, има нужда от помощ"}
{"url": "https://www.24chasa.bg/novini/article/7506527", "text": "ПГ на ГЕРБ твърдо подкрепя решението на правителството за намаляването на партийните субсидии на 1 лев. Това се посочва в писмо на ПГ на ГЕРБ до ПГ на „БСП за България“ по повод отправена покана от Корнелия Нинова за провеждане на среща, на която да се обсъди предстоящата промяна в размера на партийната субсидия. Освен това позицията на ГЕРБ по темата вече беше ясно заявена по време на дабата и на гласуванията на предложението на Министерския съвет в Комисията по бюджет и финанси и в пленарна зала. По-рано днес парламентарната група на \"БСП за България\" изпрати покана до ръководствата на групите на ГЕРБ, \"Обединени патриоти\" /ОП/ и ДПС в парламента за разговори, свързани с предстоящата промяна в размера на годишната държавна субсидия за политическите партии. В писмото на ГЕРБ се посочва още, „че съгласно Конституцията и Правилника на Народното събрание, всяка една законодателна промяна се обсъжда в парламентарните комисии и в пленарна зала. Там народни представители, граждани и неправителствени организации имат нужната трибуна, за да представят своите позиции по различни законодателни предложения“. В края на писмото се посочва, че от ПГ на ГЕРБ не считат за нужно провеждането на допълнителна среща по темата.", "date": "2019.06.14", "title": "Нинова кани ГЕРБ на среща за субсидиите, отговарят й: Няма нужда, държим на левче"}
{"url": "https://www.24chasa.bg/novini/article/7506653", "text": "Много е важно Унгария и България да помогнат новият Европейски парламент да има високи амбиции, заяви президентът Румен Радев днес на пресконференция в отговор на въпрос след срещата с унгарския си колега Янош Адер, предаде БТА. Радев отбеляза, че тези амбиции са заложени и в Римската декларация от 2017 г., както и в стратегическите документи на ЕС. Това означава Европа да играе силна роля на световната сцена, но, за да се случи това, трябват единни и ефективни европейски институции, и най-вече механизми, които да позволяват бързи и ефективни решения, посочи българският държавен глава. Той отбеляза, че това означава да се спазват основните принципи, върху които се гради ЕС - единството и солидарността. Трябва да съдействаме, при тази увеличена фрагментираност на ЕП, по-бързо да преодолеем различията си, да формираме ефективни институции, да работим за социално и икономическо сближаване между Севера и Юга, Изтока и Запада, коментира Радев и подчерта, че основа за това е и развитието на инфраструктурата в Източна Европа. По различни разчети, за да се изравни тази инфраструктура с инфраструктурата в западните държави, трябват около 500 милиарда евро и ние трябва да настояваме това да се случи - в противен случай винаги ще има разделение, посочи държавният глава. Радев отбеляза, че е важно тази слабост, която имаме в момента - от една голяма фрагментация, да я превърнем в предимство. Защото в този фрагментиран ЕП се увеличи представителността на по-широки обществени групи, допълни той и изрази надежда,че това ще повиши доверието, защото тези хора няма да се чувстват нечути и отхвърлени, както преди. За да върнем доверието и да има перспектива Европа, трябва да работим така, че хората в този парламент да надмогнат своето мислене като географски граници между държавите, да излязат от тези рамки и да мислят за европейските граждани като цяла общност, посочи президентът. Затова трябва по-голямо внимание и ние ще настояваме за кохезия и за всички инициативи и програми, които водят към социално-икономическо сближаване, допълни той. Имаме съвпадащи или сходни позиции по отношение на проблемите на ЕС и неговото бъдеще, посочи Радев и отбеляза сходните позиции, че справянето с мигрантската криза има няколко основни направления - сигурна охрана на границите, ефективна политика на връщане и много по-интензивна работа и помощ със страните на произход. Българският президент отбеляза още, че структурата на енергийната система и на Унгария, и на България е много сходна и двете страни имат стремеж към сигурност на енергийните си системи, сигурност на доставките и диверсификация. Румен Радев подчерта близките отношения между Унгария и България - не само като партньори и съюзници от ЕС и НАТО, но и заради здравите дългогодишни културни връзки. Той припомни, че първият български културен институт зад граница е открит именно тук, в Будапеща, още през 1936 г. и това е и първият чуждестранен културен институт в Унгария. Стокообменът между двете страни продължава да расте и вече надхвърли милиард и 600 милиона евро, а инвестициите на Унгария в България наближават два милиарда евро, отбеляза българският президент. Той допълни също, че и двете страни са част от инициативата за газова междусистемна свързаност между Централна и Югоизточна Европа. Радев благодари на унгарския президент за подкрепата за нашата българска общност тук и допълни, че в голяма степен унгарските инвестиции се държат и на активността на тази общност. Унгарският президент Янош Адер също отбеляза важността на развитието на инфраструктурата през следващите години. Смятаме за важно от гледна точка на бъдещето, че развитието на инфраструктурата трябва да бъде приоритет за ЕС, без значение дали става въпрос за енергетиката или за транспорта, коментира още той и подчерта, че подобряването на конкурентоспособността на ЕС е съвместен интерес на целия съюз. Смятаме, че трябва да се запази междуинституционалният баланс в Европа, а през следващите години трябва да се спазват общите договори, подписани от всички нас, заяви още Янош Адер. Ако смятаме, че са сериозни четирите свободи - свободното движение на стоките, на работната сила, на услугите и капитала, тогава не може с административни средства български или унгарски предприемачи да бъдат отделени или изгонени от европейския пазар, посочи унгарският президент. Той отбеляза като конкретен пример, че, ако вземаме насериозно четирите основни договорни принципа, не може да има отрицателни мерки за българските или унгарските превозвачи. И за унгарците, и за българите, и за целия ЕС ще е по-добре, ако се концентрираме върху истинските проблеми, вместо мнимите, коментира унгарският президент. По думите му не можем да консервираме неблагоприятните неща от миналото за следващите години. Двамата са обсъдили и евроинтеграцията на Западните Балкани, като унгарският президент отново потвърди позицията за подкрепа на интеграцията на тези държави. Янош Адер отбеляза още, че в Унгария живее българска общност, която е полезна на унгарското общество. \"Българските градинари\" - това е синоним на трудолюбие в Унгария, посочи той. Адер каза, че годишно 100-150 хиляди унгарски туристи посещават България и се радват на гостоприемството на българите и допълни, че не само интересът на туристите към България е голям, но и интересът на унгарските предприятия също. Той отбеляза, че за миналата година Унгария е втори по големина инвеститор в България. Българският президент Румен Радев пристигна вчера на двудневно официално посещение в Унгария. Днес той и съпругата му бяха посрещнати със специална церемония от Янош Адер и съпругата му Анита Херцег на площад \"Свети Георги\" пред двореца \"Шандор\". Преди това Румен Радев имаше среща с унгарския премиер Виктор Орбан. В програмата на държавния глава днес, преди да отпътува за България, е и разговор с председателя на парламента Ласло Кьовер.", "date": "2019.06.14", "title": "Радев: Много е важно Унгария и България да помогнат новият ЕП да има високи амбиции (Снимки)"}
{"url": "https://www.24chasa.bg/novini/article/7506655", "text": "Агенция „Пътна инфраструктура“ стартира обществена поръчка за провеждане на мониторинг върху популациите на два вида сухоземни костенурки и два вида змии в участъка на първокласен път I-1 /Е-79/ София - Кулата, преминаващ през Кресненското дефиле. Четирите вида влечуги са Шипобедрена костенурка, Шипоопашата костенурка, Ивичест смок и Леопардов смок, съобщиха от пресцентъра на Агенция \"Пътна инфраструктура\". Основната цел на мониторинга е да се проследят популационните тенденции на четирите вида влечуги и степента на изолация на субпопулациите, ако има такава, западно и източно от съществуващия път Е-79. Въз основа на тези данни ще се оцени реалната ефективност на предвидените дефрагментационни и преградни съоръжения след въвеждането в експлоатация на дясното платно на лот 3.2 Крупник - Кресна от АМ „Струма“, което ще преминава по съществуващото в момента трасе на път Е-79 през Кресненския пролом. Изследванията ще се извършват в продължение на 4 години, като всяка година ще са в три периода – пролетен (15 март – 15 май), летен (15 май – 15 юли) и есенен (1 септември – 31 октомври). Индикативната стойност на обществена поръчка е 288 хил. лв. с ДДС. Средствата са осигурени от Оперативна програма „Транспорт и транспортна инфраструктура“ 2014-2020 г., която се съфинансира от Кохезионния фонд на Европейския съюз и националния бюджет Срокът за подаване на офертите е до 17:30 ч. на 15 юли т. г.", "date": "2019.06.14", "title": "4 години ще наблюдават популациите на 4 вида влечуги в Кресненското дефиле"}
{"url": "https://www.24chasa.bg/novini/article/7506650", "text": "ГДБОП спря излъчването на тв програми в нарушение на интелектуалната собственост в мащабна операция в Южна България, съобщи МВР. В нея са участвали екипи от МВР, НАП, КРС , прокуратурата, със съдействието на експерти по интелектуална собственост от Европол; действията са ръководени от ВКП Сигналът е от български национални телевизии отпреди около два месеца за незаконно разпространяване на телевизионни програми без разрешението на носителя на авторските права и паралелно осъществявани от кабелните оператори данъчни престъпления. Към момента безспорно е установена значителна разлика между реалните потребители на ТВ съдържание в страната и официално регистрираните. Данните сочат, че около 700 хиляди абонати са в сивия сектор и чрез тях собствениците на кабелни телевизии укриват данъци в значителни размери и ощетяват фиска, съобщи говорителката на главна прокуратура Румяна Арнаудова. Операцията продължава и в настоящия момент, обясни началникът на отдел \"Киберпрестъпления\" към ГДБОП комисар Явор Колев. След като е преустановено разпространяването на програми без уредени авторски права, в момента контролираме дали ще има възстановяване на практиката и тогава престъплението ще е с друг профил. Регулярни проверки предстоят на всички кабелни оператори в страната, тези, за които има данни, че извършват определени нарушения, ще бъдат проверени в съвсем кратки срокове. Обемът от 700 000 абонати, които са в сивия сектор и за тях не се плащат данъци, ще бъдат изведени на светло. Престъпната дейност на разпространяване на програми в нарушение на авторското право, ще бъде преустановена, категоричен бе Колев. Проведената операция срещу пиратската дейност е една от най-големите за цяла Европа, заяви представителят на Европол Богдан Чинару от Центъра за борба с престъпленията, свързани с интелектуалната собственост. Той поясни, че екипът на европейската полицейска служба е в страната ни за да подкрепи колегите му от отдел \"Киберпрестъпност\" на ГДБОП и да подпомогне акциите с доставените два мобилни офиса. Възхитени сме от работата на колегите от \"Киберпрестъпност\" и планираме да организираме обучение в Европол с тяхно участие като обучители, коментира Чинару.", "date": "2019.06.14", "title": "Ето как ГДБОП спря излъчването на пиратски кабеларки (Видео, снимки)"}
{"url": "https://www.24chasa.bg/novini/article/7506649", "text": "Продажба на 16 тона немски колбаси и кашкавали, внесени в страната от фирма с неплатени задължения, обяви НАП в Бургас. При проверка на място от екип на \"Фискален контрол\" се е оказало, че вносителят има просрочени задължения. Наложено е било обезпечение на стоката, което обаче не е внесено в срок. Фирмата е обжалвала, но съдът е потвърдил действията на приходната администрация и съгласно действащото законодателство, собственик на хранителните продукти става държавата, обясни говорителят на териториалната дирекция Христо Узунов. Продажбата ще стане чрез пряко договаряне на 24 юни от отдел Държавни вземания на НАП Бургас. \"Желаещите трябва до 20 юни да внесат необходимите документи. Оглед на стоката, която се съхранява в хладилна камера в Рибно пристанище Бургас може да се направи на 18 и 19 юни във времето от 13.00 до 15.00 часа. Срокът на годност на колбасите е февруари 2021 г., а на кашкавалите, които са различни видове - февруари и април 2020 г. Хранителните продукти имат протокол за извършена проверка от Българската агенция по безопасност на храните\", обясни Узунов. Той допълни, че от началото на годината чрез подобни продажби на отнети и конфискувани в полза на държавата стоки, НАП Бургас е внесла в републиканския бюджет близо 300 хил. лв.", "date": "2019.06.14", "title": "Данъчни разпродават 16 т. салам и кашкавал в Бургас"}
{"url": "https://www.24chasa.bg/novini/article/7506689", "text": "За по-малко от два месеца у нас са сложени гривни за проследяване на 12 човека, които търпят различен тип наказания. Директорът на Главната дирекция за изпълнение на наказанията Васил Миладинов заяви в Националния пресклуб на БТА, че този метод позволява на лицата ефективно приобщаване. Те не са отделени от семействата и работата си. Десет от 12-те са с контрол на радиочестотно наблюдение. Други двама се контролират от сателит, предава БТА. Всичките 12 души са между 18 и 40 години - предимно осъдени за престъпления против личността и собствеността. До момента нито един от тях не е нарушил ограничителните мерки. Системата ще бъде собственост на Министерство на правосъдието и така ведомството ще има относително пълен контрол, каза ресорният заместник-министър Николай Проданов. При предишен проект тази дейност се извършваше от външен оператор. На три категории лица ще бъдат слагани гривни - в затворнически общежития от открит тип - на тези, които имат разрешение да нощуват извън общежитието, осъдени на пробация и тези под домашен арест.", "date": "2019.06.14", "title": "12 са осъдените с електронни гривни за наблюдение"}
{"url": "https://www.24chasa.bg/novini/article/7506700", "text": "Косовският президент Хашим Тачи призова Испания да признае независимостта на Косово, предаде ТАСС. Моля Испания да признае Косово, за да обърне внимание на положителните страни, а не на трудностите, каза Тачи в интервю за испанския в. \"Вангуардия\". По думите му случаят, свързан с Косово, не е особен, предаде БТА. Испания не е Сърбия, тук не управлява Слободан Милошевич, Каталуния не е Косово, подчерта Тачи. Той добави, че ако Испания признае Косово, нейния път биха могли да последват и други държави, които все още не са признали независимостта на Косово. Косово не е признато от редица страни, сред които Русия, Гърция, Израел, Индия, Испания и Китай.", "date": "2019.06.14", "title": "Хашим Тачи към Испания: Признайте независимостта на Косово"}
{"url": "https://www.24chasa.bg/novini/article/7506704", "text": "Експерти от Министерство на земеделието, храните и горите и Държавен фонд „Земеделие“ извършиха проверка на проектно предложение за преустройство на етаж от съществуваща сграда в къща за гости в Белослав, съобщиха от пресцентъра на земеделското министерство. Бенефициентът кандидатства за субсидия от 105 375 лв. Проектното предложение на този етап е одобрено от Местната инициативна група \"Аврен-Белослав и предстои да се разгледа от ДФЗ. Собственикът на имота заяви, че една от основните причини да кандидатства за изграждането на къщата за гости, е че в Белослав няма изградено до момента място за настаняване. Проектът включва основно ремонт на етажа, обзавеждане на осем стаи, ремонт на покрива и монтиране на фотоволтаична система. Съвместните проверки на експертите от двете институции имат за цел да удостоверят съответствието между подадения проект и инвестиционното намерение на кандидата. Протоколът от днешната проверка ще бъде предаден на ДФЗ. Предстои да бъде проверен само още един от общо 14 проекта, кандидатствали за развитие на туристически дейности.", "date": "2019.06.14", "title": "Експерти провериха предложение за къща за гости в Белослав"}
{"url": "https://www.24chasa.bg/novini/article/7506710", "text": "„Министерство на земеделието, храните и горите работи в диалог с организациите на ловците и имаме общото разбиране за безкомпромисност към бракониерски прояви и нарушенията с прилагане на цялата строгост на закона”. Това каза заместник-министър Атанас Добрев пред Общото събрание на НЛРС – СЛРБ. Той призова за стриктно спазване на ловната дисциплина, правилата за безопасност по време на ловните излети и съобразяване със законодателството. „Трябва да завишим нашата бдителност към нарушенията и това да е наш общ приоритет номер едно. Така ще можем да предадем на поколенията след нас съхранена природа и да изградим по-висока ловна култура сред обществото”, заяви заместник-министърът. Трябва да се предават и възпитават у младото поколение ценности като всеотдайна любов към природата и обща, споделена грижа за нейното опазване и разнообразяване”. Заместник-министърът заяви политическа воля за търсене на баланс при използване на уникалните естествени условия за развъждане на дивеча и целенасоченото поддържане на неговите запаси. Това би дало шанс за устойчиво развитие на популациите и за уважението и признанието на обществото. Атанас Добрев отправи благодарност на ловната общност за съдействието, оказано за своевременното откриване и локализиране на огнища на Африканска чума по свинете, като призова за бдителност за заболели животни и през летните месеци. Той посочи, че ще се търсят възможности за включване в бъдещата Обща селскостопанска политика след 2020 година на мерки за подпомагане опазването и разнообразяването на дивечовите запаси. Заместник-министърът поздрави ловците за подобрените целогодишни грижи за дивечовите популации, което доведе в последните години до по-голям обем добри трофейни екземпляри от дива свиня и сръндак, наградени с медали. Това според него е израз на желанието за действие на светло и редовно регистриране на направения отстрел.", "date": "2019.06.14", "title": "Земеделското министерство и ловната общност - безкомпромисни към бракониерите"}
{"url": "https://www.24chasa.bg/novini/article/7506718", "text": "Европейската комисия заяви днес, че се запазва целта да се прекрати наблюдението над България до есента, предаде БТА. Мога да потвърдя, че целта, поставена от председателя на ЕК Жан-Клод Юнкер в началото на мандата, е да прекрати наблюдението до края на мандата (31 октомври - бел. кор.), заяви говорител на комисията. Естествено, изпълнението от България на всички изисквания е решаващо, добави той. Говорителят поясни, че по изпълнението на препоръките от последния доклад от миналата година по механизма за наблюдение се оценява какво остава да бъде извършено, за да се изпълни обещанието на Юнкер. Говорителят направи този коментар в отговор на въпрос, свързан със заявката на министъра на правосъдието Данаил Кирилов да се оттегли, ако тази година наблюдението над нашата страна не отпадне.", "date": "2019.06.14", "title": "ЕК: Решаващо за край на наблюдението над България е изпълнението на изискванията"}
{"url": "https://www.24chasa.bg/novini/article/7506714", "text": "След като активизирахме отношенията между България и Обединените арабски емирства, е важно да запазим тази динамика и да продължим да развиваме ползотворно сътрудничество. Това заяви министър-председателят Бойко Борисов по време на срещата си в Министерския съвет с министъра на външните работи и международното сътрудничество на ОАЕ шейх Абдула бин Зайед бин Султан Ал Нахаян, съобщиха от правителствената пресслужба. Премиерът Борисов определи като добра стъпка работата на посолство на ОАЕ в София, което предстои да бъде открито официално по-късно днес. Министър-председателят изтъкна, че това създава допълнителни условия за улесняване на двустранния диалог и търговско-икономическото сътрудничество. Според премиера Борисов динамичното развитие на българо-емиратските отношения през последните години се дължи не само на добрата политическа воля за това, но и на важната регионална роля и значение на всяка от страните и на общия стремеж към сътрудничество в широк спектър от области. Само за шест месеца, от октомври 2018 до март 2019, са проведени редица посещения, като най-значимото събитие беше официално посещение на министър-председателя Борисов в ОАЕ, което е и първата двустранна визита на най-високо правителствено ниво. По време на срещата в Министерския съвет премиерът Бойко Борисов отбеляза също, че Обединените арабски емирства са важен и перспективен външнотърговски партньор на България сред страните от района на Залива. Министър-председателят посочи предимствата на страната ни като инвестиционна дестинация и потенциала на ОАЕ да диверсифицира инвестиционния си портфейл у нас. Според премиера Борисов ще бъде от взаимен интерес, ако се предприемат повече конкретни стъпки в сферата на икономическото сътрудничество, увеличаването на стокообмена, взаимодействието в области като информационните технологии, селско стопанство, туризъм, транспорт, сигурност и енергетика. Премиерът Борисов изтъкна също възможността да бъде проведена и първа сесия на Смесената икономическа комисия. Министър-председателят Бойко Борисов отправи поздравления към ОАЕ за домакинството на EXPO 2020 в Дубай и благодари за поканата България да участва във форума. Премиерът добави, че страната ни работи активно за подготовка на българското участие и изрази увереност, че събитието ще донесе икономически ползи.", "date": "2019.06.14", "title": "Борисов пред външния министър на ОАЕ: Откриването на посолство в София е добра стъпка"}
{"url": "https://www.24chasa.bg/novini/article/7506717", "text": "Трийсет и пет килограма хероин са били задържани в Анкара при проверка на тир, предприета по получен сигнал, съобщи турската частна телевизия НТВ. При акцията е бил спрян камион, който е бил щателно претърсен с помощта на специално обучено куче. В него са били открити 52 пакета наркотик, за който е установено, че е хероин, предава БТА. По случая са задържани двама души - шофьорът на ТИР-а и още едно лице. Камионът е влязъл в Турция от Северен Ирак.", "date": "2019.06.14", "title": "Хванаха шофьор на тир, превозвал 35 кг хероин в Анкара"}
{"url": "https://www.24chasa.bg/novini/article/7506725", "text": "Лидерката на „Семейството” Ан Хамилтън-Бърн, измъчвала и дрогирала деца, почина в старчески дом в Мелбърнна 98 години, съобщи Би Би Си. Създаденият от нея религиозен култ – „Семейството” е бил обвинен, че е държал в плен и промивал мозъците на деца през 70-те и 80-те години. Хамилтън-Бърн смяташе, че е превъплъщение на Исус Христос и смесваше приемането на наркотици с мистицизма и християнството. За повечето от обвиненията срещу нея тя никога не е била изправена пред съд и в последните години от живота си е страдала от деменция. „Семейството” е събирало жертвите си деца чрез осиновявания, след което ги е държал затворени в контролирана интернатна среда. Твърди се, че Хамилтън–Бърн е дрогирала децата, подлагала ги е на побои, измъчвала ги е с глад и промиване на мозъка. Полицията започва разследване на сектата едва в края на 80-те години и ликвидира групата, освобождавайки децата.", "date": "2019.06.14", "title": "Лидерка на секта, измъчвала и дрогирала деца, почина в Мелбърн"}
{"url": "https://www.24chasa.bg/novini/article/7506995", "text": "Специализираната прокуратура обвини десет лица за нелегално производство на „марков“ тютюн за пушене, обявиха от държавното обвинение. Лицата участват в престъпна група за държане, разпространение и производство на акцизни стоки без бандерол – тютюневи изделия. Те бяха задържани на 12 юни 2019 г. при операция на ГДБОП и Специализираната прокуратура в София, Благоевград, Русе и Сливен. Според събраните до момента доказателства групата е действала от началото на 2017 г. Участниците са се занимавали с нелегално производство на тютюн за пушение и разпространението му на крайни клиенти в цялата страна. За целта са организирали три нелегални цеха с машини и съоръжения за обработка - омекотяване и ароматизиране на тютюна, както и за нарязването и опаковането му. Там е бил произвеждан средно по 1 тон тютюн за пушене седмично. Част от обвинените са задържани в момент на производство на нелегалната стока. Готовата продукция е била разпространявана в разфасовки по 1 кг – в пластмасови прозрачни кофички с надписи „Давидоф“, „Карелия“, Марлборо“ и „Кемъл“. По време на операцията по неутрализиране на групата са претърсени десетки адреси и автомобили. Иззети са над 360 кг готов тютюн за пушене, както и неголямо количество наркотични вещества. С прокурорски постановрления на 7 от обвинените е наложено задържане до 72 часа. Днес, 14 юни 2019 г., Специализираната прокуратура внесе в Специализирания наказателен съд искане за налагане на най-тежката мярка за неотклонение „задържане под стража“ за всеки от тях.", "date": "2019.06.14", "title": "10 от престъпна група задържани за производство на \"марков\" тютюн за пушене"}
{"url": "https://www.24chasa.bg/novini/article/7507001", "text": "Жители на община Батак блокираха днес, малко след 15 ч., пътя Пещера - Батак, заради лошото състояние на възловата пътна отсечка, както и заради лошото състояние на трасето към двете баташки села Нова Махала и Фотиново. Те настояват за започването на незабавен ремонт на изровените и осеяни с дупки пътища, които според тях крият опасности и създават предпоставки за тежки катастрофи. Преди два дни инициатори на протеста, кметът на Батак Петър Паунов и кметовете на двете села от общината се срещнаха с областния управител на Пазарджик Стефан Мирев и представители на АПИ. Въпреки уверенията, че ремонтът на въпросните пътни трасета е предвиден за следващата година, организаторите на гражданското неподчинение отказаха да отменят протеста. Протестните действия са охранявани от полицията. За \"24 часа\" говорителят на полицейската дирекция в Пазарджик съобщи, че имат споразумение с организаторите на протеста през определени кратки периоди от време да се пропускат автомобили през блокадата, за да не образува голяма колона от автомобили по тесния планински път. Очаква се блокадата да приключи в 17 часа.", "date": "2019.06.14", "title": "Протестиращи блокираха пътя Пещера-Батак"}
{"url": "https://www.24chasa.bg/novini/article/7507036", "text": "Съветът на ЕС прие днес въвеждането на по-строги правила за търговията и използването на съставки за производството на взривни вещества. Химическите вещества могат да се използват със законна цел, но с тях може да се злоупотреби за незаконното производство на самоделни взривни устройства, се отбелязва в съобщение на Съвета. Новите правила ще ограничат предоставянето на тези съставки на обикновения потребител и ще осигурят съобщаването на подозрителни покупки. Правилата определят вещества \"под ограничение\", които не може да се предоставят, въвеждат, притежават или използват от обикновените потребители. Покупката на \"регулирани\" съставки трябва да бъде съобщавана от търговците, ако събуждат подозрения, предава БТА. Държавите в ЕС запазват възможността за въвеждане на лицензи, за да дадат възможност някои ограничени вещества под определена концентрация да останат достъпни за потребителите. Държавите ще могат да прилагат правилата за съставките за взривни вещества под ограничение към други химически вещества. Налагат се задължения в областта на обучението и подобряването на осведомеността на търговците и надзорните власти, които участват в производството или продажбата на съставките. Досегашните правила се оказаха недостатъчни за предотвратяване на незаконното производство на самоделни взривни устройства, се пояснява в съобщението.", "date": "2019.06.14", "title": "ЕС въведе по-строги правила за търговията \nс взривни вещества"}
{"url": "https://www.24chasa.bg/novini/article/7507071", "text": "Обвиняемите В.И. (на 38 години), Ц.Ф. (на 46 години), Д.Н. (на 49 години) и Л.К. (на 21 години) се познавали помежду си. На7 юни 2018 г. четиримата се събрали в дома на Д.Н. в с. Беласица, като стопанинът предложил на В.И. да превози трима чужденци от Солун до София. За извършване на тази \"услуга\" обещал да плати 150-200 евро и да опрости дължими от И. пари в размер на 500 лева. Били уговорени подробностите, като пътуването до Гърция и обратно трябвало да се осъществи с лек автомобил \"Ауди 80\". На следващия ден обвиняемите В.И. и Л.К. пристигнали в Солун, където получили по-нататъшни указания. В близост до хотел \"Олимп\", в автомобила им били качени трима граждани на Ирак, след което всички заедно потеглили към България. Преди ГКПП – Промахон/Кулата се отбили и продължили към подножието на планината, като повече от час пътували по черен път. До малка къщичка в планината на територията на Гърция ги чакал Ц.Ф. Обвиняемите В. И. и Ц.Ф. с тримата мигранти тръгнали пеш през планината, а Л.К. се върнал обратно, шофирайки лекия автомобил, за да премине през граничния пункт. След около петчасов преход, в ранните часове на 9юни, петимата стигнали билото на планина Беласица и преминали българската граница. При спускането по склоновете били посрещнати от обвиняемия Д.Н., който шофирал \"Ленд Роувър\" и бил с маска на лицето. С това МПС всички заедно стигнали до изоставени черешови градини. Междувременно обвиняемият Л.К. стигнал с управлявания от него автомобил \"Ауди 80\" до ГКПП – Кулата. На извършващия проверка полицейски служител му направило впечатление спуканата гума, липсващата предна броня и калта, както по колата, така и по обувките и дрехите на водача. Същият давал неясни и противоречиви отговори на въпросите. В крайна сметка обяснил, че заедно с други лица участва в транспортирането на трима нелегални мигранти от Солун до България. В резултат на действията, предприети от полицейските служители, четиримата обвиняеми, както и незаконно преминалите границата на страната чужди граждани, били задържани. По случая е било образувано досъдебно производство под надзора на Районна прокуратура – Петрич. Обвиняемият В.И. е осъждан четиридесет и три пъти, многократно е изтърпявал наказания \"лишаване от свобода\". Обвиняемият Ц.Ф., към м. юни 2018 г., е осъждан седем пъти за извършени престъпления от общ характер. Предстои делото срещу четиримата обвиняеми да продължи в съда.", "date": "2019.06.14", "title": "Съдят четирима каналджии на мигранти в Петричко, единият трафикант с 43 присъди"}
{"url": "https://www.24chasa.bg/novini/article/7507055", "text": "Група демонстранти се опитаха да блокират днес пътя Елбасан-Либражд близо до границата със Северна Македония и нападнаха автомобила на албанския премиер Еди Рама, съобщи македонската телевизия ТВ21, цитирана от БТА.  Групата хвърляла срещу автомобила бутилки и твърди предмети, но премиерът не е пострадал, съобщиха албанските медии. Седем души са арестувани и са отведени на разпит в полицията. Според агенция Макфакс няколко демонстранти са били ранени, след като били ударени от автомобили от конвоя на премиера. Макфакс отбелязва, че това става в момент, когато албанският парламент осъди решението на президента Илир Мета да отмени местните избори, които бяха насрочени за 30 юни. Това задълбочи политическата криза в страната, където опозицията редовно организира масови протести срещу правителството на Еди Рама и настоява за неговата оставка.", "date": "2019.06.14", "title": "Демонстранти нападнаха автомобила на албанския премиер Еди Рама"}
{"url": "https://www.24chasa.bg/novini/article/7506812", "text": "През тази есен клиентите на Fibank (Първа инвестиционна банка), които са Аndrоіd – пoтpeбитeли, вече ще имат възможността да плащат с часовник Gаrmіn. Те щe мoгaт дa ce възпoлзвaт oт инoвaциятa, пoзвoлявaщa им дa дигитaлизиpaт cвoятa кapтa нe caмo в тeлeфoнa, нo и в чacoвникa cи. Пpeз 2016 г. ПИБ беше пъpвaта бaнка в Бългapия, която пpeдлoжи инoвaтивнo peшeниe зa мoбилнo paзплaщaнe нa клиeнтитe cи, въвeждaйки ycлyгaтa \"дигитaлнa кapтa\" в cмapтфoн. Проучвания на мнението на клиентите, проведени от банката пpeз 2018 г. и нaчaлoтo нa 2019 г., кaтeгopичнo пoкaзaxa, чe пoтpeбитeлитe нa кapтoвитe paзплaщaния във възpacтoвия диaпaзoн oт 20 дo 50 г. ca гoтoви зa нeщo нoвo - 78% oт пoтpeбитeлитe дeклapиpaт, чe пpeдлoжeниeтo зa дигитaлнa дебитна или кредитна кapтa Gаrmіn Рау Wаtсh e oпpeдeлeнo пpивлeкaтeлнo, a нaд 89% oцeняват пpeдлoжeниeтo кaтo изключитeлнo yдoбнo. Пopaди динaмичния нaчин нa живoт, пoтpeбитeлитe cтaвaт вce пo-взиcкaтeлни. Смapт чacoвницитe вeчe ca нocитeли нa голям обем инфopмaция зa тяx и затова вce пoвeчe измecтвaт нeoбxoдимocттa oт cмapт тeлeфoн. Пъpвитe тpи ocнoвни пpeдимcтвa, oцeнeни нaй-виcoкo oт пoтpeбитeлитe, ca: възмoжнocттa дa cи навсякъде мoбилeн, yлecнeниe пpи paзплaщaнeтo, yдoбcтвoтo и мyлтифyнкциoнaлнocттa - вcичкo в eднo ycтpoйcтвo. Пpeдлaгaнeтo нa инoвaтивни peшeния e вaжнo зa пoвeчe oт 35% oт клиeнтитe нa бaнкoви пpoдyкти и ycлyги, a пpи pecпoндeнтитe във възpacтoвия диaпaзoн 14-18 г. този пpoцeнт e двoйнo пo-гoлям. Пpoyчванията на Fibank показват, че нaд 44% oт Аndrоіd пoтpeбитeлитe нa кapтoви paзплaщaния aктивнo пaзapyвaт oнлaйн, ocнoвнo дpexи (66%), пoчивки и caмoлeтни билeти. Haд 63% ca пътyвaли в чyжбинa пpeз пocлeднитe 12 мeceцa. Тoвa ca aктивни във вcякo oтнoшeниe пoтpeбитeли, кaтo cpeд ocнoвнитe им ceдмични дeйнocти нa пъpвo мяcтo ca cpeщитe c пpиятeли, пътyвaния зa зaбaвлeния, cпopт (67% ca дeклapиpaли, чe cпopтyвaт пoвeчe oт 2 пъти ceдмичнo); oбичaт дa xoдят нa кинo и да посещават cпopтни cъбития. Caмo 28% oт пoтpeбитeлитe все още имат пpитecнeниe oтнocнo cигypнocттa нa дигитaлнитe paзплaщaния пpeз cмapт чacoвник. Пpeди 3 гoдини пpoцeнтът \"нeдoвepиe\" към дигитaлнитe paзплaщaния е бил пo-виcoк, нo тapгeт ayдитopиятa вce пoвeчe ce дoвepявa нa тexнoлoгиитe и не се страхува от кражба и фалит. Това се дължи най-вече нa инoвaтивнитe peшeния, гapaнтиpaщи им дoпълнитeлнa cигypнocт като: динaмични пapoли, биoмeтpични дaнни зa oтключвaнe и зaключвaнe нa ycтpoйcтвaтa, кaктo и допълнителна сигурност при пoтвъpждаване нa paзплaщaниятa. Първа инвестиционна банка е най-голямата банка с български капитал с основни акционери Ивайло Мутафчиев и Цеко Минев. През годините кредитната институция затвърди позициите си с предлагането на високотехнологични решения и модерно банкиране.", "date": "2019.06.14", "title": "Клиeнтите нa Fibank вече ще могат да плащат с часовник"}
{"url": "https://www.24chasa.bg/novini/article/7507078", "text": "Медицински сестри блокираха за кратко международния път за Гърция. Това стана край Момчилград. Сестрите избраха пешеходна пътека, по която преминаваха бавно, като и в двете посоки се образуваха колони от автомобили. Периодично полицаи спираха движението на протестиращите, за да могат насъбралите се автомобили да преминат. Медицинските сестри в Момчилград протестират срещу лошите условия на труд и настояват държавата да им отпусне заплащане в размер на поне две минимални работни заплати. На 19 юни в Кърджали се очаква да бъде организиран протест на медицински сестри от цялата област, а на него да присъства и омбудсманът Мая Манолова. ", "date": "2019.06.14", "title": "Медицински сестри от Момчилград блокираха пътя за Гърция (Видео)"}
{"url": "https://www.24chasa.bg/novini/article/7507042", "text": "Немски гражданин ще бъде съден за отглеждане в частен двор на защитен вид костенурки. Окръжна прокуратура - Благоевград е внесла в съда обвинителен акт срещу Г. Б., който е постоянно пребиваващ в България. През 2016 г. закупил къща с двор в с. Микрево и се нанесъл да живее там със семейството си. Започнал да намира на различни места костенурки. Носел ги в дома си, за да ги храни и отглежда. Направил им две заградени с бетонни тухли пространства с дъсчени прегради. Към юли 2018 г. Г. Б. отглеждал общо 19 костенурки от вида шипобедрена костенурка и шипоопашата костенурка, които са защитени от Закона за биологичното разнообразие и Конвенцията за опазване на европейската дива флора и фауна. Чужденецът често пътувал до Германия и оставил ключа на двора на съседа си, за да храни животните, които номирал ранени по пътищата и ги прибирал, за да ги спасява. В Регионална инспекция по околна среда в Благоевград е постъпил сигнал за незаконно отглеждане на животинските видове. Експерти извършили проверка място и през оградата на имота забелязали, че в двора се движат голям брой костенурки и веднага уведомили полицията. След оглед животните били иззети. От назначената ветеринарно Ц медицинска експертиза се установява, че всички костенурки са в добро здраве и могат да бъдат пуснати в естествените им местообитания в състоянието, в което са намерени и същите са освободени от експертите а РИОСВ.", "date": "2019.06.14", "title": "Германец на съд, отглеждал в селски двор защитени костенурки"}
