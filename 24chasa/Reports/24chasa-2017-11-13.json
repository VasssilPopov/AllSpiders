{"url": "https://www.24chasa.bg/novini/article/6548671", "text": "Американец бе арестуван в понеделник при опит да премине демилитаризираната зона и влезе на територията на Северна Корея, пише Вашингтон пост, цитиран от \"Фокус\". 58-годишният мъж от щата Луизиана е пристигнал в страната само три дни преди да изърши неуспешния опит за бягство. Южнокорейските власти заявиха, че задържаният е бил мотивиран от \"политически причини\". Американското посолство в Сеул е информирано и разследва случая. По-рано в понеделник стана ясно, че военнослужещ от армията на Пхенян е прострелян при опита му да избяга в Южна Корея. Той е успял да премине демилитаризираната зона и е откаран в болница. „Военните повишиха бойната си готовност срещу възможни провокации“ заявиха от Северна Корея след извършеното успешно бягство, пише още вестника, като се позовава на данни от базираната в Сеул агенция Yonhap.", "date": "2017.11.13", "title": "Арестуваха американец, опитал да премине в Северна Корея по \"политически причини\""}
{"url": "https://www.24chasa.bg/novini/article/6548249", "text": "ГДБОП работи по случая с фейсбук групата, която призовава русофобите да бъдат ликвидирани, казаха за \"24 часа\" от МВР. Страницата \"България и Русия - заедно вовеки\" вече е недостъпна. Групата имаше 65 хил. последователи. В събота там се появи съобщение: \"Събираме ударна група, които притежават огнестрелни оръжия. Бъдете сигурни, че настъпва времето, когато русофобите ще бъдат отстрелвани. Единствено русофобът, който не диша не е заплаха за националната сигурност на България. Призоваваме всички родолюбиви българи да ликвидират русофоби! Започваме да охраняваме на отделни дати руските и съветските паметници. Ще ликвидираме физически всеки, който се опита да ги оскверни, а снимки на отрязаните им глави ще разпространяваме по медиите.\"", "date": "2017.11.13", "title": "ГДБОП разследва фейсбук група, която зове за убийства на русофоби, страницата изчезна"}
{"url": "https://www.24chasa.bg/novini/article/6548622", "text": "25 години след първото предупреждение на Нобелови лауреати, над 15 000 учени от 184 страни публикуваха декларация, с която предупреждават за рисковете от дестабилизация на планетата поради липса на действия за съхраняване на околната среда и екосистемите, предаде Франс прес. През 1992 г. неправителствената организация \"Съюз на обезпокоените учени\" публикува \"Предупреждение на учени от целия свят към човечеството\", в което се казваше, че последствията от човешката дейност върху природата могат да доведат до големи човешки страдания и да имат необратим ефект за планетата. Четвърт век по-късно учени отправят второ предупреждение. Достъп до питейна вода, обезлесяване, намаляване броя на бозайниците, парникови емисии - отговорите на всички тези въпроси са разочароващи, с изключение на взетите международни мерки за стабилизиране на озоновия слой в стратосферата, са заключили учените. \"Човечеството не прави онова, което спешно трябва да се предприеме, за да се съхрани заплашената биосфера\", са преценили авторите на декларацията. \"В този документ изследвахме еволюцията на ситуацията през последните две десетилетия и преценихме отговорите, анализирайки съществуващите официали данни\", поясни проф. Томас Нюсъм от университета Дийкин в Австралия. \"Скоро ще е прекалено късно, за да се обърне тази танденция в обратна посока.\"", "date": "2017.11.13", "title": "Над 15 000 учени публикуваха декларация за деградацията на планетата"}
{"url": "https://www.24chasa.bg/novini/article/6548643", "text": "Италианската полиция обяви, че е конфискувала над 900 000 фалшиви бакноти с много добро качество на стойност на 28 милиона евро. 13 души са били арестувани, предаде Франс прес. В хода на разследването са били разкрити три нелегални печатници на фалшиви банкноти, от които едната е била в Румъния, предаде БТА. Те са били оборудвани с необходимите машини и инструменти за производството на фалшиви банкноти. Конфискуваните купюри са общо 939 775 и са с номинал 10, 20 и 50 евро, уточнява полицията. Двамата предполагаеми шефове на престъпната груба са неаполитанци с дълъг опит в сферата на фалшификациите. Те са заподозрени, че са организирали работата на печатниците за фалшиви банкноти и са установили връзки с италианци, живеещи в Румъния, за да задействат там трета печатница.", "date": "2017.11.13", "title": "Конфискуваха над 900 000 фалшиви евробакноти в Италия"}
{"url": "https://www.24chasa.bg/novini/article/6548649", "text": "Северна Корея заяви, че безпрецедентното разполагане на три американски самолетоносни групи \"в нападателна позиция\" около Корейския полуостров прави невъзможно да се предскаже кога ще избухне ядрена война, предаде Асошиейтед прес. В писмо до генералния секретар на ООН Антониу Гутериш севернокорейският посланик в ООН Джа Сон-нам заяви, че съвместните военни учения създават най-тежката обстановка около полуострова, която е имало някога, предаде БТА. Той отбеляза, че САЩ отново изпращат на мисии по всяко време на денонощието стратегически бомбардировачи Б-52, способни да носят ядрени бомби, \"като във времената на Студената война\". Мащабните ядрени военни учения и шантажите, които САЩ упражняват цяла година без прекъсване, навеждат на мисълта, че изборът който направихме е правилният и трябва да продължаваме по този път докрай, каза посланикът.", "date": "2017.11.13", "title": "Северна Корея: Съвместните военни учения около полуострова създават най-тежката обстановка"}
{"url": "https://www.24chasa.bg/novini/article/6548659", "text": "Британският министър по въпросите за Брекзит Дейвид Дейвис заяви, че Парламентът ще има възможност да дискутира и гласува дали да приеме окончателната сделка за Брекзит, когато тя бъде договорена, пише Guardian. Дейвис добави, че дори ако Камарата на общините гласува промени в крайното споразумение, то няма гаранции че Брюксел ще се съгласи с тях, предаде \"Фокус\". Ако Европейският съюз отхвърли въведените от парламента промени, то Дейвис заяви, че смята да \"приеме промените като инструкции\" и да започне процес на предоговарянето на сделката. Преговарящият подчерта, че долната камара на британския парламент ще може да дебатира сделката, само ако има такава, като коментарът му е направен във връзка с липсата на напредък по преговорите. Великобритания ще напусне ЕС през март 2019 г., независимо дали има договорени относно това условия, припомня изданието.", "date": "2017.11.13", "title": "Дейвид Дейвис: Парламентът ще има последната дума относно Брекзит"}
{"url": "https://www.24chasa.bg/novini/article/6548521", "text": "Няма данни за извършено престъпление и за конфликт на интереси при възлагането на обществени поръчки във ВМА по времето, когато начело на болницата е бил проф. Николай Петров. Това е окончателното становище на Военноапелативната прокуратура. Тя започна проверка, след като преди дни Би Ти Ви в свое разследване разказа, че когато проф. Петров е бил шеф на болницата, фирма на неговия зет е спечелила обществена поръчка за доставка на ортопедични материали. Това стана и повод професорът да подаде оставка като министър на здравеопазването. Военноапелативната прокуратура всъщност потвърждава заключение на Военноокръжна прокуратура от 7 юни 2017 г. С него тя отказва да образува досъдебно производство по одитен доклад на Министерството на отбраната за времето от 1 януари 2014-а до 31 януари 2017 г. В документа не се съдържат данни за престъпление, но се говори за конфликт на интереси и свързани лица. Проверяващият апелативен прокурор Йордан Данов открил само административно нарушение от страна на проф. Петров. Той слючил договор за обществена поръчка с фирма “Ортопедие инвест”, която била без данъчна регистрация. Представляващ фирмата е Явор Цонев, с когото дъщерята на проф. Петров живее на семейни начала и от когото има дете. Констатацията на Военноапелативна прокуратура е изпратена в Агенцията за държавно финансова инспекция. За подобно нарушение законът предвижда от 100 до 2000 лв. глоба. По време на проверката прокурор Данов обстойно се занимал с роднинските отношения в семейството на ген. Петров. Според него не може да се говори за “свързани лица” и евентуално за “конфликт на интереси” при провеждане на откритата процедура. “От справки в Търговския регистър, в службата по вписванията и в националната база данни за населението се установи, че Руслана Петрова (дъщерята на ген Петров) е неомъжена”, каза прокурорът. Той припомни, че според Семейния кодекс само сключен брак поражда последиците, които законите свързват с брака. “Липсата на граждански брак между Петрова и Явор Цонев изключва възможността да се обсъжда наличието на “свързани лица”, твърди прокурорът. В конкретния случай тя не е участвала в откритата процедура, за да се приеме, че по отношение на нея има “свързани лица”. Липсата на граждански брак между двамата изключвала и възможността да се обсъжда наличието на родство по сватовство. Затова не можело да се говори за конфликт на интереси - съгласно Закона за предотвратяване на конфликт на интереси свързани лица били съпрузите или хората, които се намират във фактическо съжителство. Проверката обаче показала, че до 6 август 2015 г. Цонев е бил регистриран в Разград, а след това в Банкя. Руслана Петрова се регистрирала в Банкя 11 месеца след него. Това обстоятелство дава основание да се приеме, че двамата се намират във фактическо съжителство от 25 юли 2016 г., близо година и седем месеца след сключването на договора за периодична доставка, е изводът на прокуратурата. От обясненията на ген. Петров станало ясно, че той се е запознал лично с Цонев след 25 юли 2016 г. Проверката на апелативна прокуратура открила обаче много нередности от страна на извършилия първата проверка прокурор Адалберт Кръстев. Той не осъществил контрол над работата на военния следовател по случая. Прокурор Кръстев не е направил нищо, за да изпълни задълженията си, обяви шефът на Военноапелативна прокуратура полк. Веселин Стоев. Срещу Кръстев имало три дисциплинарни производства - през 2011, 2013 и 2015 г. Първите две приключват с обръщане на внимание. Преди 2 г. Кръстев бил предложен за уволнение заради пренебрежение на граматическите правила, несвързани изречения в постановленията, липса на разследване по 2 производства и незаконосъобразно образуване на 7 производства. ВСС обаче го наказал с порицание. Сега военните прокурори отново ще проверяват работата на майор Кръстев, както и дали жена му работи в Министерството на здравеопазването.", "date": "2017.11.13", "title": "Прокуратурата окончателно: Няма извършено престъпление във ВМА по времето на  Николай Петров (обзор)"}
{"url": "https://www.24chasa.bg/novini/article/6548695", "text": "Четирима души са ранени при катастрофа на Околовръстния път София тази вечер, предаде  . Тя е станала между три автомобила на хлъзгав път на разклона за „Симеоново”. Ранени са двама мъже и две жени. Няма опасност за живота на нито един от пострадалите, съобщи СДВР.                                                                                                                                                                                                                                                                                                                       ", "date": "2017.11.13", "title": "Четирима са ранени при катастрофа на околовръстното в София"}
{"url": "https://www.24chasa.bg/novini/article/6548512", "text": "Салах Абдеслам, единственият останал жив от извършителите на атентатите в Париж през ноември 2015 г., се е срещнал само седмици след атаките с неонацисти в Унгария, съобщи днес унгарският интернет портал zoom.hu, цитирайки правителствени източници, пожелали анонимност, предаде ДПА. Според сайта Абдеслам се е срещнал с членове на дясното екстремистко движение \"Унгарски национален фронт\" (УНФ) през януари 2016 г. Порталът посочва, че по време на престоя си в страната Абдеслам е бил наблюдаван от унгарската Държавна сигурност. По уговорка с френските и белгийските тайни служби, унгарците не го задържали, защото искали да разберат с кого ще се срещне той. Салах Абдеслам беше арестуван в Брюксел през март 2016 г. \"Унгарският национален фронт\", за който се твърди, че има връзки с руското Главно разузнавателно управление (ГРУ), използвал видеозаписи на групировката \"Ислямска държава\" за собствената си пропаганда. През октомври 2016 г. унгарската полиция претърси дома на водача на УНФ Ищван Дьоркош в град Дьор. Дьоркош стрелял по полицията с автомат, но бил арестуван. Австрийска туристка пък забелязала Салах Абдеслам в кафене в град Шопрон, близо до унгарско-австрийската граница, и уведомила австрийската полиция, а после за това съобщи виенският в. \"Кронен цайтунг\".", "date": "2017.11.13", "title": "Оцелелият терорист от парижките атентати се срещнал после с неонацисти в Унгария"}
{"url": "https://www.24chasa.bg/novini/article/6548522", "text": "Европейският съюз призовава да няма никаква външна намеса в Ливан след оставката на ливанския премиер Саад Харири, заяви дипломат номер едно на ЕС Федерика Могерини, предаде Франс прес. Тя каза още, че е от съществено значение да се избегне \"внасянето на регионални конфликти\" в Ливан. \"Ние не искаме никаква външна намеса в Ливан и смятаме, че е от съществена важност да се избегне внасянето в Ливан на регионални конфликти, на регионални динамики, на регионални напрежения, които трябва да останат извън тази страна\", каза Могерини. Тя съобщи, че утре ще разговаря в Брюксел с ливанския външен министър Джебран Басил, предаде БТА.", "date": "2017.11.13", "title": "ЕС призовава да няма никаква външна намеса в Ливан"}
{"url": "https://www.24chasa.bg/novini/article/6548374", "text": "Сняг блокира Хърватия и Сърбия, като предизвика транспортен хаос в двете страни. Обилните валежи и силните ветрове затрудниха автомобилния трафик в редица райони на Хърватия. Властите забраниха движението на камиони с ремаркета и полуремаркета по пътищата от северозападния полуостров Истрия и адриатическия порт Риека и към вътрешността на страната. Трафикът от планинските райони към столицата Загреб е затруднен. Почти всички големи морски пристанища бяха затворени. Лошото време стана причина за проблеми по пътищата и в Сърбия. Намалената видимост предизвика катастрофа в западния район Рума, при която загина жена, информира белградското радио Б92. 55-годишен шофьор загина, след като колата му бе отнесена по време на наводнения в южната част на гръцкия о. Корфу, съобщи в. “Български новини”. Съпругата и непълнолетните му деца бяха спасени от пожарникари. Националната метеорологична служба издаде бюлетин за опасни метеорологични явления от неделя сутринта. Очакват се проливни дъждове, вероятно придружени от градушки, главно в Корфу и Епир.", "date": "2017.11.13", "title": "Снежни бури блокираха Сърбия и Хърватия"}
{"url": "https://www.24chasa.bg/novini/article/6548542", "text": "Обирджии случайно наводнили търговски център северно от Берлин с 30 000 литра вода, след като проникнали в сградата през нощта, оповести полицията, цитирана от ДПА. Неизвестен брой крадци влезли в магазин за мобифони в Нойбранденбург, като за целта минали през покрива на търговски център и повредили неговата спринклерова пожарогасителна инсталация, предаде БТА. В резултат част от търговския център била наводнена, поясниха от полицията. Крадците присвоили много мобифони и напуснали сградата, без да бъдат идентифицирани. От полицията отбелязаха, че свързаните с инцидента финансови загуби все още се изчисляват.", "date": "2017.11.13", "title": "Крадци на мобифони наводнили търговски център в Германия\nв \nГермания"}
{"url": "https://www.24chasa.bg/novini/article/6548555", "text": "Спасителните действия след земетресението на границата между Иран и Ирак са към края си, пише New York Times, като се позовава на данни от държавна иранска медия. , като според информация на Европейския средиземноморски сеизмологичен институт, то е било с магнитут от 7,6 по скалата на Рихтер, предаде \"Фокус\". Поне 407 души са загинали а ранените са почти шест хиляди, съобщава вестника. Стотици хора чакаха на опашки за да дарят кръв на нуждаещите си, сред призив на местните власти, а върховният духовен лидер на Иран Али Хаменей призова правителството да „забърза“ усилията си и да действа с цялата си „сила и решителност за да помогне на ранените, особено на тези, хванати в капан под развалините“. Към понеделник вечерта обаче, според официални лица, спасителните дейности са към привършване. В търсенето на оцелели хора са се включили доброволци и специално обучени кучета, пише още вестника.", "date": "2017.11.13", "title": "Приключват спасителните действия след земетресението на границата между Иран и Ирак"}
{"url": "https://www.24chasa.bg/novini/article/6548516", "text": "Цената на яйцата достигна петгодишен рекорд в първите дни на ноември. На едро те се предлагат за 30 стотинки за брой, а в големите вериги супермаркети достигат между 40 и 50 стотинки, показа проверка на “24 часа”. “През 2012 г. имаше подобни нива като тези заради проблем в производството, но бяха инвестирани много пари, докато не стигнахме до свръхпредлагане. Излязохме от кризата в рамките на 2 месеца”, заяви Владимир Иванов, председател на Държавната комисия по стокови борси и тържища. Огнищата на птичи грип от последните седмици, наличието на фипронил, завишеното търсене и по-големият износ са причини за поскъпването сега. Тези фактори водят до почти двойно увеличение през настоящия месец на годишна база. Справка в бюлетините на комисията показва, че преди точно година яйцата са стрували около 17 стотинки за брой на едро. Според последните данни цената на продукта минава 30 ст./бр. в София, Стара Загора, Силистра, Монтана, Враца. Иванов прогнозира, че до три-четири месеца ще има спад на цената. Било възможно пазарът да се наводни от немски яйца, които са по-евтини, но с по-ниско качество. Потребителят трябва да внимава какво купува и колко плаща за това, съветва експертът. Според данни на комисията в края на октомври цената на яйцата се вдига с 18,2%, или с 0,04 лв. до 26 стотинки за брой на едро само за седмица. За сравнение - по същото време но на миналата година на едро те са се търгували по 17 ст./бр. “Хубавото при кокошките е, че възпроизводството е доста бързо. Яйцата са особен вид продукт и много бързо се поддават на рязко увеличаване на предлагането и рязко намаляване.”, коментира Иванов. Според него сегашната цена не е неоправдано висока. Разходите на едно домакинство след поскъпването на яйцата ще се вдигнат с между 3 и 5 лв. за месец. Това обаче ще е положително за производителите, тъй като в голяма част от годината те продават почти под себестойност. Проверка на “24 часа” по магазините за биопродукти установи, че яйцата там стигат до 1, 20 лв. за брой. По-евтините пък се предлагат за 5,99 лв. за 6 броя в кутия. Според председателя на Съюза на птицевъдите Димитър Белоречков нормалната цена на яйцата в момента е до 30 стотинки за брой и всяка цена над тази е изкуствено завишена. “Ние работим цяла година на ръба на себестойността, а себестойността е някъде около 15 стотинки без опаковка и без ДДС”, каза той. Според него причините за рекордното поскъпване в момента са няколко - така наречената “смяна на стадата”, традиционно по-голямото търсене на яйца в този сезон, ликвидирането на около 100 хил. птици заради фипронила и още 50 хил. заради птичия грип, както и проблеми на производителите с търговските вериги. “Обикновено, както виждате от пресата и от съобщенията на Българската агенция по безопасност на храните, няма случай, в който да е открито в бройлерно месо антибиотик. Същото се отнася и за яйцата”, коментира Белоречков. Той заяви, че малко познат факт е, че България е от малкото страни, в които от пет години не е употребявано трупно брашно. Бройлерите пък били изцяло вегетарианци, а това определяло високото качество на родните яйца. От земеделското министерство също отчитат поскъпване на седмична база. Анализ за периода 1-8 ноември показва, че най-евтините яйца размер М в Ямбол са 19 стотинки, а най-скъпите са в Ловеч - 31 ст. В по-голяма част от областите на страната се отчита седмично увеличение на стойностите от 0,01 до 0,09 лв./бр. Най-значително е в Монтана, докато единствено в Благоевград е налице намаление с 0,01 лв./бр. Това води до повишение на средната цена на продукта за страната с 0,03 лв./бр., до 0,26 лв./бр. Предлагането на яйца размер М в по-малките магазини е в ценовите граници от 0,34 лв./бр. (Разград) до 0,25 лв./бр. (Силистра). В преобладаващата част от областите на страната е налице поскъпване на продукта на седмична база, достигащо до 0,07 лв./бр. в Пловдив и Пазарджик.", "date": "2017.11.13", "title": "Яйцата с 5-годишен рекорд: стигнаха 50 ст. за бройка!"}
{"url": "https://www.24chasa.bg/novini/article/6548605", "text": "Глобалните емисии въглeроден диоксид се предвижда да се покачат с 2 на сто през 2017 г. след тригодишен период, през който останаха без съществени промени, заявиха британски учени, цитирани от ДПА. Китай е главният виновник, след като неговите емисии от фосилни горива са се увеличили с 3,5 на сто, предаде БТА. Емисиите от цялата човешка дейност ще достигнат 41 милиарда тона през 2017 г., уточниха учени от университета на Източна Англия. Резултатите от изследването им показват, че емисиите въглероден диоксид се очаква да намалеят с 0,4 на сто в САЩ и с 0,2 на сто в ЕС. Това намаляване е по-малко в сравнение със средното годишно през предишното десетилетие. Дължащото се на човешка дейност количество въглероден диоксид предизвиква над 90 на сто от глобалното затопляне от 1950 г., оповестиха този месец американски учени. \"Глобалните емисии въглероден диоксид изглежда отново ще се увеличат след стабилен тригодишен период\", отбеляза ръководителката на изследването Корин Льо Кер от университета.", "date": "2017.11.13", "title": "Емисиите въглероден диоксид се увеличават след стабилен тригодишен \nпериод"}
{"url": "https://www.24chasa.bg/novini/article/6548616", "text": "Българският комисар по цифровата икономика и общество Мария Габриел даде началото на обществена консултация и обяви създаването на експертна група на високо равнище относно фалшивите новини. Това стана на специална конференция в Брюксел с участието на заинтересовани страни. \"В основата на моите действия стои защитата на правото на гражданите на качествена информация, което е един от фундаментите на нашата демокрация, заяви при откриването на форума Мария Габриел. Искам да се проведе открита и широка дискусия за фалшивите новини, за да вземем мерки във връзка с това явление и да преодолеем предизвикателствата, които стоят пред нас\", допълни тя. Следва пълният текст на речта на еврокомисар Мария Габриел: Уважаеми дами и господа, За мен е чест днес да се обърна към вас по един изключително важен въпрос - този за фалшивите новини и дезинформацията онлайн. Британецът Тим Бърнарс-Лий описва своето виждане за съвременния Интернет със следните думи: \"Представям си мрежата, като една отворена платформа, която позволява на всички, навсякъде да споделят информация, да имат много възможности и да си взаимодействат отвъд географските и културни граници\". Именно такъв интернет е източникът на моето вдъхновение - свободен, плуралистичен и даващ свобода за преценка на всеки един. Фалшивите новини са наистина реален проблем. Без съмнение това не е ново явление, но неговият обхват и скоростта на разпространение са безпрецедентни и то няма да изчезне в близко бъдеще. Фалшивите новини са пряка заплаха към устоите и ценностите на нашето демократично общество. Te пряко атакуват доверието между хората, между гражданите и тези, които те са избрали. Процесът на правена на политика се основава върху прозрачност, доверие и достоверност на информацията. Гражданите имат право на информиран избор, за всяко нещо в живота си и това засяга не само тях, но и определя бъдещето на децата им и на поколения напред. Фалшивите новини и широко разпространеното недоверие към медиите, пряко влияят върху качеството на нашия обществен живот, на отношенията между гражданите, води до ерозия на демократичните ни системи. В епоха на големи сътресения, на продължаващи политически разделения, на липса на доверие към институциите, фалшивите новини директно атакуват нашите европейски ценности и позволяват популистките послания да се разпространяват, като гангрена в нашето общество. Фалшивите новини са глобално явление и то изисква и нашият европейски отговор. Каня на отворен и честен разговор всички заинтересовани страни, онлайн платформите, медиите, организациите на гражданското общество, гражданите, всички които взимат решения, заедно да седнем и да набележим мерки, които да ни позволят да разкриваме фалшивите новини и да се борим с тях. Мандатът ни е ясен - ние трябва да изработим и приемем необходимите мерки, за да се чувстват нашите граждани защитени от заплахите, които произлизат от фалшивите новини. Нашата задача е да гарантираме на европейските граждани, че имат нужните инструменти и компетентност, за успешна битка с фалшивите новини в морето от онлай-информация. Това е предизвикателството, пред което се изправяме днес. Дами и господа, Интернет, както знаете, доведе до огромен икономически напредък - близо 1,3 милиарда Интернет сайта позволяват ежедневно на 3,7 милиарда потребителя да обменят информация, да търгуват и да общуват помежду си с невиждан интензитет в историята на човечеството. През 2016 г. всеки един от двама европейци е ползвал социалните медии, за повече от един час на ден. Това бурно развитие на интернет средата ни изправя и пред редица предизвикателства, едно от които е и разпространението на фалшивите новини. Според наскоро проведено проучване на BBC в 18 страни, 79% от запитаните са изразили загриженост за това, че не могат да различат фалшивите от верните новини. Изследване на Buzzfeed показва, че по време на последната предизборна кампания в Съединените щати, най-четените 20 фалшиви новини са довели до 8,7 милиона клика във Фейсбук. Това е с един милион повече клика от тези на най-четените 19 верни статии. Привидно простата идея, която стои зад създаването на фалшивите новини, не трябва да ни подвежда по отношение на изключителната сложност на ефектите, които то създава. Тук не говорим само за просто разграничаване между \"верни\" и \"фалшиви\" новини. Говорим за наличието на цяла информационна верига, включваща изпращащия посланието, самото послание, читателя и неговото възприятие на съобщението, както и инструментите за разпространение, свързаните със съобщението услуги, рекламните и финансови потоци. Бих искала да отделя специално внимание на тази сложност: 1) Както вече подчертах, явлението не е ново - от древна Гърция може да намерите много подобни примери. Освен това, въпреки че имаме 3 широко разпространение на фалшиви новини благодарение на социалните медии, не трябва да подценяваме и ролята и участието на традиционните медии, като например таблоидите, в този процес. 2) Новото, което ни дава Интернет е огромния резонанс на този вид новини. Днес за 40 000 евро можете да направите кампания с идеологическо обсъждане, 20 000 коментара ще ви струват 5000 евро, а 300 000 последователи ще си купите срещу 2600 евро. Тези манипулации станаха възможни най-вече поради анонимността на измислените акаунти, предлагането на услуги за генериране на фалшиви новини. 3) Друга новост е обхвата на явлението. То позволява на външни играчи да влияят върху общественото мнение в нашите демократични страни, да нараняват демократичните ни ценности в размери невиждани до момента в човешката история. 4) На следващо място, виждаме еволюция на механизмите за производство на фалшиви новини, с напредъка на технологиите. Ако в началото на явлението фалшиви новини, основно говорихме за статии и снимки, днес вече се борим и с радио и видео материали. Тоест ние, трябва да имаме цялостен подход, обхващащ всички сектори и информационни вериги, ако искаме да намерим решение на проблема. 5) Друг елемент на сложността на явлението е свързано със спецификите, които има всяко общество. Нивото на образование, демократична култура и избирателната система са фактори, които съществено влияят върху възможностите на конкретната държава да се бори с фалшивите новини. 6) Не на последно място, като елемент от проблема е състоянието на медийния сектор, както и цифровата култура, във всяка една страна. В голяма степен сме изправени пред факта, че фалшивите новини ще продължат да се разпространяват, докато медиите, които произвеждат качествена и достоверна информация не намерят рентабилни икономически модели за своето съществуване. Можем да кажем, че създаването на фалшиви новини с манипулативни цели, е симптом на заболяване, което просто можем да наречем \"информационна болест\". То ни засяга, защото се възползва от нашата уязвимост. Жизненоважно е не просто да намерим лекарство, а да потърсим ваксина срещу фалшивите новини. Това е начин да защитим нашите демократични ценности и постижения. Дами и господа, Европейският съюз вече работи по мерки, които касаят фалшивите новини, като работната група East Stratcom или като засилване на борбата срещу незаконното съдържание в интернет. Но за да напреднем, трябва заедно, всички заинтересовани страни да анализираме задълбочено явлението и да намерим цялостен подход, който ще ни позволи на европейско ниво, да защитим нашите граждани и нашите ценности, да съхраним нашите демокрации. Европейският съюз може да изиграе ключова роля в процеса на борба с фалшивите новини. Той ще е важен крайъгълен камък в тази борба: Първо, гражданите трябва да бъдат ангажирани, но те трябва да бъдат и осведомени и да участват в битката с фалшивите новини. Излъчването на информация благодарение на Интернет е повече от възможност - то представлява преминаване към нова ера в историята на нашите демокрации. Свободната, разнообразна, качествена и достъпна за всички информация засилва потенциала на държавите и насърчава участието на всеки мъж и на всяка жена в демократичните процеси и в развитието на общества ни. Днес онлайн медиите са основният източник на информация за младите поколения. Това е още един аргумент за необходимостта от търсене на решение. Със сигурност, не може да има връщане към една централизирана система от миналото или пък до прибягване към цензура. Ролята на обществените медии и на публичните действия като цяло обаче трябва внимателно да се преосмислят. Опитът и качествената работа на обществени медии като ББС имат много положително влияние върху качеството на информацията. Днес трябва да търсим лекарство, което да ни излекува от фалшивите новини, но то трябва да е адаптирано и съвместимо, както с нашите ценности, така и с цифровата трансформация на обществата и икономиките. Накрая, бих искала да обърна внимание на ролята на образованието и продължаващото обучение в този процес. Според мен тази роля трябва да е централна, защото гражданинът трябва да може да направи своя информиран избор или да даде оценка, на основата на вярна и качествена информация. Ключова роля в този процес ще играят и образованието и развитието на критичен дух и умения, и културата. Дами и господа, Процесът на търсене на решения започва днес. Първо, започваме с онлайн обществено допитване, което ще продължи до средата на февруари. Това допитване ще даде възможност на всички вас - граждани и заинтересовани страни, да изразите своето мнение, да дадете предложения, да бъдете чути. Същевременно реших да създам експертна група на паритетен принцип, на високо равнище, за да събера безпристрастно представители на всички заинтересовани страни, от света на медиите, на гражданското общество, от академичните среди, платформите - всички. Обявата за набиране на кандидати се публикува днес и ще е отворена за период от четири 5 седмици. Бих искала всички заинтересовани участници да се ангажират и заедно да потърсим общо решение на проблема с фалшивите новини. В това колективно усилие, което ще положим в следващите месеци е необходимо да се ръководим от някои принципа, които да са четирите наши основни отправни точки: 1. Първо, прозрачността. Без нея гражданите не могат да правят ясен избор. Злонамерените играчи не обичат светлината. Прозрачност трябва обхваща и финансовите потоци, и източниците на информация, и механизмите за производство, и излъчване на информация. 2. Второ, разнообразието: времето на монолитната, идваща от един източник информация е отминало. Разнообразието е горивото за критично мислене и ясна преценка. Това информационно разнообразие не трябва да бъде ограничавано нито от хората, нито от машините. 3. Трето, достоверността: за потребителите е изключително важно не само да имат достъп до информация, но и да имат достоверна информация. 4. Накрая, всеки анализ трябва да стъпва върху цялостния подход в търсене на решение. Никакво дългосрочно решение не може да бъде взето без участието на всички заинтересовани страни, които да се ангажират по един устойчив и възможно най-всеобхватен начин. Днешната конференция, е първият етап на нашия диалог за борба с фалшивите новини и дезинформацията онлайн. Желая ви плодотворна дискусия през следващите два дни и с нетърпение очаквам да видя резултатите. В заключение, искам да подчертая, че твърдо вярвам, че общите усилия и споделянето на опита на платформите, медиите, гражданското общество и на академичния свят ще ни позволят да намерим ефикасни и конкретни решения за борба с фалшивите новини и дезинформацията онлайн. Нека да споделим нашата експертиза, нека да обединим усилия, за да стигнем заедно до решения добри за всички ни, които да гарантират достъпа на нашите граждани до надеждна, плуралистична и качествена информация. Благодаря ви за вашия ангажимент и за вашето участие днес.", "date": "2017.11.13", "title": "Мария Габриел: Ключът срещу \"фалшиви новини\" е откритият диалог"}
{"url": "https://www.24chasa.bg/novini/article/6548345", "text": "Турският президент Реджеп Тайип Ердоган се срещна днес с руския си колега Владимир Путин в Сочи, за да обсъдят начини за постигане на напредък в решаването на сирийския конфликт, предаде АФП. Въпреки че Русия е един от основните съюзници на режима в Дамаск, а Турция е основен поддръжник на бунтовниците в Сирия, двете страни работиха заедно през последните две години за намиране на изход от войната, по-специално чрез процеса на мирните преговори в Астана. Тези преговори се водят под егидата на Турция, Русия и Иран, предаде БТА. Общите усилия доведоха до създаване на зони за деескалация в някои райони на Сирия, което позволи намаляване на стълконовенията, без обаче те да бъдат прекратени изцяло. \"Ние работим на практика по всички линии\" на сътрудничество и \"имаме добра практика да обсъждаме оперативно актуални въпроси\", каза Путин в началото на срещата в неговата резиденция в Сочи. Убеден съм, че нашата днешна среща ще бъде много ползотворна, увери от своя страна Ердоган. Според говорителя на Кремъл Дмитрий Песков основният обсъждан въпрос ще бъде \"ситуацията в Сирия, функционирането на зоните за деескалация и продължаването на процеса за политическо решение\". Ердоган и Путин се срещнаха през септември в Анкара и решиха тогава да упражняват натиск за създаване на зона за деескалация в района на Идлиб /Северна Сирия/, припомня АФП. След това Русия предложи да бъде организирана среща на всички сирийски политически сили, за да се стигне до политическо решение на конфликта, отнел живота на 350 000 души. Но опозицията и Западът заявиха, че се отнасят скептично към идеята и засега не е определена дата за подобна среща. Русия, която е в много трудна позиция /в Сирия/, не може просто да си позволи за загуби съюзници или дори партньори, заяви за АФП руският експерт Алексей Малашенко. Той добави, че Путин и Ердоган са имали \"нужда един от друг\" в този конфликт. Двамата лидери се срещнаха през август 2016 г. след тежка криза в двустранните отношения, предизвикана от свалянето от турски изтребители на руски бомбардировач на границата със Сирия през ноември 2015 г. Знак за разбирателството между двете страни е фактът, че Ердоган обяви през септември, че е подписал с Русия договор за покупка на зенитни ракетни системи С-400, което предизвика безпокойството на НАТО. Според Малашенко икономиката също би трябвало да е сред обсъжданите теми по време на срещата между двамата лидери.", "date": "2017.11.13", "title": "Ердоган и Путин са на среща в Сочи, за да обсъдят сирийския конфликт"}
{"url": "https://www.24chasa.bg/novini/article/6548369", "text": "Германската полиция днес разпространи видеозаписи, показващи трима бивши членове на немската ляворадикална екстремистка организация Фракция \"Червена армия\", участващи във въоръжен обир в северна Германия и призова населението да помогне за залавянето им, предаде Ройтерс, цитирана от БТА. Фракция \"Червена армия\" (на немски: Rote Armee Fraktion, RAF), създадена през 1968 г. и действала във ФРГ и Западен Берлин, е отговорна за убийствата на 34 души и обирите на 31 банки през седемдесетте и осемдесетте години на миналия век. През 1998 година групата официално обяви, че се саморазпуска и много от членовете й се върнаха към обикновения живот, припомня агенцията. Тримата бивши членове, които са издирвани - двама мъже и жена на възраст между 43 и 63 години - се укриват от властите от над 25 години. От 2011 г. те са заподозрени в участие в обири, при които над 370 хиляди евро са били откраднати от супермаркети и пунктове за парични преводи. Новите видеозаписи от охранителни камери, направени през юли м.г. показват двама мъже с маски, влизащи в супермаркет в град Хилдесхайм, провинция Долна Саксония, и насочващи пистолет към един от служителите, преди да го вкарат насила в стая. Друго видео показва двамата с големи раници на гръб в автобус в Оснабрюк, същата провинция. Германската полиция е посетила над 4000 автокъщи в преследване на заподозрените, които купували евтини коли седмици преди да извършат обирите. Награда от 8000 евро е предлагана за информация, която да помогне за залавянето им.", "date": "2017.11.13", "title": "В Германия издирват бивши членове на Фракция \"Червена армия\" за въоръжен обир"}
{"url": "https://www.24chasa.bg/novini/article/6547871", "text": "Карловка трябва да плати около 1000 лева адвокатски хонорари и разноски по делото, след като районният съд в града оправда началника й по обвинение, че й е нанесъл лека телесна повреда. Отхвърлен е и искът за 2000 лв. обезщетение. В жалбата си жената твърдяла, че на 16 февруари т.г. шефът й и е ударил два шамара на работното място. Версията й е, че е поискала разрешение от него да посети тоалетната, а той й казал да изчака колегата си да се върне оттам, за да не се затруднява производството. Жената твърди, че е изпълнила нареждането, но щом застанала отново на мястото си, ръководителят на смяната й се развикал, че е трябвало да се спре поточната линия, тъй като отишла до WC едновременно с другия работник. Последвал спор, при който я зашлевил. Служителката си извадила медицинско. На делото в съда мъжът обяснил, че подчинената му го обидила, а той само леко е бутнал по рамото. Четирима души от цеха потвърдили думите му. Сестрата на работничката е свидетелствала в нейна полза, но показанията й не са приети за достоверни, тъй като не е била пряк очевидец на инцидента. Според лекаря експерт по делото освен от удар зачервяването на бузата може да се получи от притискане с твърд предмет, \"както от самопричиняване, защото лицето е достъпна област за собствените ръце\".", "date": "2017.11.13", "title": "Жена вини шефа си за бой на работното място, осъдиха нея"}
{"url": "https://www.24chasa.bg/novini/article/6548380", "text": "Мигрантите, задържани снощи на Централна гара София, най-вероятно ще бъдат изпратени в дома за временно настаняване на МВР в Бусманци, съобщиха от столичната полиция за  .  След операцията вчера днес полицията проведе разпити с мигрантите. Все още обаче няма официална информация за историята, произхода и юридическите статути на всички задържани. Те не са носили документи за самоличност, но според полицията сред чужденците има сирийски граждани. Проверката трябва да установи и къде мигрантите са се качили на влака, както и къде са искали да отидат. По данни на БДЖ инциденти като вчерашния вече са рядкост в сравнение с предишни години, когато мигрантският поток към Източна Европа беше по-интензивен. Това е третият случай от началото на годината, при който мигранти са задържани на товарен влак. Предишните два са на граничен пункт Калотина. И при двата обаче броят на мигрантите е далеч по-малък - на 20 март полицията открива трима, а на 28 март - двама. Заради акцията на полицията снощи временно беше прекъсната контактната мрежа на гарата. Това предизвика закъснения на влакове с по няколко часа.", "date": "2017.11.13", "title": "Настаняват заловените на Централна гара мигранти в Бусманци"}
{"url": "https://www.24chasa.bg/novini/article/6547885", "text": "Бяхме специализанти на няколко месеца в УМБАЛ \"Св. Георги\" в Пловдив, а ни оставиха сами в отделението със 100 тежко болни. Нека лекарят, който не дойде на работа, сега да си поеме отговорността. Това заяви пред окръжния съд в Пловдив д-р Петър Трайков. Срещу него и колегите му д-р Георги Марков и д-р Гюнай Мехмед са повдигнати обвинения, че не са положили адекватни грижи за 74-годишен онкоболен, който впоследствие е починал от перитонит. През август 2009 г., когато Борис Армагов умира, тримата са били специализанти във Втора хирургия на УМБАЛ \"Св. Георги\" и са давали дежурства. Според прокуратурата младите доктори не са извършили активно наблюдение на оперирания от карцином болен. Д-р Петър Трайков, който в момента е главен лекар на клиника в Дюселдорф, не се призна за виновен. Той бе категоричен, че при своето дежурство е извършил преглед на Армагов и поискал консултация с невролог заради симптоми на остро мозъчно състояние. Съмненията му не се потвърдили. Другите му двама колеги също твърдят, че са невинни, и са изпълнили служебните си задължения. \"Никой от тях не вдигна чаршафа на съпруга ми, за да му види корема. Ако бяха го направили, сигурно щяха да разберат, че се влошава. Борис не заслужаваше да умре в такива адски мъки\", заяви пред \"24 часа\" вдовицата Цветанка Армагова. Очаква се съдът да се произнесе след изслушване на медицинските експертизи, които са ключът към разрешаване на казуса.", "date": "2017.11.13", "title": "Съдят трима лекари за смъртта на пациент"}
{"url": "https://www.24chasa.bg/novini/article/6548423", "text": "Новият генерален директор на ЮНЕСКО Одре Азуле днес положи клетва като ръководител на Организацията за образование, наука и култура на ООН, предаде ТАСС. Церемонията се състоя по време на провеждащата се в Париж 39-та сесия на Генералната конференция на ЮНЕСКО, предаде БТА. Встъпвайки официално в длъжност, Азуле обеща да работи \"изключително в интерес на организацията и да не приема инструкции от нито едно правителство\". На 10 ноември бившата министърка на културата на Франция Одре Азуле беше утвърдена за генерален директор на ЮНЕСКО от Генералната конференция на организацията. Тя е втората жена след Ирина Бокова, която ще оглави Организацията за образование, наука и култура на ООН. В първите си изявления Азуле подчерта, че ЮНЕСКО трябва енергично и решително да реагира на многобройните предизвикателства, с които се сблъсква съвременния свят, припомня агенцията. На първо място тя постави \"борбата с екстремизма, насилието, неграмотността, разрушаването на околната среда\".", "date": "2017.11.13", "title": "Одре Азуле положи клетва като генерален директор на ЮНЕСКО"}
{"url": "https://www.24chasa.bg/novini/article/6548403", "text": "Съдия Величка Цанова, която получи номинация за шеф от Общото събрание на съдиите в Софийския градски съд (СГС), се е отказала от надпреварата за поста. В битката за председателското място обаче влиза бившият шеф на съда Светлин Михайлов.  След днешната рокада номинациите за председател на СГС са две - на Михайлов и на съдия Евгени Георгиев. Михайлов оглавяваше най-големия окръжен съд у нас от 2004 до 2009 г. Той е граждански съдия. Конкурентът му Евгени Георгиев също правораздава по граждански дела. Името му се свързва най-вече с медиация - доброволно разрешване на спорове. Запознати разказаха, че Цанова се е оттеглила от надпреварата по лични причини. Тя бе един от фаворитите за наследник на Калоян Топалов, тъй като има брилянтна репутация и дългогодишен стаж в системата. Градският съд е без титулярен шеф от началото на октомври. Топалов подаде изненадващо оставка като председател и като съдия. Сега и.ф. началник е съдия Десислава Попколева. Днес изтече крайният срок за подаване на документи, не е изключено обаче във Висшия съдебен съвет и утре да пристигат книжа, изпратени по пощата.", "date": "2017.11.13", "title": "Бивш шеф влиза в битката за СГС, Величка Цанова се отказа"}
{"url": "https://www.24chasa.bg/novini/article/6548460", "text": "Стотици прилепи умират зазидани при санирането на блокове в Бургас. Това съобщи за БТА Вяра Крушкова от Фондация \"Защита на дивите животни\". Тя каза, че днес екип от представители на природозащитни организации и доброволци са отишли до блок 86 в бургаския комплекс \"Изгрев\", където установили, че прилепи от вида ръждиви вечерници и други мигриращи видове се зазидват в пукнатини и фуги при санирането на панелния блок. Оказва се, че цепнатините на старите блокове са местообитание на летящите мишки, заяви Крушкова. Крушкова настоява да бъдат предприети мерки за спасяване на популацията на защитените видове и техните местообитания. При сключването на договорите с фирмите изпълнители, няма предвидени мерки за защита на тези животни. Огромни са загубите за популацията на прилепите при санирането на сградите, заяви Крушкова. Тя информира, че почти във всеки стар блок в Бургас живеят прилепи, а при санирането на сградите те умират. Днес екипът е обходил и други блокове в морския град, които в момента се санират. От фондацията \"Защита на дивите животни\" казаха, че санирането трябва да се осъществява извън размножителния период на прилепите и извън периода им на зимуване. Природазащитниците са подали сигнал в РИОСВ-Бургас.", "date": "2017.11.13", "title": "Защитени видове прилепи умират зазидани при санирането на блокове в Бургас"}
{"url": "https://www.24chasa.bg/novini/article/6548505", "text": "Стефан Данаилов е гостувал на Румен Радев по повод годишнината от избора му за президент. Снимки от срещата пусна самият държавен глава в профила си във фейсбук. \"По повод годишнината от победата на президентските избори разговарях със Стефан Данаилов и в негово лице благодарих на инициативния комитет, който издигна кандидатурата ми за президент\", написа Радев. \"Признателен съм и на всички българи, които със своя глас участваха в тези избори. Активната гражданска позиция е начинът, по който можем да бъдем съпричастни с важните за обществото ни теми и да го променим към по-добро\", допълва президентът.", "date": "2017.11.13", "title": "Ламбо гост на Радев за 1 година от избора му"}
{"url": "https://www.24chasa.bg/novini/article/6548464", "text": "Три са жертвите на земетресението в Коста Рика, което бе регистрирано снощи, предаде ДПА, цитирана от БТА.  Първо бе съобщено, че магнитудът му е 6,8, а после той бе коригиран на 6,4. Трите жертви са починали от сърдечен удар.", "date": "2017.11.13", "title": "Три са засега жертвите на земетресението в Коста Рика"}
{"url": "https://www.24chasa.bg/novini/article/6548507", "text": "За нас темата за разследването на приватизацията не е нова. И в рамките на предходното Народно събрание имахме заявката да подготвим промяна на Наказателния кодекс тогава. Това каза пред   депутатът от ГЕРБ Десислава Атанасова. Впоследствие обаче имаше едно конституционно решение, което се отнасяше към давността на престъпленията на комунистическия режим и това ни спря да предприемем нова инициатива, уточни тя. \"Затова сега предлагаме допълнение в българската Конституция, а именно в чл. 31, ал. 8. Текстът е съвсем кратък: не се погасява по давност наказателно преследване и изпълнението на наказанието за тежки престъпления, извършени при или по повод приватизация за периода 1992 г. - 2017 г.\", заяви Атанасова. \"Темата присъства през целия период на прехода, защото той е тъмен и от гледна точка на това каква е била чистотата на вземаните решения, от гледна точка на това кой е вземал решенията и с какви мотиви и не на последно място дали по този начин не се ощетява обществения интерес. От всички приватизационни сделки би следвало да постъпват средствата в Сребърния фонд и предполагам, че и българските пенсионери очакват да бъде приета една такава промяна в Конституцията тези престъпления да бъдат разследвани и да се видят виновните лица\", добави още тя.", "date": "2017.11.13", "title": "Атанасова: Темата за приватизацията присъства през целия преход"}
{"url": "https://www.24chasa.bg/novini/article/6548631", "text": "Двама души са задържани при мащабна акция на СДВР срещу наркоразпространението в кварталите Бояна и Бистрица. Това предаде  . Операцията е започнала преди час и половина. Криминалистите от сектор \"Наркотици\" на столичната дирекция са открили оранжерия с голямо количество марихуана собствено производство. Продължават обиските на още адреси, а задържаните лица още не са разпитани. Повече информация коя е групата и дали са известни задържаните лица ще разберем в утрешния ден.", "date": "2017.11.13", "title": "Откриха оранжерия за марихуана в столични квартали, задържаха двама"}
{"url": "https://www.24chasa.bg/novini/article/6548233", "text": "Испанската полиция разкри канал за трафик на наркотици между Испания и Великобритания, пише The Local, цитиран от \"Фокус\". Общо пет души са арестувани в хода на операцията и са иззети 1,2 тона кокаин. Това е едно от най- големите разкрития в страната, заявиха органите на реда, като разкриха още, че успешно е разкрита и разбита една от най-активните организации за наркотрафик на територията на Европа. В схемата са участвали и голям брой шофьори на международни камиони, които са крили наркотиците в превозните средства.", "date": "2017.11.13", "title": "Испанската полиция разкри и разби мащабен канал за наркотрафик"}
{"url": "https://www.24chasa.bg/novini/article/6548247", "text": "Израелският премиер Бенямин Нетаняху е уведомил САЩ и Русия, че страната му ще продължи да извършва военни акции през границата в Сирия, независимо че тези две страни се опитват да договорят разширяване на примирието, каза самият той, цитиран от Ройтерс. \"Ние контролираме нашите граници, защитаваме страната си и ще продължим да го правим\", заяви Нетаняху пред членове на неговата дясна партия \"Ликуд\" в парламента. Информирах нашите приятели във Вашингтон, както и в Москва, че Израел ще действа в Сирия, включително в Южна Сирия, съгласно разбиранията си и нуждите на сигурността ни, каза премиерът. В събота президентите на САЩ и Русия, Доналд Тръмп и Владимир Путин, потвърдиха общите си усилия за стабилизиране на Сирия, включително с разширяване на примирието от 7 юли в югозападната част на страната, граничеща с Израел и Йордания, предаде БТА. Израел се опитва да повлияе на двамата лидери да откажат на Иран, ливанската групировка Хизбула и други шиитски милиции всякакви постоянни бази в Сирия и да ги държат далече от границата при Голанските възвишения, тъй като те засилват позициите си, докато помагат на Дамаск да отблъсне сунитските бунтовници. Днешното изказване на израелския премиер повтори донякъде изказване на министъра на регионалното сътрудничество Цахи Ханегби от неделя, в което той изрази недоверие към договаряното примирие и заяви, че Израел е определил \"червени линии и твърдо ще ги отстоява\". Израелските военни казаха, че са нанесли около 100 удара в Сирия. Атаките са били насочени срещу предполагаеми членове на Хизбула или ирански оръжейни складове, или са били отговор на ракетен обстрел от контролирания от Сирия Голан.", "date": "2017.11.13", "title": "Бенямин Нетаняху: Израел ще продължи военните действия през сирийската граница"}
{"url": "https://www.24chasa.bg/novini/article/6548259", "text": "ГДБОП предупреждава за СПАМ, който краде лични данни от компютъра. Това съобщиха от пресцентъра на МВР. Днес в сектор „Киберпрестъпност“ при ГДБОП-МВР са регистрирани множество сигнали от интернет потребители, които са получили на електронните си пощенски кутии съмнителни имейли с предупреждение за плащане на просрочени задължения от името на фирма Кредисимо АД. В хода на извършената проверка е установено, че към СПАМ съобщенията е прикачен зловреден файл, който компрометира компютърната конфигурация на потребителя, като извлича неправомерно лични данни, пароли за социални мрежи, пощенски кутии, банкови ресурси и други. Така заразения компютър е възможно да бъде използван от компютърните престъпници и за редица множество други кибер атаки – разпращане на нови фишинг мейли и DDoS мрежови атаки. Не е извършена хакерска атака към фирма Кредисимо и тяхната база данни, като фирмата не стои зад разпращането на тези съобщенията. Хакерите използват неправомерно името на компанията, за да заблудят получателите. В първите часове на СПАМ кампанията едва три антивирусни продукта са реагирали на компютърния вирус, но след предприети действия от ГДБОП-МВР е значително увеличено количеството им. Осъществено е незабавно взаимодействие на ГДБОП с фирма Кредисимо и доставчици на електронни пощенски услуги в страната, с цел установяване източника на кибер атаката, предприемане на действия по нейното неутрализиране и уведомяване на обществеността за възникната опасност.", "date": "2017.11.13", "title": "ГДБОП предупреждава за спам, който краде лични данни от компютъра"}
{"url": "https://www.24chasa.bg/novini/article/6548273", "text": "Роскосмос планира към 2019 г. да открие в Антарктида център за приемане на информация от спътници за дистанционно сондиране на Земята, предаде ТАСС, цитирана от БТА. Това заяви заместник директорът на отдела за автоматични космически комплекси и системи на Роскосмос Валерий Заичко. \"В момента на територията на страната функционират 11 големи центъра за спътникова информация - каза той на посветена на дистанционното сондиране на Земята конференция в Москва. - През тази и следващите години ще завършим създаването на центрове. Става въпрос за два нови центъра в Анадир и Дудинка. Освен това се планира да бъде създаден център на територията на станцията \"Прогрес\" в Антарктида.\" По думите му, преди седмица първият кораб с материали за основите на новия център поел към станцията \"Прогрес\". \"През следващата година ще бъде доставено оборудване, за да може в края на 2018 г. - началото на 2019 г. центърът да започне да функционира\", уточни Заичко.", "date": "2017.11.13", "title": "Антарктида става център за приемане на спътникова информация към 2019 г."}
{"url": "https://www.24chasa.bg/novini/article/6548024", "text": "Няма пострадали български военнослужещи при атентат с кола бомба в провинция Кандахар, Афганистан, съобщиха от пресцентъра на военното министерство. Терористичният акт е извършен днес, 13 ноември, на разстояние над 11 км от базата, в която е дислоциран българският военен контингент.                                                                                                                                                                                                                                                                                                                       ", "date": "2017.11.13", "title": "Атентат с кола бомба в Кандахар до наша база, няма пострадали български военни"}
{"url": "https://www.24chasa.bg/novini/article/6548015", "text": "Астрофизици регистрираха рядко събитие - на обърнатата към Земята страна на Слънцето няма нито едно петно, а освен това петно изглежда липсва и на другата му страна, предаде ТАСС, цитирана от БТА. Това се съобщава на сайта на лабораторията за рентгенова астрономия на Слънцето на физическия институт \"П.Н. Лебедев\" към Руската академия на науките. \"Понастоящем на обърнатата към Земята страна на Слънцето не се наблюдава нито едно петно. Трудно е да се каже дали сега има петна на другата страна на Слънцето, но въз основа на снимки на светилото, направени преди две седмици, когато тази страна бе обърната към Земята, петна липсват и там\", се казва в съобщението. На всеки 11 години магнитното поле на Слънцето се променя, като последователно се усилва и отслабва. Веднъж на всеки 11 години количеството на петната достига своя максимум, а по средата между тези пикове слънчевата активност е в своя минимум. В години, свързани с максимално напрежение на магнитното поле на звездата, се появяват най-много петна и изригвания на Слънцето, които предизвикват магнитни бури на Земята. Периодът на затишие, свързан със слънчев минимум, обикновено продължава около година и трябва да настъпи в края на 2018 г. - първата половина на 2019 г.", "date": "2017.11.13", "title": "Изчезнаха всички петна на обърнатата към Земята страна на Слънцето"}
{"url": "https://www.24chasa.bg/novini/article/6548047", "text": "Летището в Копенхаген съобщи днес за заплаха, отправена срещу всички самолети на турската авиокомпания Атласглоубъл в Европа, предаде Ройтерс. Летищните власти заявиха, че са затворили девет зони за извеждане (гейтове), след като са били информирани от полицията за заплахата срещу всички самолети на авиокомпанията Атласглоубъл в Европа, предаде БТА. Говорител на летището в Копенхаген посочи, че полицията не е разрешила на един самолет да излети, докато се разследва създалата се ситуация.", "date": "2017.11.13", "title": "Летището в Копенхаген: Заплашиха всички самолети на турска авиокомпания в Европа"}
{"url": "https://www.24chasa.bg/novini/article/6548057", "text": "Филмът на Елена Йончева за оградата по границите с Турция ще бъде гледан от премиера Бойко Борисов. Той ще го прегледа и ще вземе необходимите мерки, защото всеки сигнал трябва да бъде проверяван. Това заяви председателят на ГЕРБ Цветан Цветанов, който присъства на премиерата на филма на соцдепутатката в НДК. Цветанов се качи на сцената, въпреки че беше шумно освиркан от публиката на Йончева - предимно соцдепутати и червени симпатизанти. Той благодари на журналистката за разследването, но напомни, че през 2013-14 г. по време на кабинета Орешарски системата е била занемарена, като гаранция срокът е бил изтекъл. Има достатъчно подобна информация в службите и те работят по разкриването на тези схеми, каза Цветанов. И България, и Турция работят изключително добре, за да се неутрализират потоците на нелегални мигранти, допълни той.  ", "date": "2017.11.13", "title": "И премиерът ще гледа филма на Йончева за границата"}
{"url": "https://www.24chasa.bg/novini/article/6548091", "text": "\"Третият лъч на метрото се изгражда в срок\", съобщи столичният кмет Йорданка Фандъкова, цитирана от \"Фокус\". \"Предстои до края на следващата година тунелопробивната машина да излезе до Малък градски театър „Зад канала“. Много е трудна задачата, не става толкова лесно, но за наша радост метрото се движи в съответните срокове и очакваме да бъде завършено в срок“ , каза още Фандъкова и уточни, че машината в момента излиза от станцията на бул. „България“ и бул. „Иван Ев. Гешов“. Столичният кмет коментира и ремонта на бул. \"Дондуков\". \"Продължава да се работи. Има да се довършва. На 20 ноември ще пуснем движението. До 1 декември им е срокът за завършване. Ако не е направено нещо както трябва, ще си го направят отново\", съобщи тя. „Предстои тази година да започнат процедурите и следващата година да стартира строителството на разширението на южната дъга от кв. „Младост“ до автомагистрала „Тракия“, обясни Фандъкова. Тя съобщи, че с ръководството на Агенция \"Пътна инфраструктура\" е обсъдила и възможността за изграждане на подлез край Казичене - на източната тангента. „Това е искане на живеещите там, за да може безопасно да преминават от едната страна към другата“, посочи тя.", "date": "2017.11.13", "title": "Фандъкова: Третият лъч на метрото се изгражда в срок"}
{"url": "https://www.24chasa.bg/novini/article/6548073", "text": "Френското външно министерство заяви днес, че е възможно при необходимост да бъдат наложени нови санкции срещу Иран заради програмата му за балистични ракети, предаде Ройтерс, цитирана от БТА. Вчера Иран отхвърли призив на френския президент Еманюел Макрон за преговори по балистичната програма на Техеран, заявявайки, че тя е с отбранителна насоченост и не е свързана с ядреното споразумение, сключено със световните сили. \"Както знаете, Европейският съюз вече наложи санкции на ирански юридически лица, участващи в програмата за балистични ракети\", заяви на пресконференция в Париж говорителката на френското външно министерство Аниес Ромате-Еспан. Тя бе помолена да изясни коментарите на Макрон по време на посещението му в Обединените арабски емирства миналата седмица относно перспективите за санкции във връзка с иранската програма. \"Ако е необходимо, нови санкции може да бъдат наложени\", заяви говорителката. Тя изтъкна също, че важно условие за стабилността в региона е Иран да не се намесва във вътрешните работи на Ливан. \"Ние желаем всички онези, които упражняват влияние в Ливан, да позволят на всички политически актьори в тази страна да изпълняват изцяло своите отговорности\", заяви Аниес Ромате-Еспан. Тя припомни, че подалият оставка ливански премиер Саад Харири вчера призова Иран да не се меси във вътрешните работи на Ливан и съседите му. \"Ние вярваме, че това е важно условие за стабилността в региона\", заяви говорителката на френското външно министерство.", "date": "2017.11.13", "title": "Франция: Възможно е да са нужни нови санкции срещу Иран"}
{"url": "https://www.24chasa.bg/novini/article/6548098", "text": "Министър-председателят Бойко Борисов ще бъде на работно посещение в Рим, утре, 14 ноември. Поканата за визитата беше отправена от италианския премиер Паоло Джентилони по време на двустранната им среща в рамките на Европейския съвет в Талин през септември. Това съобщиха от пресслужбата на Министерски съвет. При разговорите си в Рим двамата ще обсъдят възможностите за задълбочаване на двустранните отношения между България и Италия особено в търговско-икономическата сфера, както и сътрудничеството в рамките на ЕС. Друг въпрос от взаимен интерес е европейската перспектива пред Западните Балкани. Усилията на България за поддържане на европейската перспектива пред страните от този регион се оценяват и споделят от Италия, израз на което беше и отправената от премиера Джентилони до премиера Борисов покана за участие в срещата от Берлинския процес, проведена през юли в Триест.", "date": "2017.11.13", "title": "Борисов се среща с италианския си колега в Рим утре"}
{"url": "https://www.24chasa.bg/novini/article/6548117", "text": "Автобусът, с който пътува трупата на разградския театър, се запали и изгоря край Смядово, съобщи . По първоначална информация рейсът започнал да пуши в движение и шофьорът успял да спре и да изведе пътниците преди да лумнат пламъците. Няма пострадали. На мястото са изпратени няколко екипа на пожарната.", "date": "2017.11.13", "title": "Автобус на театъра в Разград се запали и изгоря"}
{"url": "https://www.24chasa.bg/novini/article/6548088", "text": "Бургазлията Петко В., който заедно с приятелката си Диана откраднаха дарения за болно дете от магазин в града, получи поредната си присъда. Той бе осъден на 2 г. ефективно за това, че укривал краден мобилен телефон. Престъплението 38-годишният мъж извършил през август, 2015 г. Телефонът бил собственост на жена и струвал 535 лв. Пред съда Петко приел всички факти от обвинителния акт и е признал вината си, като е получил наказание, редуцирано с една трета. То трябва да бъде изтърпяно при първоначален строг режим в затвор. Споразумението, което е одобрено от Районен съд Бургас има силата на влязла в сила осъдителна присъда и не подлежи на обжалване. Към този момент Петко В. се намира в затвора, където изтърпява присъда от 4 г. лишаване от свобода за опит за грабеж на хранителни стоки и причиняване на средна телесна повреда на охранител в магазина, който се намира в бургаския ж.к. Меден рудник. Наложено му е и ефективно наказание в размер на 2 г. и 4 м. лишаване от свобода за извършени от него кражби, една от които в съучастие с Диана Щ. на кутия с дарения, разположена в търговски обект.", "date": "2017.11.13", "title": "Бургазлия, посегнал на дарения за болно дете, с нова присъда"}
{"url": "https://www.24chasa.bg/novini/article/6548138", "text": "Председателят на парламентарната група на ГЕРБ Цветан Цветанов връчи лично на соцлидерката Корнелия Нинова папката с предложението на управляващите за промени в конституцията за приватизацията. С тях ГЕРБ предлага отпадане на давността за престъпления, свързани с приватизацията. Цветанов връчи папката на Нинова в края на представянето на филма \"Граница\" на Елена Йончева. Той прекоси целия салон в НДК, за да стигне до лидерката на БСП. Подаде й папката и протегна ръка към Нинова с въпроса дали ще подпише предложението. Вие искате да опорочите събитието на Йончева, тази тема ще я коментирам утре, не прие подадената ръка Нинова. И попита Цветанов кой ще поеме отговорността за разкритията във филма за границата и ще има ли разследвани. Очаквайте подробности.", "date": "2017.11.13", "title": "Цветанов даде на Нинова промените за приватизацията, тя отговаря утре"}
{"url": "https://www.24chasa.bg/novini/article/6548139", "text": "Холивудската звезда и бивш губернатор на Калифорния Арнолд Шварценегер отправи от трибуната на Конференцията на ООН за климата в Бон послание за повече внимание към конкретните измерения на замърсяването - водата, въздуха, заболяванията от рак и астма. Появата му ще се запомни и с танца с членовете на делегацията от Фиджи, съобщи  .", "date": "2017.11.13", "title": "Арнолд Шварценегер с послание на Конференцията на ООН за климата в Бон"}
{"url": "https://www.24chasa.bg/novini/article/6548129", "text": "Норвежката страна оценява високо резултатите на България в двустранните програми за сътрудничество, както и конструктивния подход в преговорите за бъдещата рамка по финансовия механизъм на Европейското икономическо пространство и Норвежкия финансов механизъм. Това заяви министърът за ЕИП и eвропейските въпроси на Кралство Норвегия г-жа Марит Рьосланд, която е в България по покана на заместник министър-председателя Томислав Дончев. На срещата си днес двамата обсъдиха предстоящото Българско председателство на Съвета на ЕС, Брекзит и отражението му върху ЕС, развитието на двустранните отношения между България и Кралство Норвегия, както и новия програмен период за билатералните финансови инструменти (2014-2021). Вицепремиерът Дончев подчерта, че за България е важно постигнатите добри резултати на ниво институционална свързаност да бъдат надградени с инициативи за бизнес партньорство, базирани на доброто сътрудничество между двете държави. „Преговорите с България за Финансовия механизъм на ЕИП и Норвежкия финансов механизъм 2014-2021 г. бяха изключително ползотворни и структурирани, благодарение на което страната Ви беше третата държава, с която постигнахме споразумение“, заяви министър Рьосланд. България е на четвърто място по обем договорени средства и до края на 2021 г. ще има достъп до 210,1 млн. евро за финансиране на проекти в редица ключови програмни области – местно развитие, подобрено включване на уязвими групи, енергийна ефективност, опазване на околната среда и промени в климата, културно предприемачество, правосъдие и вътрешни работи, развитие на бизнес, иновации и малки и средни предприятия. За първи път България и Норвегия ще си сътрудничат по програми за бежанци и по въпроси на миграцията, като норвежки партньор по тези програми ще бъде Норвежката служба по имиграция. В рамките на работното си посещение в България министър Марит Рьосланд се срещна и с министъра за Българското председателство на Съвета на ЕС Лиляна Павлова. Програмата й у нас включва още срещи със заместник-министри от министерствата на външните работи, образованието и науката, енергетиката, културата, околната среда и водите, вътрешните работи и правосъдието.", "date": "2017.11.13", "title": "Дончев обсъжда председателството ни с норвежка министърка"}
{"url": "https://www.24chasa.bg/novini/article/6547833", "text": "Най-търсените употребявани автомобили у нас са “Мерцедес” и “Фолксваген”. Това сочат данните за регистрация до края на октомври тази година, публикувани в сайта на Портал за отворени данни на Република България. Притежателите на возила втора употреба с марката “Фолксваген” у нас са 27 895, а тези на “Мерцедес” - 22 790. Третото място заемат автомобилите на бранда на “Опел” - 18 532. В топ 5 на най-търсените употребявани коли са германските возила “Ауди” и “БМВ”. Новорегистрираните втора употреба возила с марка “Ауди” са 14 437, а “БМВ” - 13 580. Челната десетка на употребяваните автомобили се допълва от “Пежо” с 10 970 возила, следвани от “Форд” с 10 334 и “Тойота” с 9860. “Рено” е предпочетена от 8309 българи, а “Ситроен” - от 6531. Общият брой на новорегистираните употребявани коли е 220 709 от началото на януари до края на октомври. Регистрираните от началото на годината нови автомобили са 84 489, което е близо 3 пъти по-малко от употребяваните. Най-предпочитаната марка за нова кола е “Дачия”, с 3525 продадени автомобила. Следвана е от “Рено” с 3236 и КИА с 2484. В топ 5 влизат и марките “Тойота” и “Шкода”. Употребяваните коли от Германия са най-търсени у нас", "date": "2017.11.13", "title": "Употребяваните коли от Германия са най-търсени у нас"}
{"url": "https://www.24chasa.bg/novini/article/6548148", "text": "Министърът на външните работи Екатерина Захариева изрази очакването докладът на Европейската комисия за нашата страна по механизма за сътрудничество и проверка отново да бъде обективен. Комисията ще представи поредния доклад в сряда, предава БТА.  Очакваме както винаги обективност и оценка за свършеното през годината. Имахме конкретни препоръки, някои от които са в процес на изпълнение. Очакваме доклад, който да ни очертае перспективите, имаме ясен план за действие. Очакваме партньорско отношение от ЕК и експертите, коментира тя пред български журналисти в Брюксел. По повод присъединяването на нашата страна към инициативата за обособяването на европейската отбрана Захариева посочи, че предстои военни и финансови експерти да разработят конкретните проекти за сътрудничество. Има много подадени проекти, бихме искали да развиваме връзката между отбранителните и чисто цивилните мисии, отговори тя на въпроса как България ще се впише в инициативата. Настояваме за възможност за развитие на малките и средните предприятия в отбранителната индустрия, добави Захариева. По нейните думи бързото утвърждаване на проекта за европейска отбрана е най-добрият пример срещу твърденията на евроскептиците и е доказателство за способността на ЕС да взима решения. Министърът съобщи, че на днешния Съвет на ЕС по външни работи са били обсъдени реформите в Македония. Тя определи плана за реформи на правителството в Скопие като амбициозен. Надяваме се на стабилност, добрите резултати на местните избори правят отговорността (на победителите) още по-голяма. Това означава, че гражданите подкрепят плана за сближаване с ЕС и начало на необходимите промени, за да могат да започнат преговорите следващата година, посочи Захариева.", "date": "2017.11.13", "title": "Захариева: България очаква от ЕК доклад, \nкойто да очертае перспективите"}
{"url": "https://www.24chasa.bg/novini/article/6548128", "text": "През следващата 2018 г. предстоят процедури на обща стойност 207 млн. евро. Това обяви зам.-министърът на икономиката Александър Манолев в Боровец по време на информационно събитие, посветено на Оперативната програма \"Иновации и конкурентноспособност\". 15,3 млн. евро са предвидени за развитие на иновационни клъстери, 20,2 млн. евро за втората фаза на София Тех Парк. 86 млн. евро са отделени за подобряване на производствения капацитет за растеж на малките и средните предприятия и развитието на специлиазирани услуги за МСП и информационните и комуникационни технологии. 2019 - 2020 г. предстои процедура за сътрудничество за иновации между бизнеса и научните организации с бюджет 12,7 млн. евро, добави още Манолев. Зам.-министър Манолев поясни, че процедурите няма да спрат през 2020 г., когато е краят на програмния период, а сумите ще се изплащат до 2023г. От началото на програмния период до сега усвоеният ресурс е 1,57 млрд. лв., което е 63% от общия бюджет. 600 компании вече са реализирали предприемаческата си перспектива. До момента са сключени 1461 договора, голяма част от които все още се изпълняват. Акцент на програмата е Северозападния регион и кандидатстващите предприятия от него са с приоритет. 264 млн. лв. са усвоени в Северозапада до сега. \"Тези цифри показват, че и към днешна дата ОПИК е една от най-добре работещите оперативни програми в България и към този момент по нея няма опасност да бъдат загубени средства\", подчерта Александър Манолев. Разработват се механизми за по-лесно достигане на средствата и за улеснено кандидатстване, допълни Александър Манолев. Мерките са синхронизирани с работата на правителството за намаляване на административната тежест. Търси се обаче баланса, така че да не се допускат злоупотреби с програмата заради липса на документи. Такива до момента няма, уточни Манолев. Две нови ваучерни схеми по Оперативна програма \"Иновации и конкурентноспособност\" са на път да стартират, като би трябвало да приключат до края на годината, обяви Манолев.  Първата схема е насочена към улеснение на достъпа до цифорвите ноухау технологии и дигитализация на електронната търговия. По нея ще могат да кандидатстват малки и средни предприятия, които искат да модернизират уебсайтовете си и други мерки за насърчаване на електронната търговия. Лимитът на схемата е от 20 до 50 хил. лв., като първоначалният бюджет се равнява на 5 млн. лв. Втората ваучерна схема дава възможност за покриването на разходи до 50 хил. лв. по подготовката за емитиране на ценни книжа и първичното им предлагане, за да могат компаниите да излязат на фондовата борса. До края на седмицата е вероятно да се обяви и процедура за повишаване на ресурсната ефективност на малки и средни предприятия с общ бюджет 36 млн. евро. В момента пък се изчиства процедурата за насърчаване на предприемачеството и стартъпите. Във форума участие взеха и главния директор на Главна дирекция \"Европейски фондове за конкурентоспособност\" Ивелина Пенева, нейният заместник Калин Маринов, експерти от ОПИК и др.", "date": "2017.11.13", "title": "Процедури за 207 млн. евро за фирми през 2018 г."}
{"url": "https://www.24chasa.bg/novini/article/6548180", "text": "Броят на жертвите от земетресението в Иран достигна до 407 души, пише местното издание Tehran Times. Според последни данни пострадалите са над 6,600 души, предаде \"Фокус\".  По данни на Европейския средиземноморски сеизмологичен център трусът, регистриран в 21.18 часа (местно време), е бил с магнитуд от 7,6 по скалата на Рихтер, а Геологическият топографски институт на САЩ оцени силата му на 7,2 по Рихтер. Епицентърът на труса бе на 204 км североизточно от иракската столица Багдад и на 108 км западно от Керманшах, Иран, с дълбочина от 10 км под земната кора. Той е усетен и в съседните страни, включително Турция, Кувейт и Обединените арабски емирства (ОАЕ).", "date": "2017.11.13", "title": "Броят на жертвите от земетресението в Иран достигна 407 (Снимки)"}
{"url": "https://www.24chasa.bg/novini/article/6547590", "text": "Прокурорът от Военна прокуратура майор Адалберт Живков Кръстев, който извърши проверка по одитния доклад за състоянието на ВМА от 2014 до 2017 г., е бил пред уволнение преди 2 години, но Висшият съдебен съвет го е наказал само с порицание. Това стана ясно от думите на полк. Веселин Стоев, шеф на Военноапелативна прокуратура. Тогава проверка от административния му ръководител установила, че военният прокурор имал пренебрежение към граматическите правила, в неговите постановления имало несвързани изречения и не е извършвал разследване по 2 производства и незаконосъобразно образувал 7 производства. Въз основа на тези констатации тогава е било поискано той да бъде освободен от системата, но ВСС го е наказала само с порицание. Срещу майор Кръстев са се водили още 2 дисциплинарки през 2011 и 2013 г., които са завършили с обръщане на внимание. Сега работата на майора отново ще бъде проверявана, защото се оказа, че той не е извършил качествена проверка по одитния доклад, направен от министерството на отбраната на ВМА. \"Приемаме извода му за законосъобразен, но не и способите, с които той е стигнал до този извод\", каза полк. Стоев. Заключението на майора бе, че няма данни за престъпление във ВМА и затова не е образувано досъдебно производство. Подобен извод направи и Военноапелативната прокуратура след задълбочен анализ. Магистратите ще проверяват още дали съпругата на майор Кръстев не работи в здравното министерство, каквито информации са се появили. В случай това е така, е било редно да уведоми административния си ръководител.", "date": "2017.11.13", "title": "Прокурорът, проверявал ВМА, бил пред уволнение преди 2 години"}
{"url": "https://www.24chasa.bg/novini/article/6547613", "text": "51-годишен мъж е задържан за срок до 24 часа за незаконно притежание и съхранение на оръжие и боеприпаси, съобщиха от пресцентъра на ОД на МВР. При полицейска проверка в имота му в село Стряма били открити и иззети пушка и автомат с пет пълнителя за него, без необходимите разрешителни документи. Допълнително са конфискувани 14 ловни и 71 бойни патрона, щит за пушка и две сумки. Срещу извършителя е образувано бързо производство в РУ - Раковски, уведомена е прокуратурата.", "date": "2017.11.13", "title": "Арестуваха 51-годишен в пловдивско село за притежание на незаконни оръжия"}
{"url": "https://www.24chasa.bg/novini/article/6547634", "text": "Президентът на САЩ Доналд Тръмп и филипинският му колега Родриго Дутерте може да са обсъждали или не спорната тема за човешките права на първата си официална среща, но без съмнение между тях се установи \"топла и приятелска връзка\", съобщи ДПА.  Представители на двамата президенти съобщиха противоречива информация дали те са засегнали нарушенията на човешките права или извънсъдебните екзекуции на Филипините, но бяха единодушни, че между тях се е установило приятелство, предаде БТА.  На вечерята на лидерите от АСЕАН в неделя двамата бяха седнали на една и съща маса и журналистите казаха, че са били забелязани да се смеят заедно. Дутерте дори изпя в дует с популярната филипинска попизпълнителка Пилита Коралес любовната песен \"Ikaw\" (\"Ти\"), насърчаван от Тръмп, предаде Асошиейтед прес. Филипинският лидер се пошегува, че е пял по заповед на американския главнокомандващ, предизвиквайки смях в залата. Докато Тръмп отказа да отговори на въпроси на репортери дали е поставил пред Дутерте въпроса за човешките права на срещата им, а говорителката му Сара Сандърс каза, че темата е била засегната \"накратко\", говорител на Дутерте бе категоричен, че Тръмп не е изложил никаква официална позиция по въпроса и дори е изразил разбиране за вътрешните проблеми на Филипините. ДПА посочи, че Тръмп е говорил само хубави неща за Дутерте на срещата между него и лидерите на 10-те страни от АСЕАН, обръщайки се дори към него на малко име. \"Родриго, искам да те поздравя за успеха ти като председател на АСЕАН в този критичен момент и искам да ти благодаря за невероятното гостоприемство\", заяви Тръмп. Дутерте му отговори, че съюзът с Америка винаги е бил силен и много важен. Говорителят на филипинския президент коментира, че след \"киселите моменти\" по времето на Обама се забелязва огромна промяна в отношенията между президентите Тръмп и Дутерте, които медиите във Филипините определиха като \"разцъфнал броманс\".", "date": "2017.11.13", "title": "Между Тръмп и Дутерте \"разцъфтя броманс\"във Филипините"}
{"url": "https://www.24chasa.bg/novini/article/6547670", "text": "Пожарните служби в курортите Боровец и Пампорово няма да бъдат закрити до края на зимния сезон. Това обяви финансовият министър Владислав Горанов след  \"Коментирахме възникналите проблеми с осигуряването на пожарна безопасност на територията на курортите Боровец и Пампорово и стигнахме до заключението, че оптимизационните мерки, които се предлагат, не са достатъчно навременни. С оглед на това коментирахме с комисар Николов, Красимир Ципов, имаме връзка и с вътрешния министър, който в момента е на посещение в САЩ, че следващите няколко месеца, поне в рамките на сезона, всички необходими ресурси за осигуряване на пожарната безопасност на тези зимни курорти ще бъде осигурено и ще се даде възможност за нормално провеждане на зимния сезон\", заяви след края на срещата Владислав Горанов. Той аргументира взетото решение, че подобни промени, дори да са обективно мотивирани, не може да се извършват в момент, в който започва активен туристически сезон в тези курорти, предаде БТА. Владислав Горанов уточни, че в рамките на днешния ще бъде изготвен разчет и дейността на пожарните звена в Пампорово и Боровец ще бъде възстановена. Финансовият министър обясни, че по време на срещата са били обсъдени и други мерки, основно законодателни промени, които да помогнат на Министерството на вътрешните работи да укрепи допълнително дейността на пожарната служба. Той добави, че ще бъдат предложени оптимизационни мерки и на други места от страната, така че да може с допълнителен щат да се укрепят звената на пожарната, за да не се налага подобно закриване и на други пожарни поделения. По думите му още в следващата седмица ще бъдат приети първите законодателни промени, които да дадат възможност на пожарната да изпълнява функциите си при текущия си капацитет. Владислав Горанов уточни, че този въпрос ще бъде обстойно обсъден след завръщането на вътрешния министър Валентин Радев от САЩ. Кметът на Чепеларе Славка Чакърова изрази задоволство от провелата се среща и благодари на премиера Бойко Борисов за приетото решение. Кметът на Самоков Владимир Георгиев каза, че приетото решение за запазване на пожарните служби в двата курорта е навременно и точно. По думите му днешното решение ще внесе нужното спокойствие на всички туристи, граждани и бизнес.", "date": "2017.11.13", "title": "Горанов: Пожарните в Боровец и Пампорово няма да се закриват до края на зимния сезон"}
{"url": "https://www.24chasa.bg/novini/article/6547623", "text": "Специалисти от НАСА откриха причината за топенето на антарктически ледове, съобщи Лента. По мнението им, загадъчният виновник може да е скрит под ледовете горещ мантиен поток - издигащ се към повърхността тесен участък от земната мантия. Температурата на земната кора над него се покачва и в резултат ледниците се топят и се рушат, след като по тях са се появили цепнатини, предава БТА. Преди около 30 години учени от университета на Колорадо предположиха, че под Земя Мари Бърд в Западна Антарктида има подобен мантиен поток, но доскоро тази хипотеза не бе потвърдена. Сега специалистите от НАСА се убедили, че предположението на учените отговаря на истината. Било изчислено колко геотермална енергия е нужна за извършващите се процеси в Земя Мари Бърд, включително за онези, довели до появата на съществуващите там подземни реки и езера. Като сравнили теоретичния модел с данните, получени по време на антарктически експедиции, учените стигнали до извода, че под повърхността действително има мантиен поток, който се е образувал преди 50-110 милиона години, т.е. преди появата на ледената покривка на континента. През октомври от ледника Пайн айлънд в Антарктида се откъсна айсберг, чиято площ превишава 4 пъти тази на Манхатън. В съответствие с прогнози, направени въз основа на спътникови снимки на ледници, топенето на ледовете ще се ускори два-три пъти и това ще доведе до покачване на нивото на световния океан.", "date": "2017.11.13", "title": "НАСА: Горещ мантиен поток под антарктическите ледове може да ги топи"}
{"url": "https://www.24chasa.bg/novini/article/6547647", "text": "Севернокорейски войници откриха огън по дезертьор в Панминчжон днес, но войникът успя да избяга, макар и ранен, съобщиха властите в Сеул, предаде Асошиейтед прес. Южнокорейските войници не са отвърнали на огъня. Севернокорейски войници от време на време дезертират в Южна Корея през границата, но е рядък случай севернокорейски войник да избяга през строго охраняваната Съвместна зона за сигурност, където само метри делят военните от двете корейски държави, и при това своите да стрелят по него, информира БТА. Войникът дезертирал от граничен пост в северната част на разделеното на две село и избягал в южната част. Той е ранен в рамото и лакътя и е настанен в южнокорейска болница. Не се съобщават подробности за състаянието и мотивите му. Около 30 000 севернокорейци са избягали в Южна Корея след края на Корейската война /195-53/, но повечето през Китай. През 1998 г. севернокорейски войник успява да дезертира през Панминчжон. Селото в 4-километровата Демилитаризирана зона, разделяща двете Кореи, е мястото, където навремето е подписано примирието. Зоната, контролирана съвместно от Северна Корея и Командването на ООН, оглавявано от американците, се охранява от хиляди войници от двете страни в бойна готовност, заграждения от бодлива тел и ровове - капани за танкове. Смята се, че в зоната са заровени и над милион мини. Около Панмичжон в миналото е имало кръвопролитни инциденти и опити за бягство на севернокорейци, но през последните години няма такива случаи, отбелязва АП. В Панминчжон севернокорейските войници, чиито ревери са окичени със значки с ликовете на севернокорейските лидери, имат навика да наблюдават с бинокли посетителите от Юга. Те стоят само на метри от южнокорейските войници, които носят авиаторски очила и са неподвижни като статуи.Това прави мястото любимо за любопитните туристи и от двете страни. През 1984 г. войници и от двете страни откриха огън, след като съветски гражданин спринтира към южнокорейския сектор на селото. Тогава загинаха трима севернокорейски и един южнокорейски войник.", "date": "2017.11.13", "title": "Войник на Пхенян е ранен при опит за бягство в Южна Корея"}
{"url": "https://www.24chasa.bg/novini/article/6547650", "text": "Служители на сектор СОД при РД «ПБЗН» - В. Търново се натъкнаха на удавен мъж. В петък при провеждане на рутинни занятия по течението на р. Янтра в участъка на Долна Оряховица е намерено тялото на 70-годишен мъж от същия град. При извършения първоначален оглед в присъствието на съдебен лекар, следи от насилие по тялото не са установени. Причините за смъртта са в процес на изясняване. По случая е започнато досъдебно производство.", "date": "2017.11.13", "title": "Спасители на учение откриха удавник в р. Янтра"}
{"url": "https://www.24chasa.bg/novini/article/6547542", "text": "39-годишен работник от общинското предприятие \"Градини и паркове\" в Пловдив оцеля, но е с политравма, след като падна в 8-метров изкоп на новострояща се сграда на бул. \"Васил Априлов\", съобщиха от Спешна помощ. Лекарите уточниха, че пострадалият е транспортиран до университетската болница \"Св. Георги\" със съмнения за фрактура на таза, гръдна травма и мозъчно сътресение. От \"Градини и паркове\" обясниха, че мъжът и негови колеги са оформяли корона на дърво в близост до строителния обект. В района му паднал отрязан клон и работникът отишъл да го премести. Подхлъзнал се и паднал в дупката.", "date": "2017.11.13", "title": "Озеленител потрошен, паднал в 8-мeтров ров в Пловдив (Обновена)"}
{"url": "https://www.24chasa.bg/novini/article/6547747", "text": "Вce пoвeчe интepнeт cтpaници изпoлзвaт cиcтeмитe нa cвoитe пoceтитeли зa дoбивaнe нa цифpoвa вaлyтa пo дaнни нa Rеd Vоlсаnо, цитиpaни oт Тhе Rеgіѕtеr, съобщи   Oбщo 1 нa 1000 caйтa ce възпoлзвaт oт възмoжнocтитe нa xpaнилищeтo нa СоіnНіvе, a ВіtТоrrеnt caйтoвeтe ca нaй-чecтитe нapyшитeли тyк, пocoчвa издaниeтo. Пpeз ceптeмвpи дpyгa кoмпaния – Ѕuсurі – aлapмиpa зa вълнa oт aтaки към WоrdРrеѕѕ caйтoвe, в кoитo пpecтъпници инжeктиpaт кoд зa кoпaeнe нa цифpoвa вaлyтa. Пo-paнo тaзи гoдинa СоіnНіvе cтapтиpa ycлyгa, пocpeдcтвoм кoятo вceки жeлaeщ coбcтвeник нa интepнeт pecypc мoжe дa включи ЈаvаЅсrірt кoд oт xpaнилищeтo нa ycлyгaтa в caйтa cи.", "date": "2017.11.13", "title": "Все повече сайтове използват системите на посетителите си за добив на цифрова валута"}
{"url": "https://www.24chasa.bg/novini/article/6547743", "text": "Държавният глава Румен Радев поздрави днес Борут Пахор със спечелената от него победа на президентските избори и му пожела успех в рамките на неговия втори последователен мандат като президент на Република Словения. Това съобщиха от прессекретариата на президента. В телефонен разговор българският президент изрази надежда за задълбочаване на двустранното сътрудничество между България и Словения, както и на партньорството на двете държави в ЕС. Борут Пахор благодари на Румен Радев за активния и ползотворен диалог между България и Словения и прие поканата на българския държавен глава да направи официално посещение в страната ни.", "date": "2017.11.13", "title": "Румен Радев поздрави Борут Пахор с преизбирането му за президент на Словения"}
{"url": "https://www.24chasa.bg/novini/article/6547759", "text": "Отстраненият каталунски лидер Карлес Пучдемон заяви, че \"винаги\" е бил готов да приеме \"друга връзка с Испания\" и че \"все още е възможно\" алтернативно на независимостта решение, предаде \"Ел мундо\". В интервю за белгийския ежедневник Le Soir той посочва, че е склонен да приеме \"друга връзка с Испания\" и макар да е привърженик на независимостта, от години е работел за изграждането на такива отношения, но с идването на власт на бившия премиер Хосе Мария Аснар процесът е спрял, съобщи  Пучдемон коментира, че управляващата Народна партия е отговорна за възраждането на желанието за независимост и припомня решението на Конституционния съд през 2010 г. да отмени част от текстовете в Статута на автономията, приет от каталунския и испанския парламент. Запитан дали пред него стои въпросът \"независимост или смърт\", той отговаря, че продължава да подкрепя постигането на \"споразумение\", но не отстъпва от позицията, че каталунците трябва да бъдат консултирани.", "date": "2017.11.13", "title": "Пучдемон: Независимостта не е единственото решение за Каталуня"}
{"url": "https://www.24chasa.bg/novini/article/6547787", "text": "Жена е пострадала при падане в автобус №75, откарана е за преглед в УМБАЛ \"Царица Йоанна–ИСУЛ\", съобщиха от Центъра за градска мобилност (ЦГМ). Все още не е ясно какво е състоянието й. От ЦГМ обясниха, че жената не се е държала в автобуса и е паднала, като не е било при слизане или при качване в превозното средство, предава Полицията изяснява обстоятелствата, довели до инцидента. Шофьорът е бил проверен за наличие на алкохол, но такова не е установено. От ЦГМ добавиха, че дали автобусът ще продължи по маршрута си, зависи от КАТ.", "date": "2017.11.13", "title": "Жена е в болница след падане в автобус в столицата"}
{"url": "https://www.24chasa.bg/novini/article/6547806", "text": "Приятелството между България и Румъния е исторически обусловено, влязохме заедно в Европейския съюз, имаме еднакви позиции и разрешаваме сходни проблеми. Това заяви председателят на Народното събрание Димитър Главчев на срещата си с председателя на Сената на румънския парламент Калин Попеску Таричану, предават от пресцентъра на НС. Българска парламентарна делегация, водена от председателя на Народното събрание, е на двудневно официално посещение в Румъния по покана на председателя на Сената на румънския парламент. България и Румъния подкрепят всички проекти, които са дискутирани на правителствено и парламентарно ниво, стана ясно по време на срещата. Сред тях са мост над река Дунав между Силистра и Кълъраш, нов мост Русе – Гюргево, хидровъзел на река Дунав Никопол - Турну Мъгуреле, междусистемната газова връзка България - Румъния, от която остава да бъде изградена компресорна станция. По-добрата инфраструктура ще помогне за засилване на търговско-икономическия обмен, бе подчертано на разговора. По думите на председателя на Сената на румънския парламент много важно е да се създадат коридори, които да свързват Балтийско и Егейско море. България и Румъния са изпълнили критериите за влизане в Шенген, посочи председателят на Народното събрание Димитър Главчев и допълни, че сътрудничеството по тази тема между двете страни трябва да бъде запазено и разширено до приемането ни в това пространство. На разговора беше отбелязано развитието на отношенията между България и Румъния в рамките на Черноморското сътрудничество и увеличаването на туристическия обмен. Заявена беше обща подкрепа за европейската перспектива на страните от Западните Балкани. Председателят на парламента Димитър Главчев запозна румънския си колега с приоритетите на предстоящото българско председателство на Съвета на ЕС и отбеляза, че страната ни отдава голямо значение на диалога с Румъния по широк кръг въпроси от стратегическия дневен ред на ЕС. Сред темите на срещата беше и борбата с корупцията по високите етажи на властта. Председателят на Народното събрание Димитър Главчев информира, че предстои парламентът да гласува на второ четене антикорупционния закон и румънският опит за нас е изключително полезен. По думите на председателя на Сената на румънския парламент Калин Попеску Таричану Националната дирекция за борба с корупцията е създадена с идеята да се преследва корупцията на високо държавно ниво, но в момента, за да се покаже, че това звено работи, се организират много наказателни акции и е започнало преследване на определени политически лидери. Според него първоначалната идея е била много добра, но не е било взето под внимание, че власт, която излиза извън контрол, сама се превръща в корупционен орган. На срещата беше подкрепена и идеята за съвместно заседание на правните комисии на двата парламента, на което да бъдат обсъдени тези и други проблеми. Председателят на българския парламент подари на румънския си колега плакат на художника Камен Попов, изобразяващ две лястовици, символизиращи приемането на България и Румъния в ЕС през 2007 г. Председателят на Народното събрание Димитър Главчев и водената от него парламентарна делегация се срещнаха със заместник-председателя на Камарата на депутатите на румънския парламент Флорин Йордаке. На разговора беше заявено, че двете страни и техните парламенти активно ще си сътрудничат на всички нива по въпросите на двете председателства на Съвета на ЕС. Днес българските депутати ще разговарят със заместник министър-председателя Йон-Марчел Чолаку и с Виктор Негреску, делегиран министър по европейските въпроси. В програмата на официалното посещение на председателя на парламента в Букурещ се предвижда още среща с министъра на външните работи Теодор Мелешкану. Председателят на парламента и народните представители ще положат цветя пред паметниците на Васил Левски и Христо Ботев в парка „Херастръу“. По-късно те ще разговарят и с представители на българската общност в Букурещ. В състава на делегацията са председателят на Групата за приятелство България – Румъния Владимир Тошев и членовете на групата Филип Попов, Искрен Веселинов, Бюрхан Абазов и Кръстина Таскова.       ", "date": "2017.11.13", "title": "Главчев: Нашето приятелство с Румъния е исторически обусловено, имаме сходни проблеми"}
{"url": "https://www.24chasa.bg/novini/article/6547831", "text": "В тежко състояние е 25-годишният мъж,  Това съобщиха от ОДМВР - Разград. Инцидентът стана около 10.00 часа днес. Шофьорът с инициали В. М. е изгубил контрола над управлявания от него автомобил „Нисан“ на един от завоите. Колата се завъртяла перпендикулярно на пътното платно и последвал удар в насрещно идващата „Волга“, шофирана от 77-годишен мъж с инициали М. Р. от село Равно. Водачът на „Нисан“-а е откаран в Кубратската болница с фрактура на три ребра и наранявания на вътрешните органи. Другият участник в пътнотранспортното произшествие е с охлузване в областта на главата. На двамата са взети кръвни проби за изследване. По случая е образувано досъдебно производство.", "date": "2017.11.13", "title": "25-годишният, пострадал при катастрофата край Кубрат, е в тежко състояние"}
{"url": "https://www.24chasa.bg/novini/article/6547857", "text": "Онлайн участието в игрите на Тото 1 и Тото 2 на Български спортен тотализатор вече е достъпно за повечето пълнолетни българи в страната и чужбина. Всеки, който има интерес да участва, като по този начин подпомага и финансирането на българския спорт, може да превежда необходимите за игра средства към и да тегли печалбите си от своя клиентска сметка на   чрез дебитната или кредитната си карта. Само с един клик и въвеждане на данните от своята карта на VISA, MasterCard, Maestro, Diners Club, BORICA всеки участник може да депозира средства в акаунта си със сигурна и защитена връзка. Минималният депозит е в размер на 10,00 лв. При трансфер на средства от профила на участник в сайта на Спорт Тото към банковата му карта транзакцията се извършва автоматично към тази, с която е направил последното зареждане на средства. От клиентската сметка Български спортен тотализатор удържа такса в размер 1.4% от заявената за теглене сума, изцяло дължима към банката-посредник. Възможно е и банката, издател на картата, също да удържа такси съгласно вида на конкретната карта и договорените лични условия. Минималната сума за теглене е 10,00 лв. , споделят от екипа на Български спортен тотализатор.", "date": "2017.11.13", "title": "Още по-достъпно участие в игрите на Спорт Тото онлайн"}
{"url": "https://www.24chasa.bg/novini/article/6547653", "text": "Бързо производство за нанасяне на лека телесна повреда на полицейски служител е започнато в РУ – Стражица срещу 42-годишния Н. Н. от с. Владислав. В събота вечерта пред заведение в Стражица е изпратен полицейски екип по сигнал за възникнал скандал. Изпратените на мястото полицейски служители са установили Н. Н., който при изясняване на случая е ударил в областта на лицето единия от униформените. Той е задържан за срок до 24 часа по ЗМВР. Известен е на полицията. Бързо производство за хулиганство е започнато в полицейското управление във В. Търново срещу 33-годишен мъж от областния град. В петък в 22,40 ч. на тел. 112 е получен сигнал за нарушаване на обществения ред в заведение в центъра на В. Търново. На мястото незабавно е изпратен полицейски екип, който е установил И. Г., известен на полицията и осъждан. След отправени към него многократни полицейски разпореждания да напусне заведението той обиждал униформените и нанесъл удари на полицейските служители. Задържан е за срок до 24 часа по ЗМВР. Срещу двамата са започнати бързи производства.", "date": "2017.11.13", "title": "Двама пренощуваха в ареста в Стражица за нападение над полицаи"}
{"url": "https://www.24chasa.bg/novini/article/6547323", "text": "Бих казала, че следващият бюджет на ЕС е на голям минус заради излизането на Великобритания от съюза. Това каза министърът на Българското председателство на Съвета на ЕС Лиляна Павлова по време на конференция на тема „Европейският съюз, Западните Балкани, България“, която се проведе в УНСС, предава „Фокус“. По думите й заради това бъдещата многогодишна финансова рамка, която касае и Западните Балкани, ще бъде един от приоритетите на Българското председателство на Съвета на ЕС. „Тук влизат кохезионната политика, стопанската политика, отбранителния съюз и др., които изискват голям финансов ресурс, за който ние знаем колко важно е да бъде насочен. Затова за нас ще е важно да отстоим възможността кохезионната политика да продължи и да намерим правилното място за фондовете за сигурност и миграция“, обясни тя. Павлова уточни, че 2019 г. е последната активна година на настоящия европейски парламент, тъй като през май 2019 г. ще има нови избори. „И е особено важно какво ще свършим през 2018 г. и 2019 г., заради което решихме да поставим във фокуса на вниманието на съюза темата за Западните Балкани. Искаме българското председателство да бъде балканско, защото кой друг, ако не ние познава толкова добре Балканите и може да подкрепи развитието и интеграцията на този район“, каза тя и уточни, че това не значи, че България ще даде фалшиви очаквания.„Не считаме, че можем да си позволим риска да излъжем за това какво конкретно можем да обещаем. Ние не можем да обещаем, че балканските държави ще получат дата за присъединяване към ЕС“, каза министърът. „Когато през май месец започнахме подготовката за българските приоритети и казахме, че това ще бъде темата във фокуса на вниманието, реакциите на някои от държавите бяха, че това е много рисково и не може да се постигне много, но ние казахме, че това за нас е важно и вярваме, че можем да го направим. Няколко месеца по-късно Западните Балкани бяха приети като общоевропейски приоритет и в общоевропейския дневен ред , който сме задали за 2018 г. Важно е сега колелото да се завърти и ние да му дадем правилна посока“, обясни Павлова.", "date": "2017.11.13", "title": "Павлова: Следващият бюджет на ЕС е на минус заради излизането на Великобритания"}
{"url": "https://www.24chasa.bg/novini/article/6547337", "text": "Правят се разчети, като до края на седмицата ще има решение за коледните добавки на пенсионерите. Това коментира в Русе министърът на труда и социалната политика Бисер Петков. Той обясни, че не може да каже нищо по-конкретно, защото решението се взема от Министерски съвет и зависи от това какъв ресурс може да се отдели от бюджета, предаде БТА.  Министърът посочи, че нагласата е да има коледни добавки, но не за всички пенсионери. Ще се търси възможно най-справедливия подход за разпределение. \"Както и предишните години обикновено това е форма на подпомагане на пенсионерите, които са с най-ниски размери на пенсии, като обикновено границата е линията на бедността. Предполагам, че в тази посока ще бъде и тазгодишното решение\", заяви Петков. В крайдунавския град той участва в конференция \"Образование, трудов пазар и бизнес\", организирана съвместно от Русенския университет и Агенцията по заетостта.", "date": "2017.11.13", "title": "До края на седмицата ще има решение за коледните добавки на пенсионерите"}
{"url": "https://www.24chasa.bg/novini/article/6547347", "text": "Двама младежи са в ареста след като откраднали и запалили таксиметров автомобил край Гоце Делчев. Случката се разиграла около 5,30 ч.  20-годишният К. М. от с. копривлен и 19-годишният А. Б. от Благоевград ползвали таксиметрови услуги от гр. Гоце Делчев до с. Копривлен. След като пристигнали в селото, единият от пътниците нанася удар с ръка в лицето на 53-годишният водач на автомобила. Шофьорът излязъл навън, а младежите подкарали колата. В хода на работата по случая, лекият автомобил е намерен опожарен в района на гробищния парк в селото. За случая е уведомена РП-Гоце Делчев. Образувано е досъдебно производство.", "date": "2017.11.13", "title": "Младежи откраднаха и запалиха такси"}
{"url": "https://www.24chasa.bg/novini/article/6547340", "text": "3142 литра нелегален етилов алкохол с характеристики на ракия задържаха за два дни митнически и полицейски служители при четири проверки. Това съобщиха от митниците. В единия от случаите са открити 540 литра етилов алкохол в пластмасови туби в таван на жилищна сграда, в селище на територията на община Сандански. Проверката е извършена от два екипа на митнически мобилни групи /ММГ/ на 9 ноември При проверката на тавана на жилищната сграда митническите служители откриват \"складирани\" 54 ПВЦ- туби по 10 литра, съдържащи общо 540 литра етилов алкохол с характеристики по цвят и мирис на ракия. За алкохола не са представени документи за платен, обезпечен или начислен акциз, според изискванията на Закона за акцизите и данъчните складове /ЗАДС/. Алкохолът е задържан. Взети са проби за лабораторен анализ. След изготвяне на лабораторните експертизи по случая ще бъде образувано административнонаказателно производство. Същия ден служители от отдел \"Митническо разузнаване и разследване \" /МРР/ в Митница Лом, съвместно със служители от сектор \"Противодействие на икономическата престъпност\" и Районно управление Белоградчик при ОД на МВР- Видин, извършват проверки на два жилищни имота в с. Гюргич, област Видин. В единия от имотите са открити. 1436 литра етилов алкохол с характеристики на ракия, в съдове с различни вместимости (бидони, туби, галони). Във втория имот са открити още 532 литра етилов алкохол с характеристики на ракия, отново в различни съдове. От двата имота са иззети общо 1 968 литра нелегален алкохол, който е задържан за съхранение в склад на Митница Лом. Взети са контролни проби за лабораторен анализ. Работата по случая продължава. Ден по-късно два екипа на митнически мобилни групи, съвместно със служители на Митница Югозападна, извършват проверка в частен имот в село в община Сандански. При проверката, в една от стаите на жилищната сграда служителите открили 4 ПВЦ съда с вместимости от по 165 литра, съдържащи течност с мирис на етилов алкохол (ракия). Общото количество на задържания алкохол е 634 литра и за него не са представени документи за платен, обезпечен или начислен акциз. Стойността на неплатения акциз за задържаното общо количество от над 3,1 тона е над 17 500 лева.", "date": "2017.11.13", "title": "Над 3 000 литра незаконен алкохол хванаха митничари при проверки в община Сандански"}
{"url": "https://www.24chasa.bg/novini/article/6547349", "text": "До месец се очаква цените на яйцата да спаднат и пазарът да се стабилизира. Това съобщи Владимир Иванов, председател на Държавна комисия по стокови борси и тържища, по повод увеличението на цената на яйцето с около 50%, предаде \"Фокус\".  „Към момента основният проблем, който намали предлагането на яйца в Европа, е заради птичия грип и фипронила, който доведе до унищожаване на много кокошки и яйца. Хубавото при кокошките е, че възпроизводството е доста бързо. Яйцата са особен вид продукт и много бързо се поддават на рязко увеличаване на предлагането, рязко намаляване. Тук вече влияят и външните фактори, които не зависят от човешката намеса, каквито са птичият грип, а с фипронила си е чисто човешка грешка\" - коментира Владимир Иванов. Той уточни, че има спекула по този повод, но това е резултат от ситуацията, защото винаги, когато има недостиг на даден продукт, има и недобросъвестни лица, които се опитват да спечелят повече.", "date": "2017.11.13", "title": "До месец падат цените на яйцата"}
{"url": "https://www.24chasa.bg/novini/article/6547290", "text": "Катастрофа между два леки автомобила е станала на пътя Камено-Кубрат. Това съобщиха за Агенция „Фокус“ от ОДМВР-Разград. При инцидента e пострадал 25-годишен мъж, който е настанен в болницата в Кубрат.                                                                                                                                                                                                                                                                                                                       ", "date": "2017.11.13", "title": "Две коли се удариха на пътя Камено - Кубрат, има пострадали (Обновена)"}
{"url": "https://www.24chasa.bg/novini/article/6547386", "text": "Заявила съм на изпълнителите на ремонта на бул. „Дондуков“, че ги контролират не само надзорът и общината, но и всички граждани. Това коментира пред журналисти кметът на София Йорданка Фандъкова, предаде „Фокус“. „Обектът „Дондуков“ е в строителство. Продължава да се работи. Има да се довършва. Нека да имаме малко търпение - 20 ноември е скоро, когато ще пуснем движението. До 1 декември им е срокът за завършване по новите уточнени срокове. Надзорът ще си свърши работа. Ако не е направено нещо както трябва, ще си го направят отново. Наистина мисля, че непрекъснатият ежедневен коментар е важен, контролът от страна на цялото общество също. Аз съм заявила на изпълнителите, че тях ги контролират не само надзорът и общината, но ги контролират всички граждани, които минават. Очаквам да си свършат работата както трябва, но в момента не мога да коментирам качество, защото то все още не е готово“, заяви Фандъкова. По думите й на бул. „Монтевидео“ копаят в участъка, чийто срок е до 7 декември. „Там продължава работата. Пуснахме движението само в участъка, който е готов до университета. Третият лъч на метрото се изгражда в срок и предстои до края на следващата година тунелопробивната машина да излезе на Малък градски театър „Зад канала“. Много е трудна задачата, не става толкова лесно, но за наша радост метрото се движи в съответните срокове и очакваме да бъде завършено в срок“, допълни кметът на София и уточни, че машината в момента излиза от станцията на бул. „България“ и бул. „Иван Ев. Гешов“. „Северна скоростна тангента е обект на Агенция „Пътна инфраструктура“. „Преди малко бяхме заедно с инж. Дончо Атанасов и съм му благодарна за това, че в обходните маршрути на София се инвестира много сериозно. След като беше направено и разширението на западната дъга, северна скоростна тангента, сега се разширява и реконструира източната тангента. Предстои тази година да започнат процедурите и следващата година да стартира строителството на разширението на южната дъга от кв. „Младост“ до автомагистрала „Тракия“. Затова беше срещата днес“, обясни Фандъкова и уточни, че са обсъдили всички варианти, както и изграждането на подлез при Казичене на източната тангента. „Това е искане на живеещите там, за да може безопасно да преминават от едната страна към другата. Надявам се с ускорени темпове, както и досега се работи, да можем по-бързо да използваме в цялост този най-важен обходен маршрут и да не съсредоточаваме движението само в центъра на града“, посочи тя. „Предполагам, че видеонаблюдението има общо с гонките, за които спомена премиерът Бойко Борисов, защото именно контролът трябва да бъде сериозен. Проблемът е, че когато се направи хубавият булевард, улица или път, веднага шофьорите са изкушени и започват да карат много бързо, а това е и много опасно. Затова контролът от страна на „Пътна полиция“ трябва да бъде много сериозен с видеокамери, екипи и патрули, които да дежурят, но в края на краищата трябва да разчитаме и на съзнанието на шофьорите, защото това е техният живот и на хората около тях“, каза още кметът на София.", "date": "2017.11.13", "title": "Фандъкова: 1 декември е новият срок за завършване на ремонта на бул. \"Дондуков\""}
{"url": "https://www.24chasa.bg/novini/article/6547401", "text": "На 27 октомври една от най-големите агенции за кредитен рейтинг – Standard & Poor’s Global Ratings, повиши рейтинга на KBC Bank и на CSOB (Ceskoslovenska Obchodni Banka), част от KBC Груп. Агенцията преразгледа рейтингите на двете банки, като повиши дългосрочните рейтинги на KBC Bank и на CSOB от 'А' със стабилна перспектива на 'A' с положителна перспектива, а краткосрочните рейтинги на двете банки са повишени на 'A-1'. Според оценките на Standard & Poor’s финансовите институции с дългосрочен рейтинг 'A' имат силен капацитет да изпълняват финансовите си ангажименти, но са до известна степен по-податливи на неблагоприятни ефекти от изменения в обстоятелствата и икономическите условия, отколкото длъжниците в категориите с по-висок рейтинг. По отношение на краткосрочен рейтинг – финансовите институции с рейтинг 'A-1' имат силен капацитет да изпълняват финансовите си ангажименти. Това е най-високата категория краткосрочен рейтинг на Standard & Poor’s Global Ratings. Според Standard & Poor’s позитивното преразглеждане на KBC Bank отразява тяхното очакване, че през следващите две години банката ще прилага своята стратегия да поддържа висок регулаторен капитал и ще изгради голям буфер от инструменти, които да предпазват големите кредитори. Те допълват, че преразглеждането на рейтинга на дъщерната банка на KBC Груп – CSOB е позитивно, тъй като то отразява преразглеждането на рейтинга на KBC Bank. В случай на бъдещи промени, те ще се отразят и на тази ключова за групата банка. Агенцията запазва рейтингите на стратегически важните за KBC Груп дъщерни банки – KBC Ireland и Обединена българска банка. През юни 2017 г., малко след придобиването й от KBC Груп, рейтингът на Обединена българска банка (ОББ) бе повишен от Standard & Poor’s Global Ratings с 4 нива – от 'В' на 'ВВ+', като перспективата от „под наблюдение“ се замени с „положителна", "date": "2017.11.13", "title": "Standard & Poor’s повиши рейтинга на КВС Bank и на CSOB, част от KBC Груп"}
{"url": "https://www.24chasa.bg/novini/article/6547387", "text": "61-годишен пловдивчанин бе арестуван и срещу него е образувано бързо производство, след като заплаши с взривно устройство III РУП в града. Той се обадил на тел. 112 и съобщил, че в полицейското управление е заложена \"атомна бомба\". След като сградата била претърсена, служителите установили само за два часа автора на фалшивия сигнал. Оказало се, че е пияница, добре познат на органите на реда, тъй като е заплашвал с адски машини и други районни управления в града. Всеки път бил хващан чрез проследяване на номера на мобилния му апарат. \"За злоумишлени обаждания законът предвижда до 2 г. лишаване от свобода или поправителен труд, като съдът може хда постанови и задължително заселване\", обясниха от районната прокуратура.", "date": "2017.11.13", "title": "Пияница плаши полицията в Пловдив с атомна бомба"}
{"url": "https://www.24chasa.bg/novini/article/6547397", "text": "Френският президент Еманюел Макрон, придружаван от съпругата си Брижит и в присъствието на своя предшественик Франсоа Оланд, почете днес пред Стад дьо Франс паметта на първата жертва на терористичните нападения в Париж преди две години, отнели живота на 130 души, съобщиха Асошиейтед прес и Франс прес, цитирани от БТА. Макрон и кметът на Сен Дени поставиха венци от червени, бели и сини цветя пред паметната плоча на португалския имигрант Мануел Диас, след което запазиха минута мълчание. Диас беше първата жертва на екстремистите от \"Ислямска държава\", които атакуваха парижки кафенета и концертната зала Батаклан на 13 ноември 2015 г. Франсоа Оланд, който по това време беше президент на Франция, заяви, че е чул експлозията пред стадиона, където гледаше футболен мач, но не избягал, за да не всява паника сред хората. Пред телевизия Франс-2 той изрази убеждение, че това решение \"без съмнение е спасило живота на мнозина\". На церемонията пред Стад дьо Франс присъстваха министърът на вътрешните работи Жерар Колон и министърът на правосъдието Никол Белубе, както и председателите на Сената и на Националното събрание. Държавният глава и съпругата му след това се отправиха към петте парижки бара и кафенета, които също бяха атакувани от терористите, за подобни церемонии, предаде Франс прес. Отбелязването на трагичната годишнина ще завърши пред концертната зала Батаклан, където бяха избити 90 души.", "date": "2017.11.13", "title": "2 години от терористичните атаки в Париж"}
{"url": "https://www.24chasa.bg/novini/article/6547429", "text": "Снежни бури обхванаха Хърватия и предизвикаха големи проблеми с транспорта, съобщи МИА, цитирана от БТА. Влажните и хлъзгави пътища създават проблеми във вътрешността на страната, а снежна буря затруднява транспорта по крайбрежието. Възможни са свлачища, предупреждават властите. В момента е забранено движението на камиони с ремаркета, а граничният пункт Пасяк е затворен за движение. Заради бушуваща буря са спрени няколко фериботни линии.", "date": "2017.11.13", "title": "Снежни бури в Хърватия затрудняват движението в страната"}
{"url": "https://www.24chasa.bg/novini/article/6547427", "text": "Решението на Вашингтон да напусне ЮНЕСКО не е изненадващо и не е в интерес на самите САЩ. Това заяви днес пред радио \"Франс ентер\" новият генерален директор на организацията Одре Азуле, цитирана от Франс прес и БТА.  Оттеглянето на американците не е \"съвсем изненадващо с оглед позицията на САЩ по мултилатерализма в момента\", каза тя и припомни, че Вашингтон е взел аналогично решение и относно Парижкото споразумение за климата. Това е \"суверенно решение на държава, която уважавам\", но в историята на \"ЮНЕСКО има над 15-годишни периоди без САЩ, които в крайна сметка се завърнаха и според мен не е техен в интерес да напуснат\", добави тя и увери, че ЮНЕСКО \"ще продължи да работи с американското гражданско общество, с американските университети и учени\", посочва ТАСС. САЩ и Израел спряха да плащат през 2011 г. членските си вноски в ЮНЕСКО, представлявали над 20 на сто от нейния бюджет, след приемането на Палестина за член на организацията. На 12 октомври т. г. двете държави заявиха, че напускат ЮНЕСКО, и обвиниха организацията в \"антиизраелски\" уклон в заемането на позиции, засягащи Ерусалим и Хеброн. Постоянният представител на САЩ в ООН Ники Хейли заяви, че решението на ЮНЕСКО да обяви за палестинска територия старата част на град Хеброн и Гробницата на патриарсите е поредната \"безразсъдна постъпка\", накарала САЩ да напуснат организацията.", "date": "2017.11.13", "title": "Одре Азуле: Решението на Вашингтон да напусне ЮНЕСКО не е в интерес на САЩ"}
{"url": "https://www.24chasa.bg/novini/article/6547457", "text": "Софийската градска прокуратура (СГП) внесе днес в Софийски градски съд (СГС) обвинителeн акт срещу Йоан Матев за извършено от него убийство по особено мъчителен за убития начин, съобщиха от прокуратурата. Йоан Матев е предаден на съд за това,че на 2 юни 2015 г. в 11.43 ч. в столичната Борисова градина, като непълнолетен, но като е могъл да разбира свойството и значението на деянието и да ръководи постъпките си умишлено е умъртвил непълнолетния Г. И. като му нанесъл един удар с нож. В резултат на това били засегнати жизнено важни органи и настъпила масивна кръвозагуба, довела до смъртта на пострадалия. Деянието е квалифицирано като извършено „по особено мъчителен начин“, тъй като след получаване на нараняването до момента, в който се развила острата кръвозагуба и пострадалият изпаднал в безсъзнание /поради обезкървяването на мозъчните структури/, той изпитвал значителни по интензитет болки и е могъл емоционално да осъзнае случващото се с него. В деня на престъплението обвиняемият Матев забелязал пострадалия Г.И. случайно на пейка в Борисовата градина. Въпреки, че двете момчета не се познавали преди това у Матев се оформил умисъл да нападне пострадалия. Нанесъл му един удар с нож, който обичайно носел в себе си. В хода на разследването оръжието на престъплението е намерено в близост до местопроизшествието. След това избягал от местопроизшествието и изцяло променил външния си вид, навиците си и социалните си контакти. Ако бъде признат за виновен Матев би могъл да получи наказание лишаване от свобода от 5 до 12 години. Размерът на наказанието е съобразен с обстоятелството, че деецът е бил непълнолетен към момента на извършването на убийството.", "date": "2017.11.13", "title": "Внесоха в съда обвинението срещу Йоан Матев за убийството в Борисовата градина"}
{"url": "https://www.24chasa.bg/novini/article/6547469", "text": "Полицията е иззела боеприпаси и граната от дома на 25-годишен мъж от Габрово. По случая е започнало досъдебно производство. Това съобщиха днес от ОД на МВР. Полицейската проверка е извършена на 9 ноември. В жилището на мъжа били намерени 100 патрона за гладкоцевно оръжие, 346 патрона за нарезно оръжие и учебна инертна граната, за които той не притежавал разрешително.", "date": "2017.11.13", "title": "Иззеха боеприпаси и граната от дома на габровец"}
{"url": "https://www.24chasa.bg/novini/article/6547463", "text": "57-годишен мъж е бил жестоко пребит без каквато и да е причина от трима криминално-проявени на улица в Панагюрище, съобщиха от полицията. Стоян М. бил нападнат, когато се прибирал към дома си в средногорския град в събота след обяд. Те му се нахвърлили, докато се разминавали на тротоара, и му нанесли множество удари с ръце и крака в тялото и крайниците. Тежко пострадалият мъж бил транспортиран до местната болница, където лекари установили, че той е със счупена тазобедрена става и множество наранявания по цялото тяло, вследствие на побоя. Само в рамките на няколко часа оперативен полицейски екип установил и задържал побойниците. Това са криминално проявените братя Стоян и Петър К. и приятеля им Михайл К. При разпитите им те не дали адекватни обяснения защо са нападнали и пребили съгражданина си.", "date": "2017.11.13", "title": "Пребиха без причина мъж в Панагюрище"}
{"url": "https://www.24chasa.bg/novini/article/6547492", "text": "\"Преди една година Румен Радев и Илияна Йотова бяха избрани за Президент и Вицепрезидент. Беше трудна кампания, но изпълнена с надежда за промяна на България. И промяната стана. Благодаря на членовете на БСП, че ми се довериха за номинацията на генерал Радев.\" Това написа в профила си във Фейсбук лидерът на БСП Корнелия Нинова. \"Благодаря на Инициативния комитет. Благодарение на всички българи, които го подкрепиха, днес имаме достоен държавен глава. Гордеем се с вас. Успех!\", добави още тя.", "date": "2017.11.13", "title": "Нинова: Благодаря на всички, подкрепили преди година Румен Радев. Днес имаме достоен президент"}
{"url": "https://www.24chasa.bg/novini/article/6547513", "text": "Местната власт монтира климатици по сградата на видинския театър, който е паметник на културата с местно значение. Решението за \"климатизация\" е включено в предстоящата промяна на поименния списък за капиталовите разходи в община Видин. Металните устройства вече са накичени по фасадата на театъра още преди заседанието на Общинския съвет, който през последните години успешно се използва като параван на некомпетентни и незаконни архитектурни решения, превръщащи в кич емблематични сгради и райони на старопрестолния град. Грозната гледка е в допълнение към олющената мазилка на занемарената двуетажна сграда, която иначе е една забележителностите на Видин. Построена по европейски образец през 1891 година тя е първата сграда в свободна България, предназначена специално за театър. Първоначално, носеща името \"Вида\", театралната сграда е изградена със средства, събирани от фонд, основан през 1887 г. от инициативен комитет. \"Украсяването\" на исторически и културни обекти в дунавския град има и други примери. Преди време климатици \"цъфнаха\" дори по фасадата на средновековната крепост \"Баба Вида\". Макар и монтирани на по-закътани места, за да не бият на очи, поставянето им срещна неодобрението на повечето видинчани. Някои дори коментираха, че както е тръгнало някой ден крепостта може да осъмне и с алуминиева дограма.", "date": "2017.11.13", "title": "Лепнаха климатици по фасадата на Драматичния театър във Видин"}
{"url": "https://www.24chasa.bg/novini/article/6547515", "text": "Приходите в държавния бюджет през 2018 година могат да бъдат 36 914,6 млрд. лева или 35 процента от БВП, при заложени в проектобюджета на МФ приходи от 38 223,9 млрд. лева, което е 36,2 процента от БВП, посочиха в Националния пресклуб на БТА експерти от Института за пазарна икономика /ИПИ/. ИПИ смята, че разходите в държавния бюджет през 2018 година трябва да са 35 754,9 млрд лева или 33,9 на сто от БВП. Министерството на финансите предлага в своя проектобюджет разходи с близо 3,6 млрд. лева повече - общо 39 323,9 млрд. лева. ИПИ предлага 1 бюджетен излишък от 1,1 на сто от БВП, а МФ - бюджетен дефицит от 1,0 на сто от БВП. Очакванията за растеж на Брутния вътрешен продукт се повишиха от 2,5 процента от около 4 процента, каза Десислава Николова, главен икономист на ИПИ. До октомври има излишък от 2,4 млрд. лева в консолидирания бюджет, дължащи се на по-добро събиране на данъците и по-малко капиталови разходи, посочи Николова. На фона на високия растеж се придържаме към дефицитната политика. До 2008 година високият ръст на икономиката вървеше заедно с бюджетни излишъци, а след 2009 година държавният бюджет е с дефицит. От икономическа гледна точка няма обяснение за тази политика на бюджетен дефицит, която ще продължи и през следващите поне две години, допълни Николова. Експертите на ИПИ предлагат премахване на \"неефективни\" данъци, като тези върху дивидентите, лихвите, застрахователните премии, както и премахване на данъчните преференции като намалената ставка ДДС върху туризма. Предлага се също отказ от увеличението на осигурителната вноска за държавна пенсия /заложено увеличение от един процент от 2018 г./, отпадане на възможността за прехвърляне парите от пенсионните фондове към солидарната система /държавното обществено осигуряване/. ИПИ предлага още разбиване на монопола на НЗОК и прехвърляне на 2 процентни пункта от здравните осигуровки към частните фондове. Предвид бурното икономическо развитие и недостига на квалифицирани кадри, най-важната реформа е тази в образованието,смятат в ИПИ. Необходимо е в най-кратки срокове да се обвърже финансирането на образованието с постигнатите резултати, да се създадат стимули за привличане на млади и амбициозни учители и реално въвеждане на дуално обучение, допълниха икономистите.", "date": "2017.11.13", "title": "Очакват приходите в държавния бюджет за 2018 г. да са 36 914,6 млрд. лева"}
{"url": "https://www.24chasa.bg/novini/article/6547516", "text": "Двама туристи, един белгиец и един холандец, бяха стъпкани и убити от слон, след като се приближили прекалено много до животното, за да го фотографират, предадоха  Франс прес и БТА.  Туристите били на сафари в резервата Марамба ривър лодж в туристическия град Ливингстън. Той се намира в близост до водопада Виктория. \"Белгиец на 57 години и холандец на 54 години бяха убити, след като се приближиха на късо разстояние до слон, за да го фотографират\", заяви говорителят на полицията Дани Мвале. Блюстителите на реда, които пристигнали на мястото на инцидента, открили двата трупа на земята със следи от многобройни наранявания. Идентичността на двамата туристи не беше разкрита. В Африка са чести случаите на убити от диви животни туристи по време на сафарита.", "date": "2017.11.13", "title": "Двама туристи бяха стъпкани и убити от слон в замбийски резерват"}
{"url": "https://www.24chasa.bg/novini/article/6547525", "text": "Министър-председателя Бойко Борисов се срещна с кметовете на общините Чепеларе и Самоков, министъра на финансите Владислав Горанов и представители на МВР относно въпроса със закриването на пожарните служби в Пампорово и Боровец. Целта на срещата е да се открие възможност за разрешаване на проблема със закриването на пожарните служби в двата зимни курорта.", "date": "2017.11.13", "title": "Борисов на среща с кметовете на Чепеларе и Самоков (Снимки и видео)"}
{"url": "https://www.24chasa.bg/novini/article/6547527", "text": "Парадоксално, очакваме подписа на Нинова да развалим лошите приватизационни сделки. Тя е златният пръст, понеже останалите вече заявиха подкрепа. ГЕРБ ще я търси от всички парламентарни групи. Това заяви депутатът Десислава Атанасова на пресконференция в централата на ГЕРБ. И разкри: \"Имаме декларацията на Нинова за притежаване на над 5500 акции в \"Техноимпекс\". През 2005 г. тя притежава 7200 акции, саморъчно подписани от нея. От декларацията й в Сметната палата, когато е освободена като зам.-министър, тя посочва, че притежава над 65 000 лв. от продажбата на акции в \"Техноимпекс\". Нинова влязла в борда и на друга държавна фирма - \"Техноимпортекспорт\", на 30 юни 1997 г. ", "date": "2017.11.13", "title": "ГЕРБ: Разчитаме на Нинова да развалим приватизацията, нищо че я е правила (Видео)"}
{"url": "https://www.24chasa.bg/novini/article/6547532", "text": "България трябва да има ключова роля в процеса по разширяване на Европейския съюз с държавите от Западните Балкани. Това заяви лидерът на БСП – София Калоян Паргов. Той участва в кръгла маса на тема \"Европейският съюз, Балканите и България \", организирана от Националната асоциация за международни отношения, Университета за национално и световно стопанство и Българското дипломатическо дружество, съобщават от пресцентъра на БСП-София. \"Политиката за разширяване на Европейския съюз е най-ефективният инструмент за гарантиране на мира, стабилността и просперитета на Балканите, заяви Калоян Паргов. - България трябва да подкрепя този процес и да го счита за неотменим. За да се случи разширяването на ЕС обаче, Балканите като цяло и по-конкретно държавите от Западната част имат нужда от европейска перспектива. Необходима е стратегия за развитие, основана на взаимно изгодно икономическо партньорство. Имам предвид най-вече развитие на индустрията в държавите на Балканите, както и общи инфраструктурни проекти\". Затова, според Калоян Паргов, в България трябва да бъде създаден Обществен съвет към Народното събрание, в който да участват представители на неправителствени граждански организации и експерти. \"Този орган ще има основна задача да генерира идеи и предложения, обясни той. – Експертите ще анализират и обсъждат различните възможности за изпълнение на целта – присъединяване на Западните Балкани към Европейския съюз. Разбира се, членовете на Обществения съвет трябва да предлагат идеи и инициативи, чрез които да бъде защитен и българският национален интерес при участието на страната ни в преговорния процес \". Калоян Паргов е категоричен, че България трябва да има водеща роля и в диалога за осъществяване на необходимите реформи в държавите от Западните Балкани, за да постигнат те нужните стандарти за присъединяването им към ЕС. Лидерът на столичните социалисти смята също, че ЕС трябва да преосмисли подхода си по отношение на мерките, с които обезпечава постигането на нужните стандарти за присъединяването на страните от региона. Според него, подходът трябва да бъде по-скоро позитивен, за да мотивира държавите в усилията им, без да се стига до санкции като намаляване на предприсъединителната финансова помощ. \"Българското председателство дава отлична възможност да бъдат поставени основите на нов диалог на ЕС със Западните Балкани, коментира лидерът на столичните социалисти. – Обявеното от Жан-Клод Юнкер през 2014 година спиране на процеса по разширяване е погрешно и ненавременно. Разширяването е възможно най-добрата европейска стратегия към Балканите за демократично приобщаване на регион, който е неразривно свързан с ЕС. В крайна сметка, справянето със сериозните предизвикателства, пред които е изправена Европа, може да стане с повече и по-дълбока интеграция, а това неминуемо включва и присъединяването на държавите от Западните Балкани \".", "date": "2017.11.13", "title": "Калоян Паргов: България трябва да има ключова роля за разширяване на ЕС с държавите от Западните Балкани"}
{"url": "https://www.24chasa.bg/novini/article/6547541", "text": "До момента няма данни за пострадали или загинали български граждани вследствие на земетресението от късно снощи, сочи информация на българските дипломатически мисии в Техеран и Багдад. Това съобщиха от пресцентъра на Министерството на външните работи. Според Европейския средиземноморски сеизмологичен център силата на труса, регистриран в 21.18 часа местно време, е била 7.6 по скалата на Рихтер. Епицентърът е на 204 км североизточно от иракската столица Багдад и на 108 км западно от Керманшах, Иран и на дълбочина 10 км. Иранските власти съобщават за най-малко 350 загинали и над 3000 ранени. Вторичните трусове продължават, поради което не се препоръчват пътувания до района. Посолствата на България в Техеран и Багдад са на разположение на българските граждани в района на дежурните телефони: +98 930 568 34 09 (Техеран) и +964 7809237587 (Багдад).", "date": "2017.11.13", "title": "Външно: Няма данни за пострадали или загинали българи при труса в Иран"}
{"url": "https://www.24chasa.bg/novini/article/6547555", "text": "Предстои да бъде качена план-сметката за чистотата на Столична община. За 2018 г. са предвидени общо над 183 млн. лв., което е с 6,37% повече от средствата, предвидени през 2017 г. Това каза пред журналисти зам.-кметът на София по околната среда Йоана Христова, съобщи „Фокус“. „Основните ни приоритети през 2018 г. ще бъдат намаляване на количеството депонирани отпадъци. В този смисъл средствата се намаляват с около 1 млн. лв. и ще имаме 35 000 тона по-малко депонирани отпадъци. В допълнение към това се увеличава интензитетът и качеството на поддържане на чистотата на териториите за обществено ползване“, коментира Христова. По думите й са предвидени около 1,5 млн. лв. повече средства за почистването на едрогабаритни отпадъци. „В допълнение към това с 18% се вдигат средствата, които ще изхарчим, за да поддържаме зелената система и обектите й. Това са около 11,3 млн. лв. Ще имаме около 76 000 декара измити площи на маркуч и на дюзи, чиито кратности ще бъдат 10 пъти годишно, ще имаме още 66 000 декара на територията на Столична община измити. Завишават се и средствата за издържа на нашето предприятие за управление на отпадъците“, посочи тя и уточни, че в момента средствата, които са предвидени за миене на улиците само в рамките на лятното почистване са 4,7 млн. лв., което има пряко отношение към увеличаване на кратностите за миене.", "date": "2017.11.13", "title": "Над 183 млн. лв. са предвидени за чистотата на София през 2018 г."}
{"url": "https://www.24chasa.bg/novini/article/6547558", "text": "Министърът на околната среда и водите Нено Димов и кметът на Сандански Кирил Котев подписаха договор за проектиране и изграждане на две инсталации за обработка на отпадъци. Едната ще е за компостиране на разделно събрани зелени и биоразградими отпадъци, другата - за предварително третиране на смесено събрани битови отпадъци. Съоръженията ще обслужват общините от Регионалното сдружение за управление на отпадъците Сандански, Кресна и Струмяни, предаде БТА. Общият размер на инвестицията е над 9,3 млн. лв. Безвъзмездната финансова помощ в размер на над 7 млн.лв. е осигурена от ОП \"Околна среда 2014-2020\". Министър Нено Димов посочи, че по тази процедура ще бъдат подписани общо 18 договора с регионални сдружения. Това са системи за преработване на отпадъците при тяхното депониране, така че от една страна да се намали обемът, който се депонира, а от друга страна да се оползотворява преработеният отпадък, поясни министърът. Той отбеляза, че със завършването на тези проекти България до голяма степен ще изпълни задълженията, които има в сферата на отпадъците. Министър Димов коментира пред журналисти и протеста на гражданите на община Банско, който е с искане да се създаде втори кабинков лифт. Трябва да се върви към някакъв вид окончателно решение на този проблем и търсенето на баланс между развитието на района и опазването на околната среда, коментира Димов. Според него към днешна дата този протест е съвсем основателен. Трябва да видим как да продължим напред, така че да решим проблем, който тлее с десетилетия, каза Нено Димов. По думите му, за да се стигне до втори лифт, първо трябва да бъде приет планът за управление на природен парк \"Пирин\".", "date": "2017.11.13", "title": "2 инсталации за обработка на отпадъци ще изграждат в Сандански"}
{"url": "https://www.24chasa.bg/novini/article/6547580", "text": "„Конфедерацията на работодателите и индустриалците в България застава зад позицията на Асоциацията на производителите на безалкохолни напитки в България, колективен член на КРИБ, обединяваща интересите на над 70% от инвеститорите в сектор бутилиране на вода. Според нас, проектът на Закон за храните, под чиято регулация попадат минералните и изворни води, ще създаде непреодолими бариери пред бизнеса и инвестициите, и ще възпрепятства развитието на българската икономика в сектора за минерални и изворни води. Предлаганият нов модел, който допуска повече от един бутилировач на едно находище и въвежда нови правила в брандирането на продуктите са проблеми, които могат да компрометират целия сектор. Текстовете на закона във вида, в който е предложен на вниманието на народните представители, не само създава предпоставки за нелоялна конкуренция и отлив на инвестиции, но и подлага под риск ресурса, размива отговорността и срива потребителското доверие. Подобна законова среда ще отложи сериозно дългосрочните инвестиционни проекти на отговорните компании. Интересът за нови инвестиции в сектора ще бъде блокиран. Обмисляното отпадане на принципа „едно находище – един оператор – една марка“ не е антимонополна мярка. Няма монопол на българския пазар за минерални и изворни води. Има много неразработен воден ресурс, съответно възможности за инвестиции и развитие на бранша, които би следвало да се стимулират, чрез категорична законовата уредба. Притесняващи са манипулативните твърдения, че браншовата организация предлага да се зачитат имената на българските „извори“, а водите да се бутилират само под търговски марки. Напротив, АПБНБ настоява въпросът с търговските марки да се разгледа внимателно, защото според новите текстове в законопроекта те се заличават, тяхната роля и функция се обезсмисля. Търговското наименование и марката не са различни неща, напротив – това е безспорно потвърден факт и от авторите на европейската норма и от всички, които прилагат еднаквите за целия Евросъюз правила. Всички предлагани на пазара български натурални води носят български имена. Отговорната индустрия стриктно спазва регламента на Европа за градените от нея марки, възползвайки се от правото да използва имената на находищата или местата на бутилиране. Опитът на закона да пренебрегне този факт и да направи водещ символ върху етикета не марката, а името на едно конкретно съоръжение, използвано за добив на водата, противоречи на всяка здрава логика и на европейските норми. Потребителите категорично ще бъдат подведени и отговорността за качеството на водата, която пият ще се размие, тъй като заложеният модел позволява водата от едно находище да се бутилира от различни фирми и всички те да имат едно и също име върху продукта си. Моделът на дългосрочно и ексклузивно споразумение с производител, който ще експлоатира даден воден ресурс, гарантира дългосрочно стратегическо планиране и визия за развитие на бизнеса, внедряване на иновации както в самото производство, така и в мерките за опазването на околната среда при експлоатирането на този ресурс. Условията за правене на бизнес на едни от най-големите данъкоплатци в страната трябва да бъдат сигурни и предсказуеми, за да се стимулира допълнително заетостта в сектора. Апелираме депутатите да бъдат отговорни и разумни по отношение на раздела за минерални и изворни води в проекта на Закон за храните, защото техните решения няма да засегнат просто една фирма или една община. Със своите решения те ще отправят послание към бизнеса, опериращ в страната и към потенциалните нови инвеститори – български и чуждестранни. Към все по-взискателните потребители. И най-важното, към хилядите заети в сектора хора“, завършва становището на КРИБ по проека на Закон за храните.", "date": "2017.11.13", "title": "КРИБ: Проектът на Закон за храните ще създаде непреодолими бариери пред бизнеса"}
{"url": "https://www.24chasa.bg/novini/article/6547582", "text": "Отваряне на над 5200 приватизационни сделки, реализирани в периода 1992-2017 г., инициира ГЕРБ чрез промени в конституцията. Това обяви председателят на парламентарната правна комисия Данаил Кирилов в централата на ГЕРБ. И отсече: \"Абсолютността на наказанието се поддържа от Кант и Хегел, които са учители на Маркс и Енгелс, така че колегите от БСП трябва да ни подкрепят. Хегел е казал: \"За озвършеното престъпление не трябва да има прошка.\" Относно съвпадението с призива на ДПС да се променя конституцията, за да се развалят лошите приватизационни сделки, хората на Бойко Борисов увериха, че съгласуваност няма. \"Ние работим трескаво по темата от края на миналия парламент\", уточни Кирилов.", "date": "2017.11.13", "title": "ГЕРБ: И учителите на Маркс са \"за\" ревизията на над 5200 сделки"}
{"url": "https://www.24chasa.bg/novini/article/6547563", "text": "Прокуратурата ще настоява Йоан Матев да получи максималното назакание затвор 12 години за убийството на Георги в Борисовата градина. Това каза говорителят на главния прокурор Румяна Арнаудова. Днес Софийска градска прокуратура внесе обвинителния акт срещу 20-годишния младеж. От експертизата по делото е станало ясно, че Георги е изживявал няколко минути предсмъртни болки, осъзнавал е какво се случва и е изпитвал чувство на ужас и обреченост. Затова и заключението е, че убийството е извършено по особено мъчителен начин.  \"Съдебно-психологическа експертиза е установила, че Йоан Матев е вменяем\", каза още Арнаудова. Нямало обаче обяснение на мотивите на убийството, тъй като двете момчета не са се познавали, а Георги е убит с един удар с острие 18 см. и половина. Матев не е давал обяснение до момента. Утре предстои Софийският апелативен съд да реши дали 20-годишният младеж ще излезе на свобода или не. Преди седмица съдия от Софийски градски Мина Мунджиева промени мярката му от \"задържане под стража\" в \"подписка\", тъй като изтекъл максималният срок, през който Йоан Матев може да бъде в ареста. \"За нас максималният срок е 1 година и 6 месеца, защото, когато той е задържан - той вече е бил пълнолетен\", каза Арнаудова.", "date": "2017.11.13", "title": "Румяна Арнаудова: Прокуратурата ще иска 12 години затвор за Йоан Матев"}
{"url": "https://www.24chasa.bg/novini/article/6547851", "text": "Председателят на ПГ на ГЕРБ Цветан Цветанов и вицепремиерът Валери Симеонов дойдоха на премиерата на филма на соцдепутатката Елена Йончева за оградата по границата с Турция. Премиерата на филма \"Граница\" е в НДК в този час. Симеонов дойде с бележник и започна да си води записки по коментарите на Йончева към показваните от нея кадри. Във филма си журналистката цитира и негови изказвания. Цветанов също е с химикал в ръка и си записва. Йончева и преди време в парламента атакува изграждането на оградата и показа снимки как нелегални емигранти я преодоляват безпрепятствено.", "date": "2017.11.13", "title": "Цветанов и Симеонов на филма на Елена Йончева за оградата по границата"}
{"url": "https://www.24chasa.bg/novini/article/6547860", "text": "Уважаеми сънародници, след като  , които да имат шанса да участват в реална промяна на политическото статукво и начина, по който избираме и контролираме политиците в България, желание за участие в подобно начинание досега са изявили над 2 000 души. А процесът не е завършил. Той продължава. Защото всеки, който има желание, качества и възможности, би могъл да се включи. Аз лично съм изумен. Оказа се, че българи завършили Йейл, Харвард, Кеймбридж, българи, които имат успешен бизнес навсякъде по света, българи от всички университети в България, българи от целия обществен, политически, професионален и културен живот, изявяват желание да участват в подобен проект. Това е повече от прекрасно и, разбира се, отговорно. Осъзнавайки тази отговорност, ние разбираме, че събеседването с хората, които ще изберем, за да ви представим, не може да бъде направено само от нас. Затова аз реших и се свързах с българи постигнали успехи, безусловни успехи, състезавайки се на терена на световната конкуренция. Българи, преподаватели в най-престижните университети в света. Българи, успели в различни аспекти и сфери на световния бизнес. Защото, уважаеми съграждани, има такива българи. Ние проведохме разговори с много от тях и за наше голямо удовлетворение, имаме подкрепата на голяма част от тях. Така че събеседването с хората, които ще ви представим, ще бъде проведено от мен и от такива българи, които са успели навсякъде по света. • Просперитетът на българина и просперитетът на българската нация. • Образованието – най-важната част за възхода на нацията. • Съдебната система – основен проблем на държавата. Така че, уважаеми съграждани, ние продължаваме.", "date": "2017.11.13", "title": "Над 2000 поискали да участват в проекта на Слави Трифонов"}
{"url": "https://www.24chasa.bg/novini/article/6547863", "text": "Строителни фирми скъсаха два кабела, собственост на ЧЕЗ Разпределение България. В резултат на изкопни работи в 11:26 ч. днес без електрозахранване за 1 час и 50 мин. останаха 936 клиенти на дружеството на територията на кв. Витоша и в.з. Симеоново в София. Малко по-късно, в 12:19 ч. беше скъсан друг кабел на компанията, като без ток останаха 235 клиенти в гр. Долна баня. Служители на ЧЕЗ Разпределение ремонтираха повредените кабели по най-бързия възможен начин. От средата на октомври до днес, само в София, без електрозахранване, заради скъсани кабели от строителни фирми, бяха граждани и бизнес клиенти в Долни и Горни Богров, Студентски град, Панчарево, Кокаляне, Герман, Надежда, Толстой, Бояна, Драгалевци, Симеоново, Западен парк, Разсадника и Киноцентър. Скъсани кабели за същия период имаше и в Банско, Сандански, Вълково, Игралище, Ботевград. В резултат на несъгласуваните или невнимателни действия на предприемачите се нарушава нормалният ритъм на живот на хората, тяхната работа и спокойствие. ЧЕЗ изготвя констативни протоколи за причинените от строителните фирми аварии и предявява претенции за нанесени имуществени щети. Компанията призовава да се подава информация за стартиращи изкопни дейности поне две седмици предварително чрез факс на тел. 02/ 92 92 551, чрез телефонната линия 0700 10 010 или на имейл   Важно е изпълнителите да съгласуват проектите си и след това да спазват съгласувателните изисквания, а предварителното информиране на компанията за старта на изкопните работи е част от тях.", "date": "2017.11.13", "title": "ЧЕЗ Разпределение ремонтира два кабела, скъсани от строителни фирми днес"}
{"url": "https://www.24chasa.bg/novini/article/6547896", "text": "Близо 30 души са загинали и повече от двайсет са ранени, след като вчера влак дерайлира и се подпали в Демократична република Конго, съобщиха местните власти, цитирани от Ройтерс. Товарният влак пътувал от южния минен район, където се добиват мед и кобалт, в Лубумбаши за Луена в провинция Луалаба, когато излязъл от релсите и се преобърнал в дефиле, информира БТА. Преди да потегли, на него се качили и пътници. Единадесет от 13-те вагона се подпалили след дерайлирането. Възможно е броят на жертвите да се окаже по-голям, посочва Ройтерс.", "date": "2017.11.13", "title": "Влак дерайлира в Конго, близо 30 загинаха, а над 20 са ранени"}
{"url": "https://www.24chasa.bg/novini/article/6547920", "text": "В инсинератора на Предприятието за управление на дейностите по опазване на околната среда към МОСВ са били изгорени днес 696 кг наркотични вещества, от които 236 кг марихуана, 411 кг хероин и 35 кг екстази. Това съобщиха от Агенция \"Митници\". Наркотичните вещества са задържани по 1140 преписки. Общата стойност на унищожените наркотици по цени на \"черния пазар\" е около 103 милиона лева. Унищожават се само тези количества наркотични вещества, за които има влезли в сила присъди или за тях са издадени постановления на прокуратурата. Наркотиците са задържани от правоприлагащите органи - Агенция \"Митници\" и Министерство на вътрешните работи. За седемнадесет години Агенция \"Митници\" е организирала и осъществила 59 процедури по унищожаване на наркотични вещества с общо количество над 39,4 тона.", "date": "2017.11.13", "title": "Унищожиха 696 кг наркотици"}
{"url": "https://www.24chasa.bg/novini/article/6547932", "text": "Някои от най-богатите американци, сред които Джордж Сорос и Стивън Рокфелер, изпратиха отворено писмо до Конгреса, в което искат да не бъдат намалявани данъците им. В обръщението, подписано от над 400 милионери и милиардери, те настояват да не се изпълняват плановете за намаляване на данъчните тежести върху най-богатите американци, съобщи в. „Чикаго трибюн“, цитиран от БГНЕС. Според изданието в петицията се посочва, че Републиканската партия ще допусне грешка, ако намали данъците за богатите във време, когато в обществото цари неравенство, а държавният дълг расте с всеки изминал ден. Според милионерите и милиардерите евентуалната данъчна реформа ще „увеличи неравенството в обществото“. Освен Сорос и Рокфелер, сред другите участници в подписката са и дизайнерът Ейлин Фишър, основателите на компанията за сладолед „Ben & Jerry's“ Бен Коен и Джери Гринфилд, както и бившият ръководител на Американските авиолинии Робърт Крендал. В петък комисия от долната палата на Конгреса одобри плановете за данъчна реформа, предложена от републиканците. Според нея данъците за бизнеса и предприятията трябва да се намали от 35% до 20%. Според президента Доналд Тръмп намаляването на данъчната тежест ще спомогне за отварянето на нови работни места. Също така се предвижда намаляване на подоходното облагане за семейства с приходи от над 1 млн. долара от 39,6% до 38,5%. Републиканците планират да внесат законопроекта за гласуване още тази седмица. Ако той бъде приет, това ще стане първото значително изменение на данъчното законодателство в САЩ за последните 30 години. Финансовият министър Стивън Мнучин изрази надежда, че законът може да бъде предаден за президентско одобрение още този декември.", "date": "2017.11.13", "title": "Сорос и Стивън Рокфелер не искат намаляване на данъците им"}
{"url": "https://www.24chasa.bg/novini/article/6547946", "text": "До 24 часа ще бъде установено лицето, поставило камера в дамската тоалетна на Математическата гимназия в Стара Загора. Това обяви за БТА говорителят на районна прокуратура Надежда Белчева. Има следи върху устройството, които водят към извършителя. Днес са разпитани трима свидетели, утре предстоят разпити на още двама. Наблюдаващият прокурор Иван Рогошев е назначил техническа експертиза на камерата. Сигналът за открита камера в училищната тоалетна е бил подаден в полицията в следобедните часове на 10 ноември. Устройството било открито от ученички в четвъртък , скрито в закачалка на тоалетната. Камерата не е предавала онлайн, а записите са на карта, по информация на пресцентъра на МВР в Стара Загора. По случая е образувано досъдебно производство по член 339 а от НК. От 1 до 6 години са предвидени в НК за извършителя на престъплението, но ако е непълнолетен, то наказанието е до 1 година затвор. Учебните часове в първия ден от новата седмица се провеждат нормално, увериха от училищното ръководство на Математическата гимназия в Стара Загора.", "date": "2017.11.13", "title": "До 24 часа установяват кой скри камера в тоалетната на гимназията в Ст. Загора"}
{"url": "https://www.24chasa.bg/novini/article/6547955", "text": "Утре започва рехабилитацията на 20,8 км от пътя Бучин проход - Берковица от км 30+400 до км 51+235. Със средства от Оперативна програма \"Региони в растеж\" 2014-2020 г. основно ще се ремонтира участъкът от прохода \"Петрохан\", който е на територията на Софийска област, съобщават от Агенция \"Пътна инфраструктура\", цитирани от БТА. Символичната първа копка ще бъде направена в 10.30 ч. при кръстовището с пътя за Годеч. На нея се очаква да присъстват председателят на Управителния съвет на Агенция \"Пътна инфраструктура\" инж. Дончо Атанасов, народни представители, кметове на населени места. Изпълнител на лот 3 от ОПРР е Обединение \"Интер Пътища - 99\" ДЗЗД, в което участват \"Интерпром\" ЕООД и \"Автомагистрали Хемус\" АД. Строителният надзор ще осъществява Обединение \"ТСП Консултанти\", с участници: \"ТРИ ЕС\" ЕООД, \"СТРОЛ-1000\" АД, \"ПИ ЕС КОНСУЛТ\" ЕООД. Авторският надзор е на \"РУТЕКС\" ООД. Проектът се финансира по ОП \"Региони в растеж\" 2014-2020 г. чрез Европейския фонд за регионално развитие и националния бюджет.", "date": "2017.11.13", "title": "Утре започва рехабилитацията на 21 км от пътя при прохода \"Петрохан\""}
{"url": "https://www.24chasa.bg/novini/article/6547944", "text": "Турският президент Реджеп Тайип Ердоган предложи на Русия и САЩ да изведат войските си от Сирия след изявлението на президентите на Русия и САЩ - Владимир Путин и Доналд Тръмп, че конфликтът в Сирия няма военно решение, предадоха ТАСС и Ройтерс. Ердоган говори пред турската телевизия Хабертюрк в Истанбул преди да замине за Русия, предава БТА. Сложно ми е да разбера такива изявления. Ако военното решение не представлява изход от ситуацията, то онези, които говорят за това, трябва да изведат войските си от Сирия, каза Ердоган. Турският президент посочи, че ще обсъди въпроса с руския президент Владимир Путин. Той добави, че планира да дискутира с Путин в Сочи и възможностите за намиране на политическо решение на кризата в Сирия, както и съвместните стъпки на Турция и Русия в района на Африн и подробности от споразумението за купуването на руските зенитни ракетни системи С-400, информира Ройтерс. Ердоган каза още, че Анкара е обсъждала с Москва възможни съвместни действия в района на Африн, посочва ТАСС. Не можем да игнорираме заплахите от Африн и сме решително настроени и по-нататък да предприемаме всички необходими стъпки. Водили сме с Русия преговори за съвместни действия. Нейният положителен подход ще ни позволи да реализираме нашия план в различни формати, добави Ердоган. В началото на месеца Ердоган заяви, че Анкара разчита на сътрудничество с Москва не само в Идлиб, но и в Африн, припомня ТАСС.", "date": "2017.11.13", "title": "Ердоган: Русия и САЩ да изведат войските си от Сирия"}
{"url": "https://www.24chasa.bg/novini/article/6547972", "text": "Единственият по рода си регионален форум за инвестиции и финанси, организиран от Investor.bg, ще отговори на въпроса в кои финансови инструменти да инвестираме днес – на 1 декември в Интер Експо Център, София. Събитието ще събере международни професионалисти от сферата на финансовите, капиталовите и валутните пазари. Сред горещите теми на тазгодишната финансова конференция са тенденциите при договорните фондове, криптовалутите и инвестициите в новата икономическа обстановка. Шестото издание на форума ще представи последните тенденции в различни финансови сфери и ще даде възможност на международни специалисти да участват в дискусии по топ темите в панела Investor Day. Модератор ще бъде водещият на „Бизнес старт“ по Bloomberg TV Bulgaria Иван Нончев. Специален гост на форума ще бъде един от доказаните и успешни европейски трейдъри и шампион от FxDay Madrid 2017 Тарек Елмархри. Как да инвестираме умно в криптовалути - ще разкрие в лекцията си Зак Харви, съосновател на Lamassu Bitcoin Ventures. По ключовите за глобалната икономика теми ще говори Дидие Боровски - директор макроикономика на Amundi Asset Management Paris. Във фокуса на събитието са и тенденциите при договорните фондове, които ще коментират представители на Bloomberg и Metlife. Шестото издание на конференция ще обърне специално внимание на стратегиите за валутна търговия и психология на инвестирането. В дискусия на тема как да се подготвим за регулации на капиталовия пазар ще се включат Иван Такев от Българска фондова борса, Радослава Масларска, председател на Българската асоциация на лизензираните инвестиционни посредници, Комисията за финансов надзор и Даниела Пеева от Асоциация на директорите за връзки с инвеститорите в България. Регионалната гледна точка ще дадат представители на фондовите борси в Македония, Гърция и Хърватия. За втора поредна година форумът ще представи класация на Investor.bg на българските договорни фондове. За подробности и регистрация вижте тук: ", "date": "2017.11.13", "title": "Криптовалути, валутна търговия, фондове – къде да инвестираме умно?"}
{"url": "https://www.24chasa.bg/novini/article/6547990", "text": "Оградата по българо-турската граница беше занемарена през 2013 г., информацията във филма на Елена Йончева е известна на службите. Това каза председателят на ПГ на ГЕРБ Цветан Цветанов след излъчването на филма на Елена Йончева „Граница“, предаде „Фокус“. Той поздрави Елена Йончева за материала. „Би трябвало да се даде цялата история за начина, по който започнаха да се изграждат преградните съоръжения. Тук искам да споделя, че периодът, в който беше визирано 2012 г- да действително имаме успешен проект\" каза Цветанов. Той посочи, че 2012 г., когато е приключил този проект, след изтичане на гаранционния срок, тази система вече е била занемарена. \"Да, действително това е пропуск, който беше направен 2013 г.\", поясни Цветанов. Председателят на ПГ на ГЕРБ помоли Елена Йончева, когато дава цялостния си материал за оградните съоръжения, да предостави материали за изграждането на преградните съоръжения през периода на 2013 г. „Това преградно съоръжение възпрепятства преминаването на бежански потоци“, каза Цветанов. Относно целевата помощ от 160 млн. евро, Цветанов поясни, че текат процедурите за видеонаблюдението, което да покрие цялата българо-турска граница. Елена Йончева попита Цветанов дали филмът й трябва да бъде излъчен по националните медии, на което Цветанов заяви, че няма никакъв проблем българските медии да го излъчат. Цветанов коментира, че и България, и Турция работят изключително добре, за да се неутрализират мигрантските потоци. Цветан Цветанов сподели, че част от информацията, показана във филма, е известна на службите. Той поясни, че този филм ще бъде разгледан от съответните органи", "date": "2017.11.13", "title": "Цветанов: Информацията във филма на Елена Йончева е известна на службите"}
{"url": "https://www.24chasa.bg/novini/article/6547994", "text": "76-годишен мъж е починал след пътнотранспортно произшествие на изхода на Дулово. Катастрофата е станала около 12.45 часа. Това съобщиха за „Фокус“ – Шумен от ОД на МВР – Силистра. Мъжът е бил зад волана на лек автомобил „Опел“ и по първоначални данни е отнел предимство на лек автомобил „Ситроен“, вследствие на което двете коли са се сблъскали. 76-годишният мъж е починал на път за болницата. Другият водач, на 52 години и негов спътник, не са пострадали. Дежурна оперативна група извършва оглед на местопроизшествието. Образувано е досъдебно производство.", "date": "2017.11.13", "title": "76-годишен почина при катастрофа на изхода на Дулово"}
{"url": "https://www.24chasa.bg/novini/article/6548187", "text": "По бързо производство на Районна прокуратура – Горна Оряховица 36-годишен мъж е осъден на три месеца условно с три години изпитателен срок за държане на цигари без бандерол. Съдът одобри постигнатото с прокуратура споразумение, информират от държавното обвинение. Венелин А. се признава за виновен в това, че на 25.10.2017г. в гр.Горна Оряховица, в складово помещение на ул. „Странджа“ и в себе си, държал акцизни стоки без бандерол – 290 броя кутии цигари „Merilin“ 80 мм, съдържащи общо 5800 къса цигари с пазарна стойност 1247 лева, 320 броя кутии цигари „Roseman“ 80 мм, съдържащи общо 6400 къса цигари с пазарна стойност 2400 лева и 6 къса цигари „Roseman“ 80 мм с пазарна стойност 2,25 лева, когато такъв се изисква по Закона за тютюна и тютюневите изделия и Закона за акцизите и данъчните складове, като случая не е маловажен. Всички цигари са на стойност 3649,25 лева. Престъпление по чл.234 от НК. Споразумението има последици на вляла в сила присъда.", "date": "2017.11.13", "title": "Осъдиха по бързо производство мъж, държал цигари без бандерол в Горна Оряховица"}
{"url": "https://www.24chasa.bg/novini/article/6548194", "text": "Страните от Западните Балкани се нуждаят от разработване на законова рамка за борба с лошите кредити, ускоряване на реформите в правосъдието и подобряване на законите за фалита и неплатежоспособността, за да подобрят икономическите си перспективи, се казва в оповестен днес доклад на Международния валутен фонд /МВФ/, цитиран от Ройтерс. В доклада за шестте страни от Западните Балкани /Албания, Босна и Херцеговина, Косово, Черна гора, Македония и Сърбия/ се констатира, че техните банкови системи страдат от недостиг на финансови средства, високо ниво на лоши кредити и неефикасни процедури за фалит. Тези пречки забавят растежа на кредитите от техни банки, се казва в доклада, цитиран от БТА. МВФ посочва, че външното финансиране на банките в региона е нараснало с над 500 процента преди 2008 г., стимулирайки икономическия растеж в шестте страни. През този период 70 до 95 процента от банковите активи в различните страни са били контролирани от чуждестранни банки, повечето базирани в страни от Европейския съюз. Осем години след разразяването на световната финансова криза чуждестранните банки все още смятат, че перспективите в региона са ограничени заради стремежа на страните да ограничат финансирането отвън и да се осланят на самофинансиране, отбелязва МВФ. Възвращаемостта на капитала е спаднала с 10 до 35 процентни пункта по време на кризата и още не се е възстановила до предкризисното равнище. Освен това високият процент на лошите кредити в повечето от страните в региона намалява рентабилността. Според МВФ, за да се разшири финансовата база на банките и да се подпомогне растежа им, страните трябва да развият местните капиталови пазари, където банките могат да издават корпоративни облигации. Развитието на частни пенсионни фондове и застрахователни компании ще помогне за увеличаване на търсенето на банкови облигации и може да стимулира вътрешните спестявания, се казва в още в доклада. МВФ подчертава накрая, че реформите в правосъдието са жизненоважни за членството в ЕС, към което се стремят всички страни от Западните Балкани, но въпреки известния напредък през последните 5 години реформите са още в застой. \"Само ако имате стабилно правосъдие, можете да имате договори, само ако имате договори, можете да имате размяна на стоки или услуги и да вземате или давате пари, което е най-важното за развитие на икономиката\", заяви заместник-директорът на Европейския департамент на Международния валутен фонд (МВФ) Йорг Декресин, представяйки доклада в Сараево.", "date": "2017.11.13", "title": "МВФ: Западните Балкани се нуждаят от закон за подпомагане на икономиките им"}
{"url": "https://www.24chasa.bg/novini/article/6548218", "text": "Над 1000 души излязоха на протест в Банско с искане за изграждане на втора кабинкова линия до ски центъра. Хората носеха плакати \"Искаме бъдеще за децата си\" и \"Банско срещу зелената мафия\". Те протестират срещу опитите на някои екоорганизации да стопират изграждането на втора кабинка и развитието на зимния курорт. Кметът Георги Икономов, депутати и представители на всички политически сили също бяха на протеста, организиран от сдружение \"Бъдеще на община Банско\". За около 20 минути бе затворен пътя Симитли-Гоце Делчев на входа на Банско. \"На хората им омръзна да висят на дългите опашки пред единствения лифт. Писна ни от псевдозелени, които спъват развитието на курорта ни\", гневяха се протестиращите.", "date": "2017.11.13", "title": "Над 1000 души на протест в Банско, искат втори кабинков лифт"}
{"url": "https://www.24chasa.bg/novini/article/6548206", "text": "Датската полиция е подложила на проверка на летището в Копенхаген самолет на турската авиокомпания Атласглоубъл, който трябва да излети за Истанбул, в отговор на заплаха, отправена срещу самолети на турската авиокомпания в Европа, предаде Ройтерс, като се позовава на съобщение на летището.  Самолетът на Атласглоубъл е бил преместен в отдалечена част на летището и полицията е извършила допълнителни проверки. Властите са затворили за кратко десет зони за извеждане /гейтове/ на летището заради проверката, но след това гейтовете са били отворени отново, предаде БТА. Полицията в Копенхаген потвърди за Ройтерс, че полицейски служители разследват подозрителен инцидент на летището, но не съобщи подробности. Говорител на Атласглоубъл каза, че за момента авиокомпанията не може да направи коментар и вероятно ще публикува съобщение по-късно.", "date": "2017.11.13", "title": "Провериха самолет на турска авиокомпания след заплахи на летището в Копенхаген"}
{"url": "https://www.24chasa.bg/novini/article/6547681", "text": "Всяка сутрин на разсъмване Атанаска Иванова е на Британските гробища в Пловдив. Тя пое щафетата от баба си Недялка Михайлова, която в продължение на 50 години полагаше грижи траурният парк  да е изрядно поддържан. Той е с площ 800 квадратни метра и тревата е като килим. В него са положени тленните останки на 56 британски войници, участвали в Първата световна война. \"Баба се разболя и почина и аз продължих нейната работа\", казва внучката. Тя е на граждански договор към посолството на Великобритания у нас. \"Плащат прекалено добре като за България. Доволна съм\", казва пловдивчанката. Баба й също била на заплата към дипломатическата мисия. От 1964 г. неотменно поддържала траурния парк. Атанаска обясни, че от нея се иска тревата да не бъде по-висока от 3 см. Около паметниците трябвало винаги да е прясно прекопано, а цветята и храстите да са в идеален вид. Лятото всяка заран в 5 часа съм тук, каза жената. Нямало ден, в който да не полива. Всяка седмица косяла. Отвреме навреме представители на дипломатическата мисия минавали да видят как изглеждат гробищата. Посланичката на Кралство Великобритания Ема Хопкинс благодари на Атанаска за грижите. Дипломатката участва във възпоменателния ден на Червените макове, който се провежда всяка неделя, най-близо до 11-ия час на 11-ия месец.", "date": "2017.11.13", "title": "Атанаска наследи от баба си британска заплата и Английските гробища в Пловдив"}
{"url": "https://www.24chasa.bg/novini/article/6548311", "text": "Доброто сътрудничество между България и Европейската банка за възстановяване и развитие и потенциалът за бъдещо сътрудничество бяха обсъдени на среща на министър-председателя Бойко Борисов с вицепрезидента на ЕБВР Пиер Хайлброн, съобщиха от пресслужбата на Министерски съвет. Хайлброн отбеляза ръста на българската икономика, инвестициите и потреблението, които са отчетени в последния анализ на банката. Според премиера Борисов страната ни е предвидим партньор, който залага на фискалната дисциплина. Той посочи, че основните инвестиции са в сектори, които генерират растеж, като образование и инфраструктура. Политиката на правителството е насочена към подобряване на бизнес средата чрез реформа на административното обслужване, поддържане на ниски данъци и борба с данъчните измами и контрабандата, каза Борисов. Българският премиер и вице-президентът на ЕБВР обсъдиха и перспективите за европейска интеграция на Западните Балкани. Чрез реализирането на проекти в областта на инфраструктурата и особено газовата, транспортната и цифровата свързаност Западните Балкани ще се приближат осезаемо към европейските си съседи. През октомври тази година президентът на ЕБВР Сър Сума Чакрабарти покани премиера Борисов заедно да открият Срещата на върха за инвестиции в Западните Балкани, която ЕБВР организира през февруари 2018 г. в Лондон. На срещата присъстваха вицепремиерът Томислав Дончев, както и Шарлът Ру, управляващ директор на ЕБВР за Централна и Югоизточна Европа и Лариса Манастърли, директор за България на банката.", "date": "2017.11.13", "title": "Борисов пред вицепрезидента на ЕБВР Хайлброн: Ние сме предвидим партньор (Снимки, видео)"}
{"url": "https://www.24chasa.bg/novini/article/6548317", "text": "България и още 22 държави-членки подписаха днес съвместна нотификация за стартиране на Постоянно структурирано сътрудничество (ПСС). Официалната церемония се състоя в рамките на Съвет \"Външни работи\", който се проведе в Брюксел. От българска страна нотификацията бе подписана от вицепремиерите Екатерина Захариева и Красимир Каракачанов, съобщава пресслужбата на българското външно министерство. Постоянното структурирано сътрудничество има за цел да съдейства за развитието на отбранителните способности на държавите-членки, включително чрез създаване на Европейски фонд за отбрана за финансиране на конкретни проекти. ПСС демонстрира решимостта за засилване на европейската сигурност и отбрана в отговор на новите геополитически предизвикателства. Министрите на външните работи и министрите на отбраната на 28-те обсъдиха напредъка в изпълнението на Глобалната стратегия на ЕС в областта на сигурността и отбраната. Дискутираха и възможностите за по-нататъшно развитие на сътрудничеството с НАТО, включително в областта на борбата с тероризма. България приветства предприетите стъпки за реализиране на Глобалната стратегия чрез стартирането на ПСС. \"Трябва да развием тази инициатива по възможно най-прозрачния, всеобхватен и амбициозен начин, за да допринесем за повишаване сигурността на ЕС и да съдействаме за засилването на способностите на НАТО\", заяви министър Захариева. Министрите на външните работи обсъдиха подготовката на предстоящата на 29-30 ноември 2017 г. в Абиджан Среща на върха ЕС-Африка, която има за цел да засили политическите и икономическите връзки между двата континента. Първите дипломати на ЕС подчертаха важността на провеждането на срещата и изразиха подкрепа за водещите теми в дневния ред - инвестиране в младежта и създаване на заетост, мир и сигурност, миграция и др. Външните министри на 28-те проведоха и дебат по стратегическата комуникация, като подчертаха важността на работата за противодействие на дезинформацията, но и за излъчването на позитивни послания и разясняване на ползите от провежданите от ЕС политики. Постигането на реални резултати в областта на стратегическата комуникация изисква да бъде намерен правилният географски баланс, необходимото финансиране и съответните експерти, заяви българският външен министър. Преди началото на Съвет \"Външни работи\" министър Екатерина Захариева и министърът на външните работи на Швеция Маргот Валстрьом бяха домакини на работна закуска с министъра на външните работи на Република Македония Никола Димитров и вицепремиера Буяр Османи. Министър Димитров представи усилията на новото правителство на Република Македония за внасяне на нов импулс в процеса на европейската интеграция на страната чрез ускоряване на реформите и установяване на добросъседски отношения.", "date": "2017.11.13", "title": "България и още 22 страни от ЕС ще повишат бюджета си за отбрана"}
