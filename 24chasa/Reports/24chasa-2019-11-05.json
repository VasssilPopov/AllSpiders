{"url": "https://www.24chasa.bg/novini/article/7748290", "text": "Пет дълги часа с шоуто на Слави - така официално стартира чаканата “Седем осми тв” в 19 ч в понеделник, 4 ноември. “Пожелавам ви да биете по рейтинг и Си Ен Ен, и Би Би Си. Заслужавате”, каза им в ефира Валери Найденов, бившият главен редактор и настоящ анализатор във в. “24 часа”. Той беше един от гостите в “Студио Хъ”- единственото по-различно предаване на новата медия от това, което зрителите познават. През тези 5 часа се видя, че рапърът Криско е водещ на “Вечерта на актьорите”, а познатите рубрики стават предавания. Напомняха ни, че останалите телевизии са канали, а какво има по каналите - всички знаят. Разбра се, че на новата медия все още ѝ липсва технологична висота и излъчването ѝ е по-скоро като на кабеларка. Може би защото студиото на “Седем осми тв” е в софийския квартал “Левски Г”, откъдето преди време излъчваше и фалиралата ТВ 7 на Цветан Василев. Въпреки тези грешки на растежа голямото чакане на зрителите доведе до логичен резултат - Гледали са я 1 456 120 души на възраст от 15 до 70 г. Данните са на Be Media Consultant, измерени в часовия пояс 19,00 - 23,45 ч. Интересът към старта е разбираем, а имаше и “кукичка” за зрителите - кой ще вземе мерцедеса на Слави. Затова по-важна е гледаемостта на втория ден, както и през всички следващи. Иначе предаванията се правят от същите сценаристи, актьори, “Ку-ку бенд”, “Магаданс” и Слави Трифонов, които сега създават продукция за 5 пъти по-дълго тв време, след като телевизията стартира с програма от 19 до 24 ч. Тя се повтаря сутрин от 7 до 12 ч. В останалото време се излъчват автореклами, песни от концертите им или просто нищо. - 10 минути до официалния старт на 7/8 тв. Песента от концерт на Слави, която върви, е прекъсната по средата. На екрана излиза логото на телевизията върху звездно небе. И никакъв звук - тишина, която продължава 7 минути. -  единия сравнително популярен, другия - за авточасти втора употреба. През петте часа програма те се повтарят многократно заедно с рекламите на други два сайта и една минерална вода. които отново рекламират новата телевизия, както и откъси от репетициите на бъдещи рубрики. И така 15 минути, после - тяхното повторение. Същинската телевизия на практика стартира . И с първи гост в студиото му - Мая Манолова, тъкмо изгубила изборите за кмет в София. Така в “Седем осми тв” постигали медиен баланс, тъй като останалите телевизии цял ден канели само хора от властта, мотивира (не)случайния избор Йорданов. И проведе задушевен разговор на ти с бившия омбудсман. Референдумът, който направихте, е епохална изява и единственият силно демократичен ход по време на прехода”, каза Валери Найденов, който беше следващият гост в “Студио Хъ”. Не успя обаче да представи доводите си против машинното гласуване, тъй като водещият Йорданов го надприказва и не се разбра кой каква позиция защитава. Предаването завърши със социолога Кънчо Стойчев, който прескочи от някой от каналите, където социолозите часове преди това плаваха. А програмата продължи с “Вечерта на актьорите” - вероятно най-популярната рубрика в “Шоуто на Слави” в последните години, също излъчвана в понеделник, но вече едночасова. Изненадата - Криско в ролята на водещ. Не минаха и десетина минути от началото, за да се види, че е  . В промеждутъците между отделните предавания телевизията пусна и прогноза за времето, представяна от Ванката. Това май беше единствената част от програмата, която напомня за другите телевизии. С тази разлика, че  . Иначе авторекламите, пускани постоянно, не спираха да повтарят, че “ние не правим като другите”. , с водещи Ивайло Вълчев, Драгомир Петров, Филип Станев и Александър Вълчев. И тук не се разбра много от разговора им с неуспелия кандидат-кмет на Свиленград Милко Калайджиев. Приличаше на приказки на маса, където всеки бърза да вземе думата. В антракта между първата и втората част - така шеговито го обявиха самите сценаристи, стартира “Вечерното шоу на Слави Трифонов”. С половин час по-рано от обичайното му време, защото в новата телевизия ще се излъчва от 22 ч. Иначе всичко изглеждаше постарому. Декорът и местата на главните герои - водещият Слави Трифонов, “Ку-ку бенд” и публиката, вече са известни. Единствената интрига в шоуто беше кой ще спечели мерцедеса лимузина - най-големия подарък от всичките 1453, поднасяни на Слави Трифонов от гостите му в Би Ти Ви. Падна се на Румен Стоянов. С тегленето на наградите шоуто се превърна в лидер по гледаемост - 1 036 470 зрители. Това е легендарният американски директор на Би Ти Ви, пратен в София от австралийския си началник и собственик Рупърт Мърдок да създаде първата частна национална телевизия у нас. Направи я така, че следващите телевизии - не само мащабните, но и малките, започнаха да следват модела на програмирането ѝ. Не че телевизията на Слави трябва да е същата. Напротив, добре е да е различна, но и достатъчно съдържателна.", "date": "2019.11.05", "title": "Слави е същият, но тв “Стара Загора” не е Би Ти Ви, уви"}
{"url": "https://www.24chasa.bg/novini/article/7748396", "text": "Засякоха 540 телефона в Софийския затвор. Това научи   за една от последните проверки в най-големия затвор у нас. Не всички обаче са били намерени и иззети. Между 300 и 500 лева струва на затворник да получи мобилен телефон зад решетките, обясниха разследващи. „Откривани са мобилни телефони от надзорния състав, както в кутии от натурални сокове, така и в хлябове, които са изпечени. Вкарвани са и тъй наречени \"нанотелефони\", които на пръв поглед изглеждат като часовник или огърлица”, разказва Ангел Кънев, прокурор, който контролира арестите в София. Действително няма как тези вещи да влязат в килиите на задържаните лица без участие на лица от надзорния състав, допълва той. „Това е един сериозен проблем пред нашата система. Между другото, такъв проблем има в цял свят”, коментира Николай Проданов, зам.-министър на правосъдието. Затворници, които отказаха да застанат пред камерата на NOVA, обясниха, че тайници на надзиратели, които търгуват с телефони, има в двора на Софийския затвор. „Броят на служителите, замесени в такива практики, е нисък. Прави се обиск с допотопна техника, преминава през металдетектор и ръчен металотърсач”, казва Ивайло Григоров, председател на ССЗБ.", "date": "2019.11.05", "title": "Засякоха 540 телефона при проверка в Софийския затвор"}
{"url": "https://www.24chasa.bg/novini/article/7748437", "text": "Точни срокове за пускане на газопроводите \"Турски поток\" и \"Силата на Сибир\" засега не са определени. Това посочи пред ТАСС говорителят на Кремъл Дмитрий Песков в отговор на въпрос дали руският президент Владимир Путин лично ще вземе участие в съответните церемонии, предава БТА. По-рано източници съобщиха, че Газпром и Пекин са съгласували 2 декември като дата за тържественото пускане на \"Силата на Сибир\", по който ще започнат доставки на руски газ за Китай. Според изказване на министъра на енергетиката на Русия Александър Новак газ по първата линия на \"Турски поток\" ще потече от 1 януари 2020 година. ", "date": "2019.11.05", "title": "Кремъл: Точни срокове за пускане на \"Турски поток\" и \"Силата на Сибир\" няма"}
{"url": "https://www.24chasa.bg/novini/article/7748272", "text": "Тази позиция на Светла Несторова предизвика подкрепа с бурни аплодисменти от десетки собственици и ръководители на компании в Националната опера. Главният изпълнителен директор на “Булстрад живот Виена иншурънс груп” стана мениджър на годината в конкурса на списание “Мениджър”. Светла Несторова от 15 години ръководи застрахователната компания, но за първи път попада в десетката на най-добрите мениджъри. Приходите на бизнеса на компаниите финалисти надхвърлят 625 милиона лева. Светла Несторова спечели конкурса от раз и получи наградата от президента Румен Радев. сподели развълнувана Несторова. Тя пожела на всички да не забравят това, което смятат за ценно, защото само от тях зависи да го сбъднат. Но и че това, което създаваме за себе си и децата си, трябва да го правим заедно. Останалите 9-има финалисти в конкурса бяха  Румен Радев призова бизнеса да поеме водеща роля за излизане от социалната криза. каза още президентът. Издателят на “24 часа” Венелина Гочева връчи специалната награда “Мисия в полза на обществото” на изпълнителния директор на Алианц банк България Георги Заманов. обясни тя мотивите на организаторите на конкурса да дадат този приз на Алианц банк България. Венелина Гочева се обърна към успелите българи, които са сбъднали мечтата си, и ги насърчи да подкрепят тези, които вървят към осъществяването на своите малки мечти.  каза Гочева, преди да даде наградата на Георги Заманов. За изпълнителния директор на Алианц банк България успехът е в събиране накуп на доверието на клиентите, на екипа и на акционерите За втора година бе връчен и призът на покойния проф. д-р Лъчезар Цоцорков от сина му Димитър Цоцорков. каза Цоцорков. Наградата получи Димитър Гълъбов - директор на “Съдърланд България”.", "date": "2019.11.05", "title": "Благосъстоянието идва от бизнеса, но от него по-важно е само образованието (Обзор)"}
{"url": "https://www.24chasa.bg/novini/article/7748476", "text": "Френският президент Еманюел Макрон и съпругата му Брижит се срещнаха тази вечер с китайския президент Си Цзинпин, предаде Франс прес. Срещата на семейство Макрон с китайския президент протече в сърдечна обстановка във великолепната градина Юй Юан (Градината на щастието) в Шанхай, която бе строго охранявана от полицаи заради събитието с участието на двамата държавни лидери, предава БТА. Президентът Макрон и съпругата му Брижит бяха посрещнати от две деца, носещи традиционни китайци фенери. Децата съпроводиха гостите до дървена беседка, където седяха Си Цзинпин и съпругата му Пън Лиюан. Макрон целуна ръка на китайската първа дама - жест, смятан в азиатските страни за традиционна част от френската култура. След като се разходиха в градината, двамата президенти и съпругите им участваха в традиционна чаена церемония, а след това вечеряха заедно. След вечерята Макрон и Си Цзинпин се насладиха отдалеч на гледката на прочутата Шанхайска кула, втория по височина небостъргач в света (632 метра), която бе осветена днес в цветовете на френския национален флаг (синьо, бяло и червено) в чест на Франция.", "date": "2019.11.05", "title": "Брижит и Еманюел Макрон се срещнаха с китайския президент Си Цзинпин"}
{"url": "https://www.24chasa.bg/novini/article/7748489", "text": "Председателят на Управителния съвет на ЕАЦС Цветан Цветанов се срещна с Филип Амтор, член на Комисията по вътрешни работи и Комисията по въпроси на ЕС в германския Бундестаг. Двамата обсъдиха пресечните точки между външнополитическите и вътрешнополитическите аспекти на редица предизвикателства пред сигурността. Това съобщиха от Евро-атлантическия център за сигурност. Изразено бе мнението, че теми като изграждането на 5G мрежата в Европа, управлението на миграционните процеси и енергийните проекти са само няколко примера за теми, при решаването на които не трябва да се забравят както геополитическите аспекти, така и влиянието им върху вътршната сигурност на страните членки на ЕС и неговите партньори. Двамата се съгласиха, че трансатлантическото сътрудничество е жизнено важно за предотвратяване на възникването на заплахи пред сигурността в редица региони в непосредствена близост до границите на ЕС.", "date": "2019.11.05", "title": "Цветан Цветанов се срещна с член на Комисията по вътрешни работи на Бундестага"}
{"url": "https://www.24chasa.bg/novini/article/7748446", "text": "      Централната избирателна комисия влезе във филм без ясен финал след ареста на кмета на Несебър часове преди изборите, които той спечели. И ако сега Николай Димитров не стигне до клетвата си на 11 ноември, понеделник, ще е случай на нарушаване на гражданските права. Казусът става конституционен - областният управител на Бургас поиска ЦИК да го разреши, а ЦИК върна тази грижа обратно край морето.  Централната избирателна комисия разреши ареста на кандидата за четвърти мандат в Несебър. Вероятно прокурорите имат основателни подозрения, за да го поискат, но въпреки разследването Димитров бе избран законно и не може да му се пречи да влезе в длъжност. В крайна сметка в България не съществува наказание арест за неопределен брой месеци. Задържането под стража е охранителна мярка, за да се проведат съответните разследващи действия. Тя не е наказание и докато Димитров няма присъда, потвърдена на три инстанции, той има права, както и останалите граждани. За да се излезе от този казус, вероятно ЦИК трябва да нареди на съдебните власти Димитров да бъде пуснат, за да положи клетва. Това не отменя разследването срещу него, което според юристи трябва да продължи и делото му да влезе експедитивно в съда. Там, ако се докаже вина и получи присъда, Димитров трябва да бъде отстранен от длъжност по съответния ред. Адвокат Ина Лулчева поиска във вторник Специализира- ната прокуратура да осигури възможност на кмета да положи клетва и да присъства на първото заседание на новоизбрания общински съвет. Тържественото заседание, на което новият стар кмет на морската община трябва да се закълне, е насрочено за идния понеделник от 14 часа в зала “Мелсас”. Молбата, която бе депозирана в Специализираната прокуратура, е за промяна на мярката на Димитров от задържане под стража в по-лека. В случай че не бъде пуснат на свобода, защитата му алтернативно предлага той да бъде конвоиран до Несебър за заседанието. Димитров е в ареста от 22 октомври. Тогава прокуратурата го обяви за лидер на престъпна група за купуване на гласове. Само пет дни след задържането си кметът спечели своя четвърти мандат на първия тур. За него гласуваха 8081 жители на общината. В молбата до спецпрокуратурата Лулчева цитира Европейската конвенция за защита правата на човека, която гарантира правото на неприкосновеност на личния живот. “В което несъмнено се включва и правото на трудова заетост и политическа активност, като намесата на държавните власти в упражняването на това право е недопустима освен в случаите, предвидени в закона и необходими в едно демократично общество”, посочва Лулчева. Тя казва още, че лишаването на Димитров от “възможността да положи клетва като избран на демократични избори кмет на община Несебър не е необходимо в демократичното общество”. Лулчева посочва, че встъпването му в длъжност не застрашава националната и обществена сигурност, правата и свободите на другите. “Препятстването на г-н Димитров да положи клетва като кмет на община Несебър води до накърняване не само на неговото право на личен живот, но и накърнява правото на жителите на община Несебър да бъдат управлявани и представлявани от лицето, което те са избрали при пряк вот”, смята защитата. Досъдебното производство срещу Николай Димитров, Георги Георгиев, Петър Тодоров, Константин Лефтеров и Атанас Япаджиев е от средата на октомври. Георгиев, Тодоров и Лефтеров са избрани за общински съветници, а Япаджиев не успя да се пребори за кмет на Св. Влас. Три дни по-късно ЦИК даде разрешение за сваляне на имунитета и повдигане на обвинение и на Костадин Нищелков, който е бил председател на общинския съвет. В Несебър очакваха и той да бъде арестуван, тъй като така се случи с Николай Димитров и останалите - първо им повдигнаха обвинение и часове по-късно - след 22 часа, ги извикаха и арестуваха. До днес обвинения срещу Нищелков няма. Разследването започва в началото на септември, когато бившият шеф на БКС (Благоустрояване, комунално стопанство и озеленяване) Димитър Балинов от село Св. Влас отива в ДАНС. Пред агентите казва, че “много се притеснил”, защото му предложили да купува гласове. Докъм 20 септември по случая няма развитие. С наближаването на вота Балинов започва да търси Тодоров и Георгиев. Всъщност Балинов е познат в Несебър и Свети Влас, където местните твърдят, че имал сериозни проблеми с алкохола. Точно заради тях, а и заради неявяването му на работа е бил уволнен от БКС. По време на делата в апелативния спецсъд пък се разкриха и други подробности от живота на Балинов, който след акцията на ГДБОП в Несебър е потънал вдън земя Срещу него имало жалба от бившата му вече съпруга, доскоро полицайка в Слънчев бряг, за домашно насилие. При едно от нападенията на мъжа ѝ за служителката на реда се застъпил неин колега. Балинов му налетял и затова срещу него се води дело за нападение над полицай. Балинов е бил освидетелстван, че е с психично разстройство и на антидепресанти. Този детайл открили адвокатите на обвиняемите. Затова те смятат, че на показанията му не трябва да се дава вяра. Близки на Димитров пък разказват, че от два месеца кметът бил подложен на хакерски атаки, за да си смени паролите на пощата и файсбук Той разказал това на по-голямата си дъщеря. Мистерията станала пълна, когато седмица преди изборите от нейната кола изчезнал лаптопът ѝ. Автомобилът бил паркиран на бул. “Христо Ботев” в София. Друго не липсвало, но от компютъра нямало и следа. Областният управител на Бургас, а не ЦИК трябва да реши казуса с полагането на клетва от Димитров, стана ясно на заседанието на ЦИК във вторник. Комисията разгледа писмо от областния управител Вълчо Чолаков, в което той иска ЦИК да даде указания как да се действа, тъй като срокът, в който Димитров трябва да положи клетва като кмет на Несебър, изтича на 11 ноември. В писмото се настоява комисията да даде тълкувание на Закона за местното самоуправление и местната администрация (ЗМСМА). Членовете на ЦИК обаче бяха категорични, че комисията е правоприлагащ орган. Като такъв тя не е компетентна да тълкува закони и да изразява становища как те да бъдат прилагани. Така топката се върна отново при областния управител, който отправи запитването. “Няма пречка общинските съветници да се закълнат, да си изберат председател, нов правилник за работа и комисии. Оттам нататък обаче как ще се процедира е в правомощията на избирателната комисия да реши”, заяви Чолаков преди решението на ЦИК. Според шефката на ОИК в Бургас Елка Стоянова, ако Димитров не излезе от ареста за клетвата, в правомощията на общинския съвет е да остави за 1 месец като вр.и.д. кмет посочения от него Виктор Борисов. Той го заместваше в предизборната кампания. При положение обаче, че не бъде освободен до месец, законодателят предвижда процедура по прекратяване на правомощията му. При тази хипотеза общинската администрация уведомява ОИК за неоснователни причини за изпълнение на служебните задължения, какъвто се явява арестът. Ако не го направи, комисията се самосезира. Така след месец Несебър може да се окаже на прага на нови избори, ако Димитров не излезе на свобода. При това положение ОИК ще задейства процедура за прекратяване на правомощията му и уведомява ЦИК, а общинският съвет избира вр.и.д. до избора на титуляр с провеждането на нови избори, които се насрочват от президента. Ако не положи клетва на първата сесия, може да го направи в някое от следващите заседания според чл. 23 ал. 2 от ЗМСМА, обясни Стоянова. ", "date": "2019.11.05", "title": "Странният случай  с арестанта - кмет на Несебър: ЦИК или прокурор да разплете казуса?"}
{"url": "https://www.24chasa.bg/novini/article/7748214", "text": "\"Не съм запознат с изказването на Песков и не мога да го коментирам. Току-що се върнах от Русия, защото днес (вторник, 5 ноември, бел. ред.) е последният ден от срока, през който ми е разрешено да пътувам. Внушенията, че ще избягам са нелепи. България е моята родина и нямам от какво да се притеснявам\", каза председателят на Националното движение \"Русофили\" Николай Малинов пред \"24 часа\" във вторник вечерта, когато кацна от Москва. По-рано говорителят на Кремъл Дмитрий Песков беше цитиран, че \"би било нелогично и би имало твърде пагубни последици\" влошаването на отношенията между Русия и България заради награждаването на Малинов с орден \"Дружба\". \"Орденът \"Дружба\", който ми връчи президентът Владимир Путин е знак на протегната ръка към България и към човек, който работи за културното и духовно сближаване на двата народа. Наградата няма нищо общо с обвиненията на прокуратурата, които са нелепи. Иначе за това дали прокуратурата или съдът е трябвало да ми разреши да пътувам, това е проблем на съдебната система. Аз съм спазил закона\", каза още Николай Малинов пред \"24 часа\".", "date": "2019.11.05", "title": "Николай Малинов пред \"24 часа\": Орденът ми от Путин е протегната ръка към България"}
{"url": "https://www.24chasa.bg/novini/article/7748107", "text": "Германският канцлер Ангела Меркел заяви, че разочарованието и недоволството от правителството не дава никакво право на хората да мразят - намек за силното представяне в последно време на крайната десница на изборите в източната част на страната, предаде Асошиейтед прес, цитирана от БТА. В публикувано днес интервю за сп. \"Шпигел\" Меркел призна, че на някои германци и региони никак не им е било лесно. \"30 години по-късно обаче трябва и да се каже ясно: дори и да не сме доволни от обществения транспорт, здравеопазването, цялостните действия на правителството или от собствения си живот, това не ни дава право да мразим или да презираме другите хора, още по-малко да извършваме насилие\", подчерта тя. На регионалните избори в източните провинции Саксония, Бранденбург и Тюрингия крайнодясната партия \"Алтернатива за Германия\" стана втора политическа сила. Тя е особено силна в бившия комунистически Изток, където 30 години след обединението на Германия много хора все още се чувстват ощетени, отбелязва Асошиейтед прес.", "date": "2019.11.05", "title": "Меркел: Недоволството не ни дава право да мразим"}
{"url": "https://www.24chasa.bg/novini/article/7748099", "text": "Няма да има ново вдигане във възрастта за пенсия. А остава постепенното нарастване на стажа и възрастта, докато стигне 65 години при мъжете и жените през 2037 г. Това уточнение направиха от социалното министерство във връзка с публикации, в които се твърди, че се обмисля допълнително вдигане на възрастта за пенсиониране.  Не се предлагат нови мерки за „повишаване на пенсионната възраст и стаж“, „ограничаване на ранното пенсиониране“ или „въвеждане на многофондова система във втория и третия стълб на пенсионната система“ , обясняват от социалното. През 2015 г. Народното събрание одобри промени в Кодекса за социално осигуряване с цел финансово стабилизиране на пенсионната система и повишаване на адекватността на пенсиите. Сред предприетите тогава мерки беше предвидено и плавното повишаване на пенсионната възраст до достигане на 65 години за мъжете и жените през 2037 година. Тези разпоредби са в сила от 1 януари 2016 г. и продължават да се изпълняват според регламентирания в законодателството график ежегодно. Предложеният за обществено обсъждане проект на Отчет за 2018 г. за изпълнение на актуализираната Национална стратегия за демографско развитие на населението в Република България (2012-2030 г.) не съдържа нови мерки и предложения за допълнително нарастване на пенсионната възраст и стаж, извън предвиденото в приетото през 2015 г. законодателство, уточняват още от министерството.", "date": "2019.11.05", "title": "Няма да има ново вдигане на възрастта за пенсия! Остава 65 г. до 2037 г."}
{"url": "https://www.24chasa.bg/novini/article/7748120", "text": "1. ПРОЕКТ НА РЕШЕНИЕ ЗА ПРИЗНАВАНЕ НА СДРУЖЕНИЕ „БЪЛГАРСКА АСОЦИАЦИЯ ЗА РЕКРЕАЦИЯ, ИНТЕГРАЦИЯ И СПОРТ“ (БАРИС) ЗА НАЦИОНАЛНО ПРЕДСТАВИТЕЛНА ОРГАНИЗАЦИЯ. Внася: министърът на труда и социалната политика 2. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ И ВЪЗЛАГАНЕ НА ДИРЕКЦИЯ „НАЦИОНАЛЕН ФОНД” НА МИНИСТЕРСТВОТО НА ФИНАНСИТЕ ДА ИЗВЪРШВА ПРОВЕРКИ ПО СМИСЪЛА НА § 4, АЛ. 1, БУКВА „А“ НА ЧЛ. %25 ОТ РЕГЛАМЕНТ (ЕС) № 1303/2013 НА ЕВРОПЕЙСКИЯ ПАРЛАМЕНТ И НА СЪВЕТА ОТ 17 ДЕКЕМВРИ 2013 Г. ЗА ОПРЕДЕЛЯНЕ НА ОБЩОПРИЛОЖИМИ РАЗПОРЕДБИ ЗА ЕВРОПЕЙСКИЯ ФОНД ЗА РЕГИОНАЛНО РАЗВИТИЕ, ЗА ЕВРОПЕЙСКИЯ СОЦИАЛЕН ФОНД, ЗА КОХЕЗИОННИЯ ФОНД, ЗА ЕВРОПЕЙСКИЯ ЗЕМЕДЕЛСКИ ФОНД ЗА РАЗВИТИЕ НА СЕЛСКИТЕ РАЙОНИ И ЗА ЕВРОПЕЙСКИЯ ФОНД ЗА МОРСКО ДЕЛО И РИБАРСТВО И ЗА ОПРЕДЕЛЯНЕ НА ОБЩИ РАЗПОРЕДБИ ЗА ЕВРОПЕЙСКИЯ ФОНД ЗА РЕГИОНАЛНО РАЗВИТИЕ, ЗА ЕВРОПЕЙСКИЯ СОЦИАЛЕН ФОНД, ЗА КОХЕЗИОННИЯ ФОНД И ЗА ЕВРОПЕЙСКИЯ ФОНД ЗА МОРСКО ДЕЛО И РИБАРСТВО И ЗА ОТМЕНЯНЕ НА РЕГЛАМЕНТ (ЕО) № 1083/2006 НА СЪВЕТА ЗА ВЕРИФИКАЦИЯ НА РАЗХОДИ НА УПРАВЛЯВАЩИЯ ОРГАН ПО ОПЕРАТИВНА ПРОГРАМА „ИНОВАЦИИ И КОНКУРЕНТОСПОСОБНОСТ“ В КАЧЕСТВОТО МУ НА БЕНЕФИЦИЕНТ В РАМКИТЕ НА ПРИОРИТЕТНА ОС 5 „ТЕХНИЧЕСКА ПОМОЩ“. Внася: министърът на икономиката 3. ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАНСФЕРИ ПО БЮДЖЕТИТЕ НА ОБЩИНИТЕ ЗА 2019 Г. ЗА ИЗПЛАЩАНЕ НА ДОПЪЛНИТЕЛНО ВЪЗНАГРАЖДЕНИЕ ЗА ПОСТИГНАТИ РЕЗУЛТАТИ ОТ ТРУДА НА ДИРЕКТОРИТЕ НА ОБЩИНСКИТЕ ДЕТСКИ ГРАДИНИ, НА УЧИЛИЩА, НА ЦЕНТРОВЕ ЗА ПОДКРЕПА ЗА ЛИЧНОСТНО РАЗВИТИЕ И НА ЦЕНТРОВЕ ЗА СПЕЦИАЛНА ОБРАЗОВАТЕЛНА ПОДКРЕПА. Внася: министърът на образованието и науката 4. ПРОЕКТ НА ПОСТАНОВЛЕНИЕ ЗА ИЗВЪРШВАНЕ НА ПРОМЕНИ НА УТВЪРДЕНИТЕ СЪС ЗАКОНА ЗА ДЪРЖАВНИЯ БЮДЖЕТ НА РЕПУБЛИКА БЪЛГАРИЯ ЗА 2019 Г. МАКСИМАЛНИ РАЗМЕРИ НА НОВИТЕ ЗАДЪЛЖЕНИЯ ЗА РАЗХОДИ, КОИТО МОГАТ ДА БЪДАТ НАТРУПАНИ ПРЕЗ 2019 Г. ОТ МИНИСТЕРСТВОТО НА ТУРИЗМА. Внася: министърът на туризма 5. ПРОЕКТ НА РЕШЕНИЕ ЗА ОБЯВЯВАНЕ НА ПЪТЕН УЧАСТЪК - ПУБЛИЧНА ДЪРЖАВНА СОБСТВЕНОСТ, ЗА ПУБЛИЧНА ОБЩИНСКА СОБСТВЕНОСТ И ЗА ПРОМЕНИ В СПИСЪКА НА РЕПУБЛИКАНСКИТЕ ПЪТИЩА. Внасят: министърът на регионалното развитие и благоустройството министърът на транспорта, информационните технологии и съобщенията 6. ПРОЕКТ НА РЕШЕНИЕ ЗА ПРОМЯНА НА ПРЕДНАЗНАЧЕНИЕТО НА ИМОТ - ПУБЛИЧНА ДЪРЖАВНА СОБСТВЕНОСТ. Внасят: министърът на регионалното развитие и благоустройството министърът на вътрешните работи 7. ПРОЕКТ НА РЕШЕНИЕ ЗА ДАВАНЕ НА СЪГЛАСИЕ ЗА ПРОДАЖБА НА НЕДВИЖИМИ ИМОТИ, СОБСТВЕНОСТ НА „БДЖ-ТОВАРНИ ПРЕВОЗИ“ ЕООД - СОФИЯ. Внася: министърът на транспорта, информационните технологии и съобщенията 8. ПРОЕКТ НА РЕШЕНИЕ ЗА ОБЯВЯВАНЕ НА ЧАСТ ОТ ИМОТ - ПУБЛИЧНА ДЪРЖАВНА СОБСТВЕНОСТ, ЗА ИМОТ - ЧАСТНА ДЪРЖАВНА СОБСТВЕНОСТ, И ЗА БЕЗВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА ПЛОВДИВ, ОБЛАСТ ПЛОВДИВ. Внася: министърът на регионалното развитие и благоустройството 9. ПРОЕКТ НА РЕШЕНИЕ ЗА ОБЯВЯВАНЕ НА ИМОТ - ПУБЛИЧНА ДЪРЖАВНА СОБСТВЕНОСТ, ЗА ИМОТ - ЧАСТНА ДЪРЖАВНА СОБСТВЕНОСТ, И ЗА АПОРТИРАНЕ НА ИМОТИ В КАПИТАЛА НА „АВТОМАГИСТРАЛИ“ ЕАД - СОФИЯ. Внася: министърът на регионалното развитие и благоустройството 10. ПРОЕКТ НА РЕШЕНИЕ ЗА БЕЗВЪЗМЕЗДНО ПРЕХВЪРЛЯНЕ ПРАВОТО НА СОБСТВЕНОСТ ВЪРХУ ИМОТИ - ЧАСТНА ДЪРЖАВНА СОБСТВЕНОСТ, НА ОБЩИНА БУРГАС, ОБЛАСТ БУРГАС. Внася: министърът на регионалното развитие и благоустройството 11. ПРОЕКТ НА РЕШЕНИЕ ЗА ПРЕДЛОЖЕНИЕ ДО НАРОДНОТО СЪБРАНИЕ ЗА РАТИФИЦИРАНЕ НА СПОРАЗУМЕНИЕТО ЗА ИЗВЪРШВАНЕ НА ПРЕГЛЕД НА ИНВЕСТИЦИОННАТА ПОЛИТИКА НА РЕПУБЛИКА БЪЛГАРИЯ МЕЖДУ РЕПУБЛИКА БЪЛГАРИЯ, ОТ ЕДНА СТРАНА, И ОРГАНИЗАЦИЯТА ЗА ИКОНОМИЧЕСКО СЪТРУДНИЧЕСТВО И РАЗВИТИЕ (ОИСР), ОТ ДРУГА СТРАНА. Внася: министърът на икономиката 12. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ ЗА СЪТРУДНИЧЕСТВО В ОБЛАСТТА НА ОБРАЗОВАНИЕТО МЕЖДУ ПРАВИТЕЛСТВОТО НА РЕПУБЛИКА БЪЛГАРИЯ И ПРАВИТЕЛСТВОТО НА СОЦИАЛИСТИЧЕСКА РЕПУБЛИКА ВИЕТНАМ ЗА ПЕРИОДА 2019-2023 Г. Внася: министърът на образованието и науката 13. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА МЕМОРАНДУМ ЗА РАЗБИРАТЕЛСТВО ЗА СЪТРУДНИЧЕСТВО В ОБЛАСТТА НА МЛАДЕЖТА И СПОРТА МЕЖДУ МИНИСТЕРСТВОТО НА МЛАДЕЖТА И СПОРТА НА РЕПУБЛИКА БЪЛГАРИЯ И МИНИСТЕРСТВОТО НА МЛАДЕЖТА И СПОРТА НА РЕПУБЛИКА ТУРЦИЯ. Внася: министърът на младежта и спорта 14. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО ИКОНОМИЧЕСКИ И ФИНАНСОВИ ВЪПРОСИ (ЕКОФИН), ПРОВЕДЕНО НА 10 ОКТОМВРИ 2019 Г. В ЛЮКСЕМБУРГ. Внася: министърът на финансите 15. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ”, ПРОВЕДЕНО НА 15 ОКТОМВРИ 2019 Г. В ЛЮКСЕМБУРГ. Внася: заместник министър-председателят по правосъдната реформа и министър на външните работи 16. ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИКА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ“ (ЧЛ. 50), ПРОВЕДЕНО НА 15 ОКТОМВРИ 2019 Г. В ЛЮКСЕМБУРГ. Внася: заместник министър-председателят по правосъдната реформа и министър на външните работи 17. ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА ЗАКОН ЗА ИЗМЕНЕНИЕ И ДОПЪЛНЕНИЕ НА ЗАКОНА ЗА ПЛАТЕЖНИТЕ УСЛУГИ И ПЛАТЕЖНИТЕ СИСТЕМИ. Внася: министърът на финансите 18. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ПРИЛАГАНЕ НА ЗАКОНА ЗА ЧУЖДЕНЦИТЕ В РЕПУБЛИКА БЪЛГАРИЯ, ПРИЕТ С ПОСТАНОВЛЕНИЕ № 179 НА МИНИСТЕРСКИЯ СЪВЕТ ОТ 2011 Г. Внася: министърът на вътрешните работи 19. ПРОЕКТ НА ПОСТАНОВЛЕНИЕ ЗА ИЗМЕНЕНИЕ И ДОПЪЛНЕНИЕ НА ПРАВИЛНИКА ЗА ИЗДАВАНЕ НА БЪЛГАРСКИТЕ ЛИЧНИ ДОКУМЕНТИ, ПРИЕТ С ПОСТАНОВЛЕНИЕ № 13 НА МИНИСТЕРСКИЯ СЪВЕТ ОТ 2010Г. Внася: министърът на вътрешните работи", "date": "2019.11.05", "title": "Вижте какво решава Министерският съвет утре"}
{"url": "https://www.24chasa.bg/novini/article/7748113", "text": "Централният съвет на евреите в Германия разкрикикува призива на няколко политици от десноцентристкия Християндемократически съюз (ХДС) в провинция Тюрингия да бъде обмислен вариантът за преговори с крайнодясната партия \"Алтернатива за Германия\" (АзГ), предаде ДПА. В момента в Тюрингия е в ход процес по съставяне на ново коалиционно правителство след провинциални избори, съобщава БТА. \"Местните политици от ХДС, които искат да бъдат отворени за преговори с АзГ, действат безотговорно. Защото по този начин те допринасят за това на АзГ да се създава образ на социално приемлива\" партия, заяви председателят на съвета Йозеф Шустер пред вестник \"Тагесшпигел\".", "date": "2019.11.05", "title": "Съветът на евреите в Германия критикува призива на ХДС за преговори с \"Алтернатива за Германия\""}
{"url": "https://www.24chasa.bg/novini/article/7748135", "text": "Ще поканя в Плевен посланиците на държавите, членуващи в ЕС, за да им кажа какво се случва по избори в града ни и в България. Преди това очаквам държавните институции да анализират резултатите от вота. Това заяви пред медиите във вторник спечелият втори кметски мандат в Плевен Георг Спартански. Той допълни, че няма да позволи името му да бъде петнено с нечисти машинации. Спартански даде пример с изборите в Буковлък. На първия и втория тур там са гласували 1500 души от общо 3200 избиратели. На първия тур кандидатът на ГЕРБ получил около 840 гласа, Спартански - близо 600. \"На втория по чудодеен начин всичко за мен се прелива на кандидата на ГЕРБ и той е с 1398 гласа, аз със 109. В 205 секция в Буковлък, където имаше внушения, че Спартански пазарува вота, неговият опонент е с 643 гласа, той с 3. \"Излиза, че в 5-те дни между 2-та тура хората масово са преживели катарзис и са ме анулирали. Оказва се, че от секцията се омита всичко, което не е в полза на фаворита на властта. Това е в разрез с твърдението, че вот купува, който губи\", обясни Спартански. Той има информация, че негови застъпници в Буковлък са били арестувани, нямал е и представители в секционните комисии. \"Какво свърши полицията, освен да арестува хора, свързани по някакъв начин с изборния процес като мои застъпници? Защо задържаните са били притискани, че ще лежат в затвора, ако не се съгласят на споразумение с прокуратурата по обвинение, че са купували гласове в моя полза\", заяви Спартански.", "date": "2019.11.05", "title": "Спартански срещу внушенията за спазарен вот в Буковлък: В 205 секция взех 3 гласа, ГЕРБ - 643"}
{"url": "https://www.24chasa.bg/novini/article/7748085", "text": "Организацията вече съществува 16 години, благодарение на г-н Цацаров получихме известност в България и чужбина. Аз чувствам себе си като български патриот. Аз съм български обществен деятел и политик, не съм имал намерения да не се върна. Това каза пред bTV председателят на българското Национално движение \"Русофили\" Николай Малинов, който е сред удостоените от Владимир Путин с руския орден \"Дружба\". \"За мен Русия е приятелска за България държава, няма как да си шпионин на приятелска държавна. Съдебните процеси не ги разбирам изобщо. Беше подадено искане към съда, изпълнил съм гаранция от 50 хил. лева. Съдът прецени, че пада за 3 дена, аз изпълних желанието на съда. Бях поканен на няколко конференции. Като получих три дена, присъствах само на едно от мероприятията. Надявам се, че тази мярка ще отпадне рано или късно. Аз съм човек, който се занимава с международна дейност. Това за шпионството е обидно, но не е сериозно\", каза Малинов.  \"За мен пране на пари е да имаш пари с незаконен произход и да ги узаконяваш. Нямам пари, които трябва да бъдат узаконявани, напротив- парите не достигат \"В Москва бях поканен от администрацията на президента Путин да присъствам на това награждаване със съпругата си. Вчера са търсили съпругата ми, а не беше тайна, че тя е с мен в Москва. Ние не сме се крили. Представител на властите я е издирвал в офиса й\", каза Малинов \"Орденът е за мир и дружба. Развиваме отношенията между нашите два народа. Издаваме книжки, правим конференции, събори, концерти. Това правим. 240 организации имаме. Нашият събор \"Копринка\" го знаете, тази година се събраха 16 хил. човека\", каза още той. \"Някой чувства военна заплаха за България от Русия, аз такава заплаха не чувствам. Българският народ не се чувства заплашен, някой се чувства заплашен.  \"Разговорът с Путин беше кратък. Повдигнах въпроса за дейността на \"Русофили\" и за прокурорския въпрос. По втората тема му казах, че съм пуснат само за 3 дена. Той се усмихна и каза \"Виж какво, прояви разбиране и търпение към българските власти, те са подложени на голям натиск, прояви търпение и разбиране по този въпрос\". Каквото ви казвам е 1:1. Той ме изненада приятно, каза обезателно да предам поздрави на съпругата си, която води проекта Russia Beyond\", каза председателят на \"Русофили\".  \"С Леонид Решетников се видяхме, бяхме в еуфория, че са ме пуснали. На другия ден бях във вилата му. Ходихме на руска баня, пихме ракия. На брат ми рецептите взел, научил се да прави ракия. Изкуши ме с украинска сланина. Той изрази своето огорчение, той много битки е водил за България, той пръв каза, че не ние, а те са ни предали. Каза \"огорчението ми е, че ти получаваш удари за нашето присъствие\", каза Малинов. \"Знам, че с Волен Сидеров се е срещал, с много хора поддържа отношения. В моите отношения с него, никога не съм си позволявал да злословя срещу други хора. Обикновено ходи да почива на Старозагорските минерални бани. Той като е тук, на 20 дена веднъж я го видя, я не.\", каза Малинов. \"Късно вечерта се видяхме с Малофеев да се почерпим за ордена. Той се пошегува: Ще кажеш, че само указанията на Путин си дошъл да изпълняваш. С Малофеев бизнес отношения не сме имали\", добави той.", "date": "2019.11.05", "title": "Путин казал на Малинов: Имай търпение към българските власти, подложени са на натиск"}
{"url": "https://www.24chasa.bg/novini/article/7748148", "text": "Започна делото за големия пожар в Креснеското дефиле през 2017 година. Пожарът тогава обхвана над 15 000 декара горска растителност, а експерти изчислиха, че ще са необходими милиони левове за ново залесяване и поне 50 години, за да бъдат възстановени изгорелите гори. Единствен обвиняем за пожара е 31-годишният пастир Костадин Митев. Краварят е обвинен в причиняване на пожара по непредпазливост, като наказанието, което може да получи, е до 5 години затвор. В Районния съд в Благоевград днес Митев запази мълчание, предаде  . На 24 август 2017 г. пожарът тръгна от село Мечкул, мина през селата Стара Кресна и Ощава, за да стигне до село Влахи. Това е най-големия пожар в България, откакто се води статистика. След него гората бе изсечена, а преди година започна залесяване с черен бор и дъб.", "date": "2019.11.05", "title": "Тръгна делото срещу пастира, обвинен за пожара в Кресненското дефиле"}
{"url": "https://www.24chasa.bg/novini/article/7748164", "text": "Военнослужещите от 39-ия български контингент встъпиха в изпълнение на своите задължения в мисията на НАТО в Афганистан \"Решителна подкрепа\", съобщиха от пресцентъра на Министерството на отбраната. На тържествената церемония, която се проведе в база KAF в Кандахар, Афганистан, командирите на 38-и и 39-и контингент, полковник Иван Иванов и полковник Красимир Горанов, подписаха акта за сдаване и приемане на длъжността \"национален командир на контингента\" в присъствието на комисия по ротацията от Съвместното командване на силите. Председателят на комисията полковник Димитър Андонов, началник на сектор в отдел \"КИС\" на Съвместното командване на силите, изказа благодарността на командването към 38-ия контингент за отличното изпълнение на задачите. Той изрази увереност, че военнослужещите от 39-ия контингент ще проявят висок воински дух и професионализъм по време на участието си мисията на НАТО \"Решителна подкрепа\". Националният командир на 38-и контингент полковник Иван Иванов награди военнослужещи от контингента за проявен висок професионализъм и отговорност при изпълнение на поставените задачи. Всички вoeннocлужeщи от контингента получиха медали зa учacтиeто си в миcията на НАТО в Афганистан. На церемонията присъстваха командирът на база KAF полковник Селърс, националният командир на румънския контингент полковник Кожухару, военнослужещи от контингентите на страните коалиционни партньори, които са взаимодействали с българския контингент при изпълнение на задачите. 39-ият военен контингент е с общ състав до 160 военнослужещи със структура национален елемент, рота за охрана, екип от съветници и щабни офицери. В мисията на НАТО в Афганистан в продължение на 6 месеца българските военнослужещи ще изпълняват задачи, свързани основно с организирането на контролно-пропускателния режим на автомобилния и пешеходния трафик на летището в Кандахар, както и с обучението и методическото подпомагане на формирования от Афганистанската национална армия. Национален командир на контингента е полковник Красимир Горанов, помощник-национален командир на контингента за Кабул е полковник Мирослав Маринов, помощник-национален командир на контингента за Кандахар е подполковник Вичо Вичев, а командир на ротата за охрана - капитан Росен Начев от военно формирование 48 430 - Стара Загора.", "date": "2019.11.05", "title": "39-ият български контингент встъпи в изпълнение на своите задължения в мисията на НАТО в Афганистан"}
{"url": "https://www.24chasa.bg/novini/article/7748184", "text": "Читателите на британско списание обявиха летището в Истанбул за „Летище на годината”, съобщи  . Летището е на път да се превърне в глобален център със своята уникална архитектура, силно развита инфраструктура и високи технологии. Докато летището в Истанбул беше наградено в категорията „Избор на читателите: Летище на годината“, списанието обяви и други награди: Индийското международно летище „Кемпегова” получи награда за „Най-устойчива инициатива“; комплексът за терминали на средното летище в Абу Даби беше отличено за „Проект за иновативен дизайн“; летището в Единбург, Шотландия получи награда „Най-добра инициатива за достъпност“. Летището в Истанбул, чиято първа фаза официално беше открита през октомври 2018 г., пое въздушния трафик от летище „Ататюрк” на 6 април. Предвижда се то да обслужва 200 милиона пътници годишно с пълен капацитет, след като до 2028 г. бъдат завършени всички четири фази с шест писти.", "date": "2019.11.05", "title": "Британско списание: Летище на годината е новото в Истанбул"}
{"url": "https://www.24chasa.bg/novini/article/7748192", "text": "Медицинска сестра,  , доброволно е подала заявление за напускане. „Какво искаш! Какво искаш! Мръсницо! Животно мръсно!”, се чува на записа. Разпоредена е вътрешна проверка, която включва писмени обяснения от директора на детската градина Галя Димитрова, както и на медицинското лице Снежина Стоичкова, съобщават от район \"Надежда\". Експерти от Столична община са извършили проверка в градината, за да бъде изяснена отговорността на директора по случая. Галя Димитрова ще представи на Столична община писмените обяснения на останалите служители, отговарящи за групата на пострадалото дете. Ще бъдат наложени и санкции. Експерти са се срещнали с родителите на детето, от които се очаква да подадат писмени сигнали до Столична община и Държавна агенция закрила на детето. Директорът на детската градина ще проведе спешно допитване до родителите за въвеждане на видеонаблюдение и при постигнато съгласие такова ще бъде изградено.", "date": "2019.11.05", "title": "Медицинската сестра, нарекла дете \"мръсница\", доброволно напуска работа"}
{"url": "https://www.24chasa.bg/novini/article/7748197", "text": "\"Това, което ме радва е, че все по-малко произвеждаме първична суровина и все повече - сложно преработена продукция, с много по-висока добавена стойност\". Това каза вицепремиерът Томислав Дончев на честването, посветено на Деня на металурга и на 20-годишното устойчиво развитие на металургичния завод в Шумен - един от големите производители на алуминиеви изделия, предава БТА. \"Когато някой ми каже, че в България не се произвежда нищо и няма инвестиции, едно от местата където искам да го доведа е тук\". Металургията \"е един от най-важните и значими дялове на българската икономика. Близо 8-9 процента от брутния вътрешен продукт е стойността на произведената продукция, експорт за 8 милиарда. Това е индустрия, която има славно минало, убеден съм, че има и славно бъдеще\", отбеляза Дончев. Той заяви, че е радостен и от факта, че \"техническото оборудване, машините, съоръженията, технологиите стават все по-сложни и високи. И днес с гордост можем да кажем, че това е дял от българската икономика, това е индустрия, която не просто оцелява, тя плува свободно на международните пазари и най-важното е, че всеки ден сме по-добри от предишния. Всичко това е и смелост на инвеститорите, и, надявам се, на добро сътрудничество с всички държавни органи - местна власт и държавни институции\", посочи Дончев. По повод предходно изказване на Антон Петров - председател на УС на Българската асоциация на металургичната индустрия, за високата цена на тока за индустрията в България, вицепремиерът каза: \"Няма да се направя, че не съм чул повдигнатия въпрос за цената на тока, само да уточня, че не държавата продава ток. Това е пазар и се случва един ден цената да е висока, друг ден да е ниска. Ако има каквито и да е било данни за несъвършенство на този пазар, аз се надявам да ги открием заедно и да ги отстраним. Това е въпрос и на контролни органи, въпрос е и на законодателна инициатива. Няма причина да не променим законодателството, за да гарантира истински, конкурентен, честен, прозрачен пазар\", заяви Томислав Дончев. Пред репортер на БТА Антон Петров уточни, че разговори за намаляването на цената на тока за индустрията са водени и се водят.", "date": "2019.11.05", "title": "Томислав Дончев: В България все повече произвеждаме сложно преработена продукция"}
{"url": "https://www.24chasa.bg/novini/article/7748218", "text": "Кипърският финансов министър призна днес, че някои грешки са били допуснати при предоставянето на гражданство срещу инвестиции, след като разкрития за лица, получили паспорти по този начин, предизвикаха остри реакции на острова, предаде Ройтерс, цитирана от БТА. Разследване на Ройтерс, публикувано през октомври, разкри, че богати роднини и съюзници на дългогодишния премиер на Камбоджа Хун Сен си купуват чуждо гражданство, като осем души от най-близкото му обкръжение са получили кипърски паспорти. Властите в Кипър започнаха разследване след информацията. Местни медии впоследствие съобщиха за други лица, възползвали се от тази схема. Тази схема е била използвана от повече от 3 200 инвеститори и членове на семействата им между 2013 и 2018 г. В кипърски медии се появиха съобщения, че някои от инвеститорите с издадени кипърски паспорти може би са замесени в пране на пари или са свързани с авторитарни правителства. Ние трябва да признаем, че в първите години бяха допуснати грешки. Макар и изолирани, но не и незначителни, каза кипърският министър на финансите Харис Георгиадис на бизнес конференция в Никозия. Съществени корективни мерки, отнасящи се до програмата, влязоха в сила от началото на тази година, каза той. Кипър стартира план през 2013 г. за даване на гражданство срещу инвестиция, който дава възможност срещу инвестиция от минимум 2 милиона евро да се купи паспорт и право на безвизово пътуване в Европейския съюз, посочва агенцията. Програмата беше преразгледана няколко пъти и сега критериите са по-строги, посочват властите. Кипърският кабинет се очаква да обсъди въпроса утре, съобщиха кипърски медии.", "date": "2019.11.05", "title": "Кипърският финансов министър: Има грешки при даването на гражданство за инвестиции"}
{"url": "https://www.24chasa.bg/novini/article/7748259", "text": "Тазгодишният месец октомври е най-топлият в света, откакто европейската служба \"Коперник\" за климатичните промени е започнала наблюденията си през 1981 г., съобщи Франс прес. Става въпрос за 5-ия последователен месец, който подобрява или се доближава до рекордните стойности. Тазгодишният октомври е с 0,69 градуса Целзий по-топъл в сравнение със средните температури за периода 1981-2000 г., като надвишава с 0,01 градуса Целзий температурата през октомври 2015 г. и с 1,2 градуса Целзий температурата през прединдустриалната епоха. Тазгодишният месец юни бе най-топлият в историята на наблюденията, а тазгодишният юли постави абсолютен рекорд за най-топъл месец, регистриран някога. Тазгодишният август бе на второ място сред най-топлите месеци август, а тазгодишният септември бе най-топлият сред месеците сепетември, откакто са започнали наблюденията. Последните 4 години са най-топлите, регистрирани някога в света.", "date": "2019.11.05", "title": "Тазгодишният октомври е най-топлият,\nрегистриран някога"}
{"url": "https://www.24chasa.bg/novini/article/7748276", "text": "Президентът на САЩ Доналд Тръмп изрази днес готовност да окаже на Мексико военна помощ в борбата с наркокартелите, предаде Франс прес. Има подозрения, че представители на такива организирани престъпни групи стоят зад убийството на деветима американски мормони в Северно Мексико, предава БТА. \"Ако Мексико има нужда или моли за помощ, за да се отърве от тези чудовища, Съединените щати са готови\" да окажат помощ за бързо и ефикасно решаване на въпроса, заяви Тръмп в поредица от публикации в Туитър. Той добави, че \"е време Мексико, с помощта на Съединените щати, да обяви война на наркокартелите и да ги изличи от лицето на Земята\". Мексиканският президент Андрес Мануел Лопес Обрадор заяви днес, че ще обсъди с американския си колега сътрудничеството между двете страни в борбата с наркотрафикантите. Най-малко три жени и шест деца от американската мормонска общност са били убити при въоръжено нападение в Северно Мексико, съобщи вчера роднина на жертвите. Предполага се, че убийците са от престъпните банди, които действат в граничните със САЩ райони. Представители на мормонската общност са принудени през 19-и век да емигрират от Съединените щати в Мексико, за да избегнат преследвания заради практикуваната от тях полигамия. Голям брой мормони от Мексико имат двойно мексиканско и американско гражданство, отбелязва Франс прес.", "date": "2019.11.05", "title": "Тръмп готов да помогне на Мексико\nс военна помощ в борбата с наркокартелите"}
{"url": "https://www.24chasa.bg/novini/article/7748245", "text": "Наемните цени на имоти - държавна собственост да се определят на база оценка, извършена от независим оценител, отчитаща условията на конкретния пазар и съобразена с приетите по реда на Закона за независимите оценители стандарти за оценяване. Това предвижда Проект на Постановление на Министерския съвет за изменение и допълнение на Правилника за прилагане на Закона за държавната собственост, съобщиха от пресцентъра на Министерството на регионалното развитие и благоустройството /МРРБ/. Досега наемната цена на помещения, предназначени за здравни, образователни и хуманитарни дейности за социално задоволяване нуждите на населението или на юридически лица с нестопанска цел, определени за осъществяване на общественополезна дейност, както и на помещения, предоставени на международни организации, които се предоставят под наем без провеждане на търг, се определя в троен, съответно в петорен размер спрямо наемната цена на жилище със същата полезна площ и показатели. Определянето на първоначалната наемна цена при провеждане на търгове за отдаване под наем на имоти - държавна собственост към настоящия момент също става спрямо наемната цена на жилище със същата полезна площ и показатели, като се дава възможност цената да бъде увеличена до 40 пъти в зависимост от реалните пазарни наемни цени за съответния район. В проекта се предвижда още промяна в начина на предоставяне на държавните имоти. Политическите сили, отговарящи на чл. 31 от Закона за политическите партии, вече няма да заплащат наем, а ще се учредява безвъзмездно право на ползване върху имот - частна държавна собственост, за срок не по-дълъг от 10 години. В разпоредбите на Правилника за прилагане на Закона за държавната собственост е записано изрично, че партиите не могат да използват държавния имот за извършване на икономическа дейност, нито да ги отдават под наем или да ги преотстъпват за ползване. От партийното ръководство ще трябва да декларират, че разполагат с необходимия финансов ресурс за стопанисването на имота. Партиите ще заплащат данък недвижими имоти и такса битови отпадъци за имота, всички експлоатационни разходи, както и тези за текущи поправки и ремонти. Политическите партии трябва да представят документ, удостоверяващ, че имат парламентарна група или достатъчен брой народни представители да образуват такава. Извънпарламентарните партии пък ще трябва да доказват, че на последните избори за народни представители са получили не по-малко от едно на сто от действителните гласове. При неплащане на разходите повече от три месеца, както и когато партията престане да отговаря на изискванията на чл.31 от Закона за политическите партии, договорът се прекратява. С промените в Правилника за прилагане на Закона за държавната собственост се разписва подробно и редът за ползване на имоти - частна държавна собственост от синдикатите. При ползването на такива имоти синдикалните организации не могат да осъществяват в тях икономическа дейност, нито да ги отдават под наем или да ги преотстъпват за ползване. Синдикатът, на който e предоставен за безвъзмездно ползване имот - частна държавна собственост, също е длъжен да плаща данък недвижими имоти и такса битови отпадъци за него, както и всички експлоатационни разходи и тези за текущи ремонти. Проектът на постановление и докладът към него са публикувани за обществено обсъждане на интернет страницата на Министерството на регионалното развитие и благоустройството и на Портала за обществени консултации.", "date": "2019.11.05", "title": "Наемите на държавни имоти ще се определят на база оценка от независим оценител"}
{"url": "https://www.24chasa.bg/novini/article/7748285", "text": "Гръцкият президент Прокопис Павлопулос призова днес Турция да признае престъпленията на предишните режими срещу арменците и гърците, предаде агенция АНА-МПА, цитирана от БТА. \"Гърция иска да предаде на Турция, наш приятел и съсед, че ще бъде в неин интерес и ще повиши международната й репутация, ако смело се извини за престъпленията срещу човечеството, които нейните предишни лидери безразсъдно са извършили срещу арменците и гърците\", каза Павлопулос след среща с арменския президент Армен Саркисян в Ереван. Гръцкият президент добави, че все повече страни от международната общност признават арменския геноцид, и отбеляза, че Гърция го е признала през 1996 г., обявила е 24 април за официален ден в памет на жертвите на арменския геноцид, а през 2014 г. е обявила извън закона отричането на арменския геноцид. От своя страна Армения през 2015 г. е признала геноцида на понтийските гърци, каза Павлопулос. Той подчерта, че Гърция желае приятелство и добросъседски отношения с Турция и подкрепя нейната интеграция в Европейския съюз, но това предполага спазване на международното право и европейските закони. В интервю за агенция Арменпрес по-рано Павлопулос каза, че отношенията на Гърция и Армения се базират на дълготрайно приятелство, взаимно разбирателство и сходни страдания в миналото.", "date": "2019.11.05", "title": "Гръцкият президент: Турция да признае престъпленията срещу арменци и гърци"}
{"url": "https://www.24chasa.bg/novini/article/7747793", "text": "Вицепремиерът и министър на външните работи Екатерина Захариева и министърът на външните работи на Чехия Томаш Петричек обсъдиха възможности българският и чешкият бизнес да обединят усилията си като реализират съвместни проекти и инвестиции, включително на нови пазари като Африка. Това съобщиха от пресцентъра на Министерството на външните работи. Двамата разговаряха в Министерството на външните работи, където Екатерина Захариева посрещна Томаш Петричек на първо посещение у нас. Външният ни министър подчерта традиционното приятелство между Чехия и България, които догодина ще отбележат 100 г. от установяване на дипломатически отношения. „Между нас няма открити въпроси. Говорихме как да използваме тази годишнина допълнително да сближим народите и да дадем възможност на бизнеса да реализира общи проекти“, заяви Екатерина Захариева. Двустранният стокообмен за последните 10 г. се е утроил. За 2018 г. той възлиза на 1,37 млрд евро, но и двете страни бяха единодушни, че има още възможности за развитие на икономическото сътрудничество. „Обсъдихме и това, че е добре чешкият и българският бизнес да обединят усилия в инвестиции и нови пазари, например Африка. Това е континент, където и България, и Чехия имат традиционно добри връзки“, каза външният ни министър. Според Томаш Петричек визитата му „е възможност да задълбочим икономическите си връзки, въпреки огромният растеж във взаимната търговия, който отбелязваме“. Чешкият външен министър заяви желание за съвместни инвестиционни проекти с България в областта на туризма, енергетиката, транспорта. Той открои и постиженията на България във високотехнологичната сфера. „За България Ай Ти - секторът се превърна в традиционен. Развива се постоянно, динамичен е. У нас имаме най-високия процент на жени-инженери, работещи в този сектор. Мисля, че информационните технологии и математиката са заложени в ДНК-то на българите – учениците ни печелят отличия в международни състезания и олимпиади наред с деца от САЩ, Китай и Русия“, каза Екатерина Захариева. Според нея нови възможности за сътрудничество има и в областта на автомобилостроенето, оръжейна промишленост. Министър Захариева подчерта и общите позиции по европейския дневен ред. Двамата министри се договориха България и Чехия да обединят усилията си за начало на преговори за присъединяване към ЕС на Република Северна Македония и Албания. Един от приоритетите на Чехия като председател в момента на Вишеградската група е как да бъдат подпомогнати Западните Балкани по пътя им към ЕС. „Разочаровани сме, и България, и Чехия, че за пореден път бе отложено решението за Република Северна Македония и Албания. Разбрахме се още повече да обединим усилията да убедим скептичните държави-членки на ЕС, че тези държави са част от Европа и тяхното място е в европейското семейство\", заяви Екатерина Захариева. „За нас е важно ЕС да бъде конкурентно способен, да развиваме технологиите. Важно е също така ЕС да остане единен и да решава проблемите ни в рамките на общността. Важно е и да подкрепяме приятелите от Западните Балкани“, заяви Томаш Петричек. Външните министри на България и Чехия се разбраха и страните да поддържат още по-добра координация по отношение на следващия бюджет на ЕС. „Нашият премиер в момента е в Прага на среща на държавите, приятели на кохезионната политика“, каза Екатерина Захариева. По повод миграционния въпрос тя подчерта, че България стриктно спазва задълженията си да охранява външната граница на ЕС. И двамата министри се съгласиха, че „механизмът за солидарност“ в общоевропейската миграционна политика не трябва да е временен, а постоянен. Като пример за общи позиции в европейския дневен ред Екатерина Захариева посочи и борбата с дезинформацията, борбата с климатичните промени. Тя изрази надежда, че визитата на Петричек ще допринесе за още по-близки връзки между двата народа. В момента в Чехия живеят 15 000 българи, в Прага се намира и единственото пълноформатно българско училище зад граница “Петър Берон“, открито преди повече 70 г. У нас – през 1949 г., е открит първият чешки културен център зад граница, а мнозина чехи са допринесли за развитието на българската държава след Освобождението преди 141 г. Сред тях са учените историци Константин Иречек и Вацлав Добруски, бизнесмените братя Прошек, художниците Иван Мърквичка и Ярослав Вешин и много други.", "date": "2019.11.05", "title": "Българският и чешкият бизнес ще инвестират заедно в нови пазари"}
{"url": "https://www.24chasa.bg/novini/article/7747794", "text": "Общинските председатели на ГЕРБ в Русе и във Ветово Росен Даскалов и Андриан Райков са подали оставки. Даскалов е потвърдил информацията пред  По думите му, оставката е продиктувана от получилото се в резултат на изборния резултат напрежение в редиците на партийната организация. \"Оставам редови член на партията, очаквам на заседанието си утре Изпълнителната комисия на ГЕРБ да се произнесе по оставките на двамата\", казва Росен Даскалов. \"Няма напрежение в общинската партийна организация на ГЕРБ в Русе\", уточни по-късно председателят й Росен Даскалов. Той допълни, че оставката му е морален акт. Оставям една работеща община с изградена стриктна финансова дисциплина, с отличен вътрешен ред и екип от висококвалифицирани експерти, със силен бюджет, който дава възможност да се работи с високо темпо. Това заяви на пресконференция досегашният кмет на Русе Пламен Стоилов, който не бе издигнат за трети мандат от ГЕРБ. Диана Иванова, която се кандидатира от партията, загуби изборите. По думите му през тези осем години общината е работила по европроекти на стойност около 500 млн. лева. Според Стоилов програмата му за управление е изпълнена в пълен обем. Той каза още, че общината към момента работи по проекти с европейско финансиране на стойност близо 230 млн. лева. По думите му всички се изпълняват в срок и са с напълно изрядни процедури. Стоилов заяви, че бюджетът на общината бележи ръст от над 65 процента от 2011 година насам. \"Гледам с открито лице хората. Никога властта не ми е била самоцел. Няма вечни кметове. Тези години ми костваха твърде много и като напрежение, и като поражения в личен план. Не съжалявам за това, което се случи. Може би е за добро\", каза в отговор на въпрос Стоилов. Той заяви, че като всички хора също е допускал много грешки и обясни, че \"прекалено много хора носих на гърба си осем години, които не заслужаваха моето доверие, а аз им вярвах\". Стоилов посъветва новия кмет да не бъде толкова доверчив, да си пази гърба и да внимава с екипа си. На пресконференцията стана ясно още, че тримата заместници на Стоилов вече са подали заявленията си за освобождаване. При 100% обработени протоколи в Русе Пенчо Пламенов Милков от БСП печели изборите с 60.53% Диана Ангелова Иванова от ГЕРБ събра 36.63%. Във Ветово кандидатът на ГЕРБ дори не достигна до втори тур. Мехмед Хасан Мехмед от ДПС спечели изборите с 56.52%.", "date": "2019.11.05", "title": "Общинските председатели на ГЕРБ в Русе и Ветово подадоха оставки (Обновена)"}
{"url": "https://www.24chasa.bg/novini/article/7747780", "text": "Сръбският външен министър Ивица Дачич разговаря днес със заместник-помощник държавния секретар на САЩ и специален представител за Западните Балкани Матю Палмър като по време на срещата е била изразена подкрепа за възможно най-бързо възобновяване на диалога между Белград и Прищина, съобщи Танюг. Това се посочва в съобщение на министерството на външните работи на Сърбия след срещата. В съобщението се отбелязва, че Палмър е изразил силна подкрепа за осъщестяването на стратегическата цел за евроинтеграция на Сърбия и целия регион. По време на срещата събеседниците обменили мнения по актуални регионални и двустранни въпроси, предава БТА. В разговора били разгледани и теми за регионалния мир, стабилност и сигурност, икономическия просперитет и реформите в страните от Западните Балкани.", "date": "2019.11.05", "title": "Сърбия и САЩ подкрепят възобновяването на диалога между Белград и Прищина"}
{"url": "https://www.24chasa.bg/novini/article/7747845", "text": "Приблизително 42% от пластмасовите отпадъци в Европейския съюз са били рециклирани през 2017 г., сочат данни на Евростат. В седем държави членки са рециклирани повече от половината от генерираните пластмасови отпадъци. Една от тези страни е България, предаде  Тя е втора в ЕС по рециклиране на пластмасови опаковки – 65%, като пред нас е Литва, която е рециклирала 74%. След нашата страна се нареждат Кипър, Словения, Чехия, Словакия и Холандия. За разлика от тях, по-малко от една трета от пластмасовите отпадъци са рециклирани в Малта – 24%, Естония, Франция и Финландия - 27%, Ирландия, Унгария, Люксембург и Австрия. В сравнение с 2005 г. обемът на рециклиране на пластмасовите отпадъци нараства с 18%. Тази тенденция се наблюдава в различна степен във всички държави членки на ЕС, с изключение на Хърватия.", "date": "2019.11.05", "title": "Евростат: България е втора в ЕС по рециклиране на пластмаса"}
{"url": "https://www.24chasa.bg/novini/article/7747858", "text": "Властите в Ирак отново прекъснаха изцяло интернет в Багдад и южните региони на страната, които са обхванати от протести. Според неправителствено сдружение от сферата на киберсигурността \"това ново прекъсване е най-тежкото ограничение в телекомуникациите, наложено от началото на демонстрациите\" на 1 октомври. Протестното движение, което иска да събори властта, добива вид на гражданско неподчинение, отбелязва \"Франс прес\", като припомня за насилието, съпроводило демонстрациите вчера. Митингите в Ирак започнаха с искане за повече работни места, край на корупцията и по-добри обществени услуги. След кратко прекъсване, протестите бяха възобновени на 24 октомври, въпреки че премиерът Адел Абдул Махди обеща да въведе реформи, предаде  . Демонстрантите обаче остават решени да свалят правителството му. През нощта срещу понеделник в свещения град Кербала бяха убити четирима души, а над 30 бяха ранени при опит за опожаряване на консулството на съседен Иран, който, според демонстрантите, \"дърпа конците\" на управляващите в Ирак. В центъра на Багдад полицията стреля с бойни патрони. От началото на протестите са загинали близо 270 души, посочват данни на медии, тъй като властите вече не съобщават броя на жертвите.", "date": "2019.11.05", "title": "Ирак спира интернета в Багдад и регионите с протести"}
{"url": "https://www.24chasa.bg/novini/article/7747872", "text": "Туристка оцеляла два дни в гумена лодка, носена от вълните в Егейско море, като яла бонбони, съобщи БиБиСи. Четиресет и пет годишната Кушила Стейн от Нова Зеландия помагала на британец да закара яхтата си от Турция до Атина. По време на пътуването тя решила да се разходи с гумена лодка, но на връщане към яхтата изгубила едно от веслата си, а силният вятър я отнесъл навътре в морето, предава БТА. Това се случило в петък, а собственикът на яхтата съобщил за изчезването на Стейн в събота сутринта. Шест плавателни съда и един хеликоптер, както и подводен дрон били изпратени да я издирват. Новозеландката била открита в неделя на 101 километра северно от Крит. Нейната майка казала за новозеландски медии, че дъщеря й е тренирала оцеляване в морето и може да опази живота си. По време на 37-часовото си изпитание Стейн се препитавала с шепа бонбони, а за да се стопли, се увила с найлонови торбички. Като опитен моряк Стейн си сложила на главата червена торбичка и използвала огледало, за да привлече вниманието на евентуални спасители. Освен това тя написала на лодката името на майка си и данни за контакт с нея, опасявайки се, че може да не оцелее. След като бреговата охрана я намерила, Стейн била откарана в болница с измръзване и дехидратация. Когато я спасили, тя се обадила на майка си и казала: \"Остана ми само един бонбон, мамо!\"", "date": "2019.11.05", "title": "Изгубена в морето край Гърция туристка яла бонбони, за да оцелее"}
{"url": "https://www.24chasa.bg/novini/article/7747870", "text": "Британският премиер Борис Джонсън иска да си присвои Брекзит, за да \"отприщи тачъризъм на стероиди\", като унищожи регулациите и ориентира Обединеното кралство към американски икономически модел, заяви днес лидерът на опозиционната Лейбъристка партия Джереми Корбин, цитиран от Ройтерс и БТА. \"Това което искат консерваторите на Борис Джонсън, е да си присвоят Брекзит, за да отприщят тачъризъм на стероиди. Вот в подкрепа на консерваторите на Джонсън е вот на предателство към нашата Националната служба за здравеопазване (НСЗ) и предлагането й на безценица на Тръмп\", каза Корбин. Лейбъристкият лидер направи препратка към бившата министър-председателка от консерваторите Маргарет Тачър, която приватизира множество държавни индустрии, отбелязва Ройтерс. Според Корбин правителството на Джонсън ще включи британската здравна система в търговското споразумение със САЩ след Брекзит. Това отношение към НСЗ не е грешка или случайност, а е налице, защото консерваторите на Джонсън искат да си присвоят Брекзит, за да продадат НСЗ на безценица, да продадат на безценица работниците ни, като ги лишат от правата им, заяви той в реч в лондонско предградие. Искат да ни запратят на най-ниското равнище на стандартите и защитата. Искат да ни приближат до по-либерализиран американски модел на управление на икономиката, предупреди Корбин. Той отказа да уточни дали лейбъристите ще спрат процеса на Брекзит, за да съставят коалиция, ако никоя партия не спечели мнозинство на изборите през декември. \"Мога да кажа само, че водим кампания да спечелим тези избори с лейбъристко правителство на мнозинството, а не за да съставяме коалиция с някого\", заяви Корбин в отговор на въпрос дали лейбъристите ще отменят Чл. 50, за да си осигурят подкрепата на Либералните демократи в евентуален парламент без ясно мнозинство. Проевропейската партия Либерални демократи заяви днес, че няма да съдейства на лейбъриста Корбин да стане премиер след изборите. \"Абсолютно категорично изключвам възможността Либералните демократи да гласуват за настаняване на Корбин на \"Даунинг стрийт\" 10\", заяви партийната лидерка Джо Суинсън, обявявайки началото на предизборната си кампания в Лондон.", "date": "2019.11.05", "title": "Джереми Корбин за плана на Джонсън за Брекзит: Тачъризъм на стероиди"}
{"url": "https://www.24chasa.bg/novini/article/7747880", "text": "Турският президент Реджеп Тайип Ердоган не изключи възможността за купуване на изтребители от Русия, ако САЩ откажат да доставят на Турция изтребители Ф-35, предаде ТАСС. Когато купувахме /зенитно-ракетните системи/ С-400, не сме питали никого /за разрешение/, ако вземем /съответно/ решение, ние ще ги купим, посочи Ердоган в отговор на въпрос на журналисти за възможността за сключване на договор с Москва за доставка на руски изтребители, предава БТА. Ако въпросът за Ф-35 не бъде решен, то ние ще предприемем необходимите стъпки, добави Ердоган. Турският в.\"Дейли сабах\" съобщи на 25 октомври, че Анкара и Москва са близо до сключване на споразумение за доставка на 36 изтребителя Су-35. Според информация на изданието, страните може също така да се договорят в бъдеще Турция да започне да произвежда някои компоненти за руските самолети. На 22 октомври директорът на Федералната служба за военно-техническо сътрудничество Дмитрий Шугаев заяви, че консултации по въпроса за евентуални доставки на изтребители Су-35 и Су-57 се водят, но сключване на договори засега не се обсъжда. На 29 октомври турският министър на отбраната Хулуси Акар опроверга съобщения, че Анкара ще купи руски изтребители Су-35. По думите му такава информация не съответства на действителността. Обсъжданията за възможно купуване от Турция на руски изтребители се активизираха след посещението на президента Ердоган в Москва на 27 август. Той посети авиосалона МАКС-2019 заедно с руския президент Владимир Путин. След това Ердоган заяви, че не изключва възможността за покупка на Су-35 и Су-57 вместо американските Ф-35.", "date": "2019.11.05", "title": "Ердоган не изключва възможността Турция да купи изтребители Су-35"}
{"url": "https://www.24chasa.bg/novini/article/7747871", "text": "Индиецът Субхаш Ядав умря, опитвайки се да изяде 50 яйца, за да спечели спор, съобщи в. \"Дейли мейл\".  Мъжът, който е на 42 години, е колабирал на 42-ото яйце на пазара в Бибигандж, Утар Прадеш. До надяждането се стигнало, след като се скарал с приятел. Наградата за победителя била 2000 рупии (21 британски лири). След като бил откаран в болница, Субхаш Ядав починал след няколко часа, предаде БТА. Лекарите са категорични, че причината са смъртта са усложнения от преяждане с яйца.                                                                                                                                                                                                                                                                                                                                ", "date": "2019.11.05", "title": "Индиец умря при опит да изяде 50 яйца"}
{"url": "https://www.24chasa.bg/novini/article/7747882", "text": "Здравните работници са подложени на силен стрес и дори психическо насилие, докато изпълняват задълженията си. Психоклиматът на работното им място често не е добър и това е сред причините особено младите кадри да търсят реализация в чужбина. Това са част от изводите в национално проучване на заболеваемостта и отсъствието от работа заради психосоциални рискове в сектор \"Здравеопазване\", направено от Федерацията на синдикатите в здравеопазването - КНСБ, съобщиха от пресцентъра на КНСБ. Проучването е направено от 1 май до 30 октомври тази година и обхваща 1245 души - лекари, медицински сестри, санитари и административен персонал от 53 лечебни и здравни заведения. По-голямата част от участвалите имат над 16 години стаж, което гарантира познаване на професията. Положителен отговор на въпроса \"Поставени ли сте на работното място под риск от стрес и насилие?\" дават 55,7 на сто или 693 от анкетираните. Над 60 на сто посочват, че са били жертва на психическо насилие на работното място. Като основни причини се посочват свръхнатовареност и недостиг на персонал, завишени изисквания на пациенти и роднини на пациенти, работа с малцинства, вътрешни конфликти между медицинския персонал вследствие на натовареността. 58,3 на сто или 726 от анкетираните посочват, че психоклиматът на работното им място не е добър. Изследванията показват, че медицинските работници в по-млада възраст имат по-високо ниво на емоционално изтощение в сравнение с колегите си в по-зряла възраст. За една трета от тях този факт е причината за търсене на реализация в чужбина. Сред водещите стресови фактори, свързани с професионалната среда, са посочени полагането на извънреден труд - 51,8 на сто от анкетираните, нощна работа и работа в празнични дни, удължено работно време, сумираното му изчисляване, недостатъчно време за почивка, изпълняване на несвойствени задачи, бюрокрация, чести и продължителни дежурства поради трудно намиране на заместници. Нивото на стреса при специалистите по здравни грижи, които дават дежурства, пък е четири пъти по-високо от това на останалите. Близо 57 процента от анкетираните считат, че трябва да имат възможност да вземат самостоятелни решения и да поемат отговорност. Над 30 процента от анкетираните посочват, че работят в помещения с висок шум, изложени са на прекалено ниски или прекалено високи температури, химични и биологични агенти, прах и лъчения. За близо 68 на сто от анкетираните при изпълнение на трудовите им задължения съществува риск за тяхното здраве. За тревожност, безпокойство и проблем със съня признават 43,7 процента, физическо и психическо изтощение след работа имат 63 на сто, емоционално разстройство, сърцебиене, главоболие изпитват 38 процента, а болки в гърба, мускулите и ставите - 64 процента. Много показателен и будещ тревога е фактът, че 91 на сто или 1133 от анкетираните считат, че не се предприемат мерки за отстраняване на посочените причини, свързани с психосоциалните рискове, се посочва в съобщението. \"Проблемите на здравната система у нас през последните години, свързани с разпределението на финансовите средства, задълбочаващата се липса на здравни специалисти, ниските заплати, както и големите разлики в заплащането в сектора са в основата на растящите психосоциални рискове сред здравните работници. Психосоциалните фактори се отразяват на работоспособността, физическото и психическото им здраве\", е казал д-р Иван Кокалов, вицепрезидент на КНСБ и председател на ФСЗ при представянето на проучването. За да бъдат мотивирани медицинските специалисти и да се привлекат млади хора, които да останат да работят в България, КНСБ предлага промяна в законодателството, позволяваща на общините и държавата, като собственици на лечебни заведения, да придобият права за доплащане на трудови възнаграждения, финансовия стандарт и методиката за разпределение на средствата за трудови възнаграждения да станат неразделна част от КТД, с фиксирани процентни съотношения за заплати на медицинския персонал, в цената на всички клинични пътеки да се определят разходите за заплащане на труда на лекарите и на специалистите по здравни грижи и др. КНСБ предлага на социалните партньори съвместно разработване на \"Харта за психично здраве\" в сектор \"Здравеопазване\". Изпълнителният директор на \"Пирогов\" проф. Асен Балтов е посочил, че институтът е един от активните участници в проучването и резултатите действително са тревожни. В \"Пирогов\" са назначени двама психолози, правят се профилактични прегледи, задължителна ваксинация на работещите в спешните звена, обновява се сградният фонд. Въпреки това процентът на използваните болнични е висок. През 2018 г. 34,5 от колектива е използвал болнични, а тази година към момента - 25 на сто, е посочил Балтов.", "date": "2019.11.05", "title": "КНСБ: Над 55% от здравните работници се трудят под стрес"}
{"url": "https://www.24chasa.bg/novini/article/7747898", "text": "Областният управител на Бургас, а не ЦИК трябва да реши казусът с полагането на клетва от Николай Димитров като избран за кмет на Несебър. Това стана ясно на заседанието на ЦИК. Комисията разгледа писмо от областния управител на Бургас Вълчо Чолаков, в което той иска ЦИК да даде указания как да се постъпи, тъй като срокът, в който Димитров трябва да положи клетва като кмет на Несебър изтича на 11 ноември, а той е в ареста. В писмото се настоява ЦИК да даде тълкувание на Закона за местното самоуправление и местната администрация. Членовете на ЦИК обаче бяха категорични, че комисията е правоприлагащ орган. Като такъв тя не е компетентна да тълкува закони и да изразява становища как да бъдат прилагани.", "date": "2019.11.05", "title": "ЦИК: Областният управител на Бургас да реши казуса с кмета на Несебър"}
{"url": "https://www.24chasa.bg/novini/article/7747891", "text": "Изпълнителното бюро на БСП реши да подкрепи Мая Манолова в искането ѝ за касиране на изборите в София. Решението е било взето на днешното заседание на ИБ, научи  БСП няма законово право да иска касиране, това може да направи само ИК на Мая Манолова, но социалистите застават политически зад това искане заради нарушенията по време на изборите. Вчера на пресконференция лидерът на левицата Корнелия Нинова заяви, че инициативният комитет на Манолова има право да иска касиране на резултатите от балотажа в София, а днес се очакваше и официално потвърждаване на подкрепата. От щаба на Мая Манолова поискаха повторно гласуване, след като изразиха съмнения, че резултатът в полза на Йорданка Фандъкова е бил манипулиран с помощта на купени гласове и надписани протоколи.", "date": "2019.11.05", "title": "БСП подкрепя Мая Манолова за касиране на вота"}
{"url": "https://www.24chasa.bg/novini/article/7747902", "text": "Пилотите и стюардесите на авиокомпанията „Луфтханза“ започват ефективна стачка в 01.00 ч. на 7 ноември (четвъртък), която ще продължи до 24.00 ч. на 8 ноември (петък). Ще бъдат засегнати всички полети на компанията – национални и международни, съобщиха от МВнР.  Препоръчваме на всички пътуващи да следят сайта на „Луфтханза“ (https://www.lufthansa.com/de/en/flight-information) за актуална информация, както и мобилното приложение „Miles & More“. „Луфтханза“ работи по изготвяне на алтернативен летателен план за полетите на 7 и 8 ноември 2019 г., който ще бъде обявен в сряда. При необходимост от съдействие българските граждани могат да се свържат с дипломатическите ни представителства във Федерална Република Германия на следните телефони: Посолство Берлин: +49 30 201 0922. Дежурен телефон само за спешни случаи и извънредни ситуации в извънработно време: +49 176 122 99 190 Генерално консулство в Мюнхен: +49 89 171 176 14; +49 89 171 176 15. Дежурен телефон в извънработно време: +49 172 888 10 56 Генерално консулство във Франкфурт: +49 69 509 278 13 10; +49 69 509 278 132", "date": "2019.11.05", "title": "Двудневна стачка в \"Луфтханза\" ще засегне всички полети на компанията"}
{"url": "https://www.24chasa.bg/novini/article/7747897", "text": ". Наложена му е мярка – освобождаване под парична гаранция от 250 лева, предава  . Ангелин е признал вината си. Като причина за зверското си отношение към животното, заснето в клипа, е посочил, че кучето го е ухапало при игра. Ветеринарно-медицинска експертиза ще покаже дали кучето е иззетото и предадено на природозащитниците. Тъй като то е добре, ако вината на мъжа бъде доказана в съда, присъдата му ще е по-лека – лишаване от свобода до 2 години или пробация, но при всички случаи придружена и с обществено порицание. Ангелин напусна ареста на полицията този следобед. По закон той има между 3 и 15 дни, за да внесе гаранцията. Не го ли стори, мярката му ще бъде променена с решение на съда, вероятно отново със „задържане под стража”.", "date": "2019.11.05", "title": "250 лева гаранция за Ангелин, измъчвал куче в клип"}
{"url": "https://www.24chasa.bg/novini/article/7747903", "text": "„Политиката на българското правителство в сферата на икономиката и инвестициите е насочена към това България да отговаря на високите изисквания на потенциалните инвеститори по отношение на инвестиционния климат, стабилността и предвидимостта на средата“, заяви в изказването си вицепремиерът Николова по време на първата сесия на форума. Тя подчерта, че важен индикатор за доверието на инвеститорите в България е тенденцията чуждестранните компании да увеличават производствените си мощности. В рамките на визитата заместник министър-председателят Марияна Николова се срещна с И Лиенхун, губернатор на провинция Дзянси. Двамата обсъдиха възможностите за развитие на двустранната търговия. В разговора вицепремиерът Николова отбеляза, че съществува неизползван потенциал за разширяване на обема и обхвата на българския износ. Тя представи родното производство, като акцентира върху българските вина и хранителни продукти. На свой ред губернатор И Лиенхун изрази желание за увеличаване на вноса на български стоки в Китай.", "date": "2019.11.05", "title": "Вицепремиерът Николова представи в Китай възможностите за инвестиции у нас"}
{"url": "https://www.24chasa.bg/novini/article/7747921", "text": "Двамата обсъдиха предизвикателствата пред сигурността в регионите на Западните Балкани и Черно море, като разгледаха геополитическата роля на Русия, Китай и Турция. Като негативно бе отчетено решението за блокиране на стартирането на преговори за членство с Албания и Северна Македония, което създава политически вакуум в региона и предпоставки за гравитиране на държавите от Западните Балкани извън орбита на ЕС. Цветанов приветства силната подкрепа на Германия за европейската перспектива на тези държави и акцентира, че е важно Европа да продължи силното си присъствие и ангажимент към тях. Той направи и обзор на основните теми в дневния ред на работата на центъра и посочи инициативата “Три морета” като потенциален инструмент за преодоляване на пречките пред регионалното сътрудничество и противодействие на офанзивите от страна на външни геополитически интереси. Двамата се съгласиха, че е необходимо да се засили партньорството между Европа и САЩ, като подчертаха, че в основата на ефективното трансатлантическо сътрудничество е обединена Европа. Вътрешно обединен ЕС с подкрепата на трансатлантическите ни партньори може да бъде силен фактор на международната сцена.", "date": "2019.11.05", "title": "Цветанов се срещна с координатор по трансатлантическите въпроси от ХДС/ХСС"}
{"url": "https://www.24chasa.bg/novini/article/7747417", "text": "Четирима мъже, нанесли побой на участник в пътен инцидент с автомобил, са задържани за срок до 24 часа в РУ-Търговище. Това съобщиха от пресцентъра на МВР. Вчера, 40-годишен мъж от Шумен съобщил в РУ-Търговище, че на същия ден около 7.30 часа, на пътя София-Варна, в местността Фисека на територията на община Търговище, настъпил пътен инцидент между управлявания от него лек автомобил \"Фолксваген Поло\" с шуменска регистрация и микробус с неустановена марка. След произшествието - ожулване при изпреварване, возещите се в микробуса мъже му нанесли побой и го принудили да им плати нанесените щети, след което потеглили. След проведени в РУ-Търговище незабавни оперативно-издирвателни действия е установен другият автомобил, частник в инцидента - бус \"Мерцедес Спринтер\" с варненска регистрация, управляван от 24-годишен мъж от Провадия. Още съшия ден са установени и пътувалите в микробуса четирима мъже - съответно на 43, 29, 28 и 19 години, всички също от Провадия, които по първоначални данни са извършителите на побоя над 40-годишния. Четиримата са задържани в РУ-Търговище на основание чл. 72, ал. 1, т. 1 от Закона за МВР. По случая е образувано досъдебно производство по чл. 214 от НК. Предстои изясняване на всички обстоятелства по случая.", "date": "2019.11.05", "title": "Задържаха 4-ма, пребили мъж след катастрофа край Търговище"}
{"url": "https://www.24chasa.bg/novini/article/7747424", "text": "Над 320 кг тютюн иззеха полицаи от плевенската дирекция при специализирана операция в село Буковлък срещу съхранение на акцизни стоки без бандерол, съобщиха от пресцентъра на МВР. В действията, реализирани вчера, са участвали служители на сектор \"Противодействие на икономическата престъпност\", на Базовата научно-техническа лаборатория и на специализираните полицейски сили при ОДМВР - Плевен. При претърсване в имота на 27-годишен те открили 6 бали с листна маса, наподобяваща тютюн, с общо тегло около 240 килограма. Други 84 кг тютюн, разпределени в 6 чувала, полицаите иззели от лек автомобил \"Пежо 307\", собственост на 22-годишен, а специализирана машина за рязане на тютюн била установена на адрес в селото, обитаван от 37-годишна. За случаите е уведомен дежурен прокурор при Районна прокуратура - Плевен. Работата на разследващите по образуваните досъдебни производства за извършени престъпления по чл. 234, ал.1 от НК продължава.", "date": "2019.11.05", "title": "Полицията иззе над 320 кг контрабанден тютюн от имот в с. Буковлък"}
{"url": "https://www.24chasa.bg/novini/article/7747361", "text": "Окръжната прокуратура във Велико Търново внесе в съда обвинителен акт срещу мъж, за причиняване на смърт по непредпазливост на работник при извършване на ремонт на покрив. За това информират от пресцентъра на Апелативната прокуратура. Обвинението срещу Й. И. е за това, че на 13.09.2016 г.  причинил смъртта на Е. К., поради немарливо изпълнение на правно регламентирана дейност: „строителни и монтажни работи” при реконструкция на покрив, представляваща източник на повишена опасност.  СДрамата се разиграла на 22 август 2016 г. в Свищовското село Ореш. Обвиняемият, като физическо лице, се занимавал със строително-монтажни работи, свързани предимно с изграждане, ремонт и реконструкция на покриви. Наемал различни хора, които да му помагат като общи работници срещу заплащане. През лятото на 2016 г. бил нает да извърши ремонт на покрив на къща в с. Ореш, като се уговорил с пострадалия и още двама мъже да му помагат срещу надница. На 22.08.2016 г. след края на строително-монтажните дейности обвиняемият и тримата работници се качили на покрива и започнали да го покриват с найлон и брезент, тъй като се очаквало да вали дъжд. При опъването на найлона един от тях паднал през отвор на ниша на бетонната площадка, вследствие на което получил травматични увреждания. Останалите трима веднага се обадил на тел.112 за инцидента. Пострадалият работник бил откаран в тежко общо състояние в МОБАЛ „Д-р Ст. Черкезов” град В. Търново, където въпреки проведеното лечение на 13.09.2016 г. починал. Предстои насрочване на делото за разглеждане от съда.", "date": "2019.11.05", "title": "Изправят на съд строител за смърт на работник, паднал от покрив"}
{"url": "https://www.24chasa.bg/novini/article/7747444", "text": "Кокошки кълват в дворовете на спокойното село, но следите от куршуми по стените на къщите напомнят за постоянното напрежение. Въпреки всичко украинското село Катеринивка се надява след отдалечаването на войските от фронтовата линия мирът да се върне. \"Тук всички мечтаем за мира, който Вовочка ни обеща, и всичко да е както преди!\", възкликва 67-годишната жителка Валентина Резник, използвайки умалителната форма на името на украинския президент Володимир Зеленски. Избран начело на държавата през април, 41-годишният бивш комедиен актьор си постави за главна цел да възстанови мира в страната си, в част от източните райони на която се води война с подкрепяните от Москва проруски сепаратисти. Вследствие на инициативата на Зеленски, който иска споразумение с Москва за организиране на среща на върха в опит да се сложи край на конфликта, отнел за пет години живота на близо 13 000 души, Украйна и сепаратистите предприеха миналата седмица изтегляне на частите си в малък участък от фронтовата линия близо до село Золотое в Луганска област. Тази инициатива предизвика бурни протести в Киев, най вече сред националисти и бивши участници в бойните действия, след като критици на президента съзряха в нея \"капитулация пред Кремъл\". Крайнодясното движение \"Национален корпус\" дори изпрати въоръжени бойци в Золотое. Около 40 от тях са разположени там да \"наблюдават оттеглянето\" и да \"пазят\" цивилните, заяви в събота за АФП Роман Чернишев, говорител на тази организация. \"Защо ни изоставяте?\" ============== В контролираното от украинската армия село Катеринивка, част от което (около 90 къщи) се намира в зоната на изтеглянето, няколко цивилни, изразиха пред АФП предпазлив оптимизъм. \"Не вярвам да ни върнат териториите (под контрола на сепаратистите). . . Реалисти сме и искаме просто да престанат да стрелят\", коментира 53-годишният миньор Олексий. След изтеглянето \"стана по-спокойно\", казва той. Като почти всички жители на Катеринивка, Олексий работи в местната въглищна мина. Държавното предприятие преживява трудности и не е изплащало заплати от четири месеца, което задълбочава мизерията в този дълго пренебрегван район в Донбас. Двама жители, пожелали да останат неназовани, обвиниха украинските военни, че стрелят по сепаратистките позиции от населени зони. После те се оттеглят, \"а ние оставаме, опасявайки се от ответни действия\", каза пред АФП единият от тях. Други войници на Киев, с нашивки \"Украйна или смърт\", се установяваха в събота на нови позиции на неколкостотин метра от предишните. Те потвърдиха, че престрелките на практика са престанали, но остават нащрек. \"Съмняваме се, че сепаратистите наистина са се изтеглили и смятаме, че се канят да заемат досегашните ни позиции\", казва Володимир, войник с гъста брада и калашник на гърдите. При атака \"бихме могли да се върнем на позициите си за четири минути\", уверява той. \"Някои жители на селото ни питат: \"Защо ни изоставяте? Разчитаме на вас\". Други са гледали прекалено много руската телевизия и мислят, че ще е по-добре, ако си тръгнем\", допълва войникът. Населението, живеещо близо до фронтовата линия, гледа повече руски телевизионни канали, които се хващат по-лесно в района. Години наред мнозина смятаха правителството в Киев за \"нацистки режим\", а украинската армия - за \"наказателни сили\". След изтеглянето на военните украинската полиция разположи в Катеринивка въоръжени патрули. Високопроходимите бели автомобили на наблюдателите от Организацията за сигурност и сътрудничество в Европа (ОССЕ) също кръстосват неравния терен. \"Във военен план изтеглянето е нещо лошо, но в политически е добро\", обобщава Володимир. (От БТА)", "date": "2019.11.05", "title": "Надежди и опасения на украинския фронт след раздалечаването на войските"}
{"url": "https://www.24chasa.bg/novini/article/7747501", "text": "Запазването на ядреното споразумение с Иран е все по-трудно, но правим всичко по силите си, за да може то да оцелее. Става дума за сигурността на света, не само на региона и на Европа. Това заяви днес говорител на върховния представител на ЕС по външната политика и сигурността Федерика Могерини. Очакваме доклад от Международната агенция за атомна енергия. Това е единствената институция за независима оценка, добави говорителят по повод днешните съобщения на Техеран за допълнително отдалечаване от постигнатите договорености с международната общност, предава БТА. ЕС поддържа прилагането на споразумението, въпреки оттеглянето на САЩ от договореностите. Призоваваме иранската страна да прекрати нарушенията и да се въздържа от следващи мерки, които подкопават цялостното приложение на ядрената сделка, заяви говорителят. По неговите думи ЕС е загрижен от днешното изявление на иранския президент Хасан Рохани. Както БТА съобщи, Рохани предупреди за предстоящо от утре възобновяване на обогатяването на уран в завода във Фордо.", "date": "2019.11.05", "title": "ЕС: Става все по-трудно ядреното споразумение с Иран да оцелее"}
{"url": "https://www.24chasa.bg/novini/article/7747457", "text": "Рускиня беше заловена от митничари в Далечния Изток в опит да изнесе от родината си за Китай почти 2 килограма злато, скрити в обувките й, предава Франс прес, цитирана от БТА. \"Младата жена имаше необичайно затруднена походка и нервничеше преди митническата проверка\" написа в прессъобщение контролно-пропускателният пункт в град Забайкалск на руско-китайската граница. След претърсване с метален детектор в нарушителката били открити осем кюлчета злато с общо тегло 1 863 грама. Те били прикрепени към подметките й с лепяща лента. Стойността на кюлчетата, излети по занаятчийски начин, надвишавала 70 900 евро. Задържаната от митническите власти рускиня заяви, че е пренасяла златото по поръчка на китайски гражданин.", "date": "2019.11.05", "title": "Митничари заловиха рускиня с два килограма злато в обувките"}
{"url": "https://www.24chasa.bg/novini/article/7747481", "text": "Германският президент Франк-Валтер Щайнмайер благодари на бившия съветски лидер Михаил Горбачов за ролята му за създаването на условия за обединението на Германия, предаде Асошиейтед прес. Президентът на Германия изрази огорчение от състоянието на отношенията между Европа и Русия в навечерието на 30-ата годишнина от падането на Берлинската стена. В писмо, адресирано до Горбачов и разпространено днес от президентската канцеларията, Щайнмайер пише, че мирното обединение на Германия и завършекът на разделението на Европа нямаше да са възможни без смелите и хуманни решения взети тогава от съветския лидер, предаде БТА. Германският президент призна, че не всички надежди от преди три десетилетия са се оправдали. Той написа, че това, което най-много го натъжава, е състоянието на германско-руските и европейско-руските отношения и допълни, че е важно да не се оставяме в плен на отчуждението, появило се през последните години.", "date": "2019.11.05", "title": "Щайнмайер благодари на Горбачов за обединението на Германия"}
{"url": "https://www.24chasa.bg/novini/article/7747488", "text": "Главният архитект на София Здравко Здравков и шефът на \"Метрополитен\" инж. Стоян Братоев ще бъдат разпитани като свидетели по делото за ремонта на ул. \"Граф Игнатиев\", реши специализираният съд днес. Подсъдим е бившият зам.-кмет по транспорта в Столичната община Евгени Крусев. Разпитът на Здравков и Братоев е по искане на защитата на Крусев - Менко Менков. Те ще бъдат питани като членове на общинския експертен съвет по устройството на територията. В съвета влизали общо 29 души. Според Менков те не са били разпитани на досъдебното производство. По искане на защитата ще бъдат призовани общо 12 души. Според прокуратурата от 27 юни 2018 до 5 декември 2018 г. Крусев като длъжностно лице, заемащо отговорно служебно положение, е нарушил служебните си задължения по Закона за обществените поръчки. Той предприел действия за съществено изменение на сключения договор с „Джи Пи Груп“ АД за обществена поръчка, с което набавил облага за фирмата и допринесъл за значителни вредни последици за общината от заплатени на дружеството строително-монтажни работи на завишени цени в размер на 621 194,01 лева с ДДС, както и заплатени неизпълнени количества и обеми строително-монтажни работи в размер на 298 669,54 лева с ДДС – или общо 919 863,55 лева с ДДС. Освен това съгласно изменението на проекта в кривата на ул. „Алабин“ и ул. „Граф Игнатиев“ били положени 144 м обикновени релси, а не предвидените в договора. Те били актувани два пъти с два протокола, с което общината била ощетена с още 21 707,14 лв. с ДДС. Следващото заседание е на 5 декември.", "date": "2019.11.05", "title": "Главният архитект на София свидетел по делото за ремонта на Графа"}
{"url": "https://www.24chasa.bg/novini/article/7747514", "text": "По поречието на река Черна, между селата Долно Озирово и Горно Озирово, общ. Вършец, криминалисти от РУ Вършец са спрели за проверка лек автомобил \"Сузуки Витара\" с монтанска регистрация, собственост и управляван от 69-годишен вършечки жител, със спътник 68-годишен софийски жител. Това станало на 4 ноември в 15 часа. В хода на проверката в автомобила е намерена пластмасова кофа с речна риба. За случая са сигнализирани ИАРА Монтана и ОДБХ Монтана. При извършеното претърсване са иззети 1,7 кг речна риба /278 риби от видовете мряна и уклей/, акумулаторна батерия 12 волта, електрическо устройство с прикрепени проводници и електрически прекъсвач, рибарско кепче и 4 боеприпаси за гладкоцевно оръжие, кал. 16. По случая е образувано досъдебно производство В РУ Вършец по чл. 238, ал. 3, т. 1 от НК.", "date": "2019.11.05", "title": "Заловиха бракониери, хващали риба с ток"}
{"url": "https://www.24chasa.bg/novini/article/7747512", "text": "Близо 20 на сто от участвали в анкета жители на Русия биха искали децата или внуците им да станат разузнавачи. Това става ясно от публикувани днес данни от проучване на центъра ВЦИОМ, предаде ТАСС. Руските въоръжени сили честват днес Деня на военния разузнавач, установен с президентски указ през 2006 г., посочва агенцията. Резултатът от допитването сочи, че професията разузнавач е на почит в Русия. Уважението към нейните представители в обществото достига според оценки на участниците 4,32 точки от 5 възможни, доходите и трудовото възнаграждение са оценени с 4,10 точки, влиятелността - с 4,02 точки, информира БТА. Най-известният в Русия филм за разузнавачи е \"Седемнайсет мига от пролетта\", посочен от 43 процента запитани, на втора позиция с едва 5 процента е \"Щит и меч\", а филмите за Джеймс Бонд например са споменали само 2 на сто. Близо 30 процента не са успели да си припомнят нито един шпионски филм. Като най-известни представители на професията участниците са посочили съветския разузнавач Рихард Зорге (15 на сто), Максим Исаев (Щирлиц) - героя в \"Седемнайсет мига от пролетта\" (8 на сто), Николай Кузнецов - разузнавач и партизанин в окупираните от нацистки войски съветски територии (5 процента), а на четвърто място - президента Владимир Путин, бивш офицер от КГБ (4 на сто от запитаните). Около 69 на сто не са могли да назоват нито един разузнавач.", "date": "2019.11.05", "title": "Анкета: Всеки пети жител на Русия иска децата му да станат разузнавачи"}
{"url": "https://www.24chasa.bg/novini/article/7747515", "text": "Сигурността и поверителността са в основата на Apple Pay. Когато използвате кредитна или дебитна карта с Apple Pay, действителните номера на карти не се съхраняват на устройството, нито на сървърите на Apple. Вместо това на картата се присвоява уникален номер, който е криптиран и се съхранява в защитения елемент на устройството ви. Всяка трансакция се оторизира с еднократен уникален динамичен код за сигурност. Apple Pay се настройва лесно, като клиентите продължават да ползват всички бонуси и предимства, предлагани от кредитните и дебитни карти. Apple Pay се поддържа от iPhone SE, iPhone 6 и по-нови версии, както и от Apple Watch. Пазаруването в приложения и сайтове, приемащи Apple Pay, е лесно с Touch ID или просто с двукратно натискане на страничния бутон и поглеждане към вашия iPhone X, за да удостоверите плащането с Face ID. С Apple Pay вече не е необходимо да попълвате дълги формуляри, нито многократно да въвеждате информация за плащане и доставка. Когато купувате стоки и услуги чрез приложения или в Safari, Apple Pay работи с iPhone 6 и по-нови версии, iPhone SE, iPad Pro, iPad (5-то поколение), iPad Air 2 и iPad mini 3 и по-нови. Можете също да използвате Apple Pay в Safari на всеки Mac, произведен през 2012 г. и по-късно, работещ с macOS Sierra и да потвърдите плащането с iPhone 6 или по-нова версия, с Apple Watch, или с Touch ID на новия MacBook Pro. Можете да дигитализирате вашата карта през Apple Wallet или през регистрирано мобилно устройство в приложението My Fibank. За повече информация за Apple Pay, посетете: ", "date": "2019.11.05", "title": "Apple Pay идва при клиентите на Fibank"}
{"url": "https://www.24chasa.bg/novini/article/7746879", "text": "Следващата година в Китай ще започне производството на разработения от Чехия най-бърз ултралек самолет в света – „Шарк\"(Shark). Очаква се той да бъде звездата на тазгодишното Международно изложение за внос в Шанхай, което бе открито днес и ще продължи до неделя. Сделката за трансфера на производствените технологии бе подписана между чешки и китайски компании тази година и в момента тече обучението на китайските служители, предава  Със скорост от 300 км/ч, самолетът се определя като най-бързия ултралек в света и има обсег от 1660 км. Той ще бъде изработен от усъвършенстван композитен материал, съдържащ епоксидна въглеродна нишка. Самолетът ще има различни приложения, например за летателна подготовка, за разглеждане на забележителности и като частен самолет, заявиха чешките изложители на експото. През 2017 г. Китайското управление на гражданската авиация издаде сертификат за валидирането на самолета, разчиствайки пътя за производството му в Китай. Цената на „Шарк\" е между 160 000 и 200 000 евро и той ще бъде продаван по целия свят.", "date": "2019.11.05", "title": "Най-бързият в света ултралек самолет ще се произвежда в Китай"}
{"url": "https://www.24chasa.bg/novini/article/7747545", "text": "Официалното оттегляне на САЩ от Парижкото споразумение за климата е тежък удар за този пакт за борба с климатичните промени, заяви говорителят на Кремъл Дмитрий Песков, цитиран от Франс прес, след като вчера Вашингтон уведоми официално ООН, че излиза от споразумението. Безусловно това по най-сериозен начин подкопава споразумението, доколкото САЩ са водещи в света от гледна точка на вредните емисии. Разбира се, без най-голямата икономика в света много трудно може да се говори за споразумение за климата, каза Песков, цитиран от ТАСС, на всекидневния си брифинг с журналисти. Европейският съюз е готов да засили сътрудничеството с останалите страни в Парижкото споразумение въпреки обявеното от американците изтегляне, заяви еврокомисарят по въпросите на климата и енергетиката Мигел Ариас Канете. \"Парижкото споразумение има здрави основи и ще просъществува. ЕС, заедно с партньорите ни, е готов да засили сътрудничеството с всички страни за осъществяването му\", реагира Канете в Туитър след новината за официалното оттегляне на САЩ. Испанецът, който оглавяваше преговорния екип на ЕС във френската столица през декември 2015 г., увери, че Евросъюзът ще продължи да работи със \"страните по споразумението и организациите в САЩ, които запазват ангажимента си към амбициозните действия в полза на климата. Под \"страни по споразумението\" той разбира американските градове и щати, които са убедени в необходимостта да се води борба срещу глобалното затопляне, отбелязва АФП. Германия изрази съжаление за решението на американското правителство, но подчерта, че то не е изненадващо, посочва Асошиейтед прес. Министърката на околната среда Свеня Шулце припомни, че САЩ са обявили намерението си да се оттеглят от пакта още преди две години и \"за щастие са единствените, които правят това\". Шулце със задоволство отбеляза, че \"ефектът на доминото\", от какъвто са се опасявали мнозина след обявеното от Тръмп през 2017 г. намерение за оттегляне, не се е състоял. \"Останалият свят остава единен в подкрепа на опазването на климата, каза тя в изявление, изтъквайки, че дори Русия, която е износител на изкопаеми горива, наскоро се е включила в споразумението. Близо 200 страни подписаха през 2015 г. ключовото климатично споразумение за задържане на глобалното затопляне под 2 градуса по Целзий до края на века, като всяка държава набелязва собствени цели за намаляване на емисиите от газове с парников ефект. Уведомявайки ООН, САЩ поставиха началото на процедура, която ще приключи след година. Излизане от споразумението ще стане факт най-рано на 4 ноември 2020 г., ден след президентските избори, на които Доналд Тръмп разчита да бъде преизбран.", "date": "2019.11.05", "title": "Кремъл: Оттеглянето на САЩ е тежък удар\nвърху Парижкото споразумение за климата"}
{"url": "https://www.24chasa.bg/novini/article/7747558", "text": "Критично ниски нива достигнаха водите на река Дунав. Корабоплаването е затруднено. Десетки кораби продължават да стоят блокирани край Свищов, където са най-големите плитчини. Въпреки това няма въведена забрана за корабоплаването, заявиха от ”Морска администрация” за  Има обаче ограничения за корабите и техните товари, които трябва да преминават през плитките участъци. Това налага част от насипните товари - предимно дърва и въглища, да бъдат претоварвани на шлепове на пристанището в Свищов. Няма бедстващи екипажи. Ако някои от тях поискат храна и вода, те ще им бъдат доставени, увериха още от ”Морска администрация”. Обстановката ще остане сложна и през следващите дни, тъй като според прогнозите на агенцията за поддържане и проучване на река Дунав, водните стоежи ще спадат още.", "date": "2019.11.05", "title": "Десетки кораби остават блокирани край Свищов"}
{"url": "https://www.24chasa.bg/novini/article/7747518", "text": "Третата световна война, ако не дай боже се случи, няма да е война между социалистическия лагер и капиталистическия концлагер, нито между християнския Запад и мюсюлманския Изток, нито между Москва (така наречения Трети Рим) и Вашингтон (така наречения Сияен Град На Хълма). Всички тези конфликти общо взето отшумяха. Това ще е война между Индия и Китай. Която ще се води в Африка. И за Африка. Центърът на тежестта на световната цивилизация видимо се е изместил вече към югоизточната част от Евразийския континент, където са разположени Китай и Индия. На първо място по демографски причини. В момента на Земята живеят близо 7,75 милиарда души. Около 2,8 милиарда от тях - в Индия и Китай. Всеки трети жител на планетата (и повече дори) е индиец или китаец. Естествено още има изоставане, ако погледнем оригиналните технологии и начина на живот. Но размерът на територията и броят на населението са неща от значение, винаги са имали и ще имат значение в борбата за световна хегемония. Изоставането в технологиите впрочем днес също не е никак безспорно. Модерните градове в Китай изглеждат като илюстрации към футурологични романи за 22 век. Ако не слагаме в сметката \"счетоводните трикове\", икономиката на Китай по обем със сигурност е на първо място в света. Индийската икономика също не е малка. Армии имат и двете страни. Имат и ядрени оръжия. Плюс голямо население. Но площта им иде възмалко. Съответно и ресурсите. А всичко това го има в Африка. Русия също има много земи и ресурси, \"прекалено много\" в очите на западните държави, незабравили влажните си мечти да разширят за сметка на Русия своя Lebensraum (нем. - \"жизнено пространство\", б. пр.). Територията на Русия обаче е сигурно защитена от мощната руска военна машина, въоръжена между другото и с ракети, носещи ядрени бойни глави, но не само. Никой не би планирал нахлуване в Русия, ако е в здрав разум и разсъдък. Слаб ефект ще имат и опитите за инфилтриране на страната. Няма защо да се страхуваме примерно, че китайците самостоятелно ще \"превземат\" нашия Сибир. Нищо няма да направят, без да ги подпомогнат собствените ни корумпирани чиновници. Тъй че всички опасности за руската територия и ресурси не идват отвън - от експанзията на Китай, камо ли на Индия, а са вътре, в самата Русия. Африка обаче е кажи-речи \"ничия\". В световната геополитика Черният континент не е субект, а обект на претенции. Европа и Америка силно свиха присъствието и влиянието си там. Затова пък дойдоха Индия и Китай. Първоначално Индия използваше факта, че в ред африкански страни, бивши колонии на Великобритания, все още има големи диаспори от индийци ( като поданици на британската корона те се движеха свободно в имперските граници). Ще припомним, че самият основател на индийската държава Мохандас Ганди дълги години е живял и работил в Южна Африка. Индийци заеха ключови позиции в икономиката, финансите, търговията. И щом Британската империя престана да съществува, Индия сметна Африка за свое \"законно наследство\" от бившата метрополия. Но през последните години новият световен хегемон, Китай, взе дейно да овладява територията и ресурсите на африканските страни. Китай води политика на ненамеса (досами китайските предприятия негрите могат да се колят помежду си, изтребвайки цели села, китайската охрана не се меси) - просто завладява и експлоатира територии, дори внася собствени служители и персонал от Китай. В Африка също живеят хора, много хора, към 1,2 милиарда души, но никой не иска да чуе мнението им. Защото те нямат политически суверенитет, нямат силна армия, военноморски флот, ядрени оръжия, раздробени са. И за китайците, и за европейците жителите на Африка са в най-добрия случай обект на благотворителни програми, а в най-лошия - нежелани бежанци, изобщо второкачествен човешки материал, обречен да измре. На друга позиция застана май само Съветският съюз. СССР помагаше на африканските народи да добият истинска независимост и политическа субектност. Не че сполучи кой знае колко. Обаче самото присъствие на Съветския съюз на континента - като една от световните сили, бе необходимо и неизбежно. Откакто Русия взе да се връща в световната политика, неизбежно стана и да заяви интересите си в Африка. Проблемът е, че днес нямаме привлекателен модел на бъдещето, какъвто бе социализмът през съветската епоха. Но позицията на Русия като мощна  военнополитическа сила, противопоставена на Запада, е актуална и сега. А днес става така, че Русия отчасти се противопоставя и на \"новите колониалисти\"- Китай и Индия. По-скоро всъщност не им се противопоставя, а балансира техните амбиции. Ако не утре, то вдругиден предстои нова подялба на света. Светът ще бъде поделен между Китай и Индия (да се надяваме само, че без голяма война) и на първо място ще бъде разделена Африка. Господството на Америка е реалност на вчерашния ден, а дяловете на западните страни като цяло ще намалеят (все някой трябва да губи, за да се разрастват Китай и Индия). Русия трябва да бъде участник, страна и субект на този процес (а не обект като Африка). Затова трябва да имаме присъствие и в Африка. Политическо, военно, икономическо. Тревога будят само формите и начините да маркираме присъствието си. Не бихме искали влиянието на Русия само да подсигурява търговския интерес на няколко частни компании, собственост на руски олигарси, и то не пряко, а чрез офшорки. Пълномащабното \"завръщане\" на Русия в Африка задължително трябва да включва и военни бази, и политическо влияние, и \"мека сила\" - разпространение на руска култура, образование и дори начин на живот, ориентиран повече към Русия, отколкото към Запада или Китай. В този смисъл съветският опит може и да се приложи, и да бъде развит. Чернокожи африкански студенти също трябва да има в северните градове у нас, и нека да са много. Важното е, щом получат образование в Русия, те да се върнат обратно в Африка. И да се върнат с обич към руския свят в сърцата си, опознали и разбрали руската култура и руския език, добили уважение към Русия. (БТА)", "date": "2019.11.05", "title": "За какво й е на Русия Черният континент?"}
{"url": "https://www.24chasa.bg/novini/article/7747588", "text": "За втори път в историята на медицината експертите се сблъскват с подобен случай, рядка очна инфекция, причинена от Thelazia gulosa – очен паразит, който превръща зрителния орган в място за размножаване на червеи, предаде  Въпреки че това е вторият такъв случай, наблюдаван при хора, той се случва едва около две години след първия такъв. Това кара учените да смятат, че в Щатите може би се заражда нов вид зоонозна зараза. В стряскащ доклад, документиращ за втория случай на тази инфекция, от отдела за паразитни болести към CDC разказват историята на 68-годишна жена от Небраска, която прекарва зимите на по-топло в долината Кармел в Калифорния. По време на своите престои в Калифорния жената много обичала да тича. Един ден, в началото на месец февруари 2018 г., тя прави своето обичайно бягане, когато нещо много неприятно се случва и докато тича, жената преминава директно през цял рояк от дребни мухи. „Тя си спомня как е трябвало да премахне полепналите мухи от лицето и устата си”, се казва в доклада по случая. Странностите обаче не свършват тук, а даже напротив, те тепърва започват. Месец след случилото се жената започва да усеща раздразнение в дясното си око и не след дълго причината за този дискомфорт става ясна. Докато един ден мие лицето си в банята, пациентката изкарва от окото си прозрачен и подвижен кръгъл червей с дължина от около 1,25 см. Той обаче не бил сам. Жената успяла да извади от окото си още един червей, а на следващия ден посетила офталмолог, който открил трети такъв и ѝ предписал антибиотик, който да пребори инфекцията. Няколко седмици по-късно жената се завръща в дома си в Небраска и продължава да усеща все същото раздразнение и „присъствие на чуждо тяло” и в двете си очи. Друг офталмолог я диагностицира с лек двустранен папиларен конюнктивит, но не успява да открие следи от други паразити. Независимо от това, малко след посещението при офталмолога, пациентката успява да извади от окото си четвърти червей и за щастие, след това конюнктивитът ѝ се излекува. Четвъртият червей е последният, който е открит в очите на пациентката, за което може би тя трябва да бъде благодарна. При първият случай на тази инфекция от окото на 26-годишния пациент бяха извадени 14 паразита. Проведен анализ върху един от паразите, изваден от окото на жената от Небраска, потвърждава твърдението, че става въпрос за паразитната инфекция Thelazia gulosa. „Червеят е идентифициран като зрял женски от вида T. Gulosa”, пишат авторите на изследването. Учените успяват да установят, че човешкото тяло се оказва перфектното място, на което T. Gulosa може да се размножава. Експертите предупреждават, че колкото по-рано се установи присъствието на този паразит, толкова по-добре. „При продължително нелекуване на инфекцията хроничното раздразнение на окото може да доведе до кератит, частична загуба на зрението и дори слепота”, обясняват от екипа, провел изследването. „В случаите, регистрирани до този момент, след премахването на паразитите в рамките на един-два месеца, сериозни поражения не са наблюдавани”, поясняват още те. ", "date": "2019.11.05", "title": "Жена извади 4 червея от окото си, зараза от мухи"}
{"url": "https://www.24chasa.bg/novini/article/7747075", "text": "Министър-председателят Бойко Борисов пристигна в Прага, където ще участва в Срещата на върха на държавите членки от групата „Приятели на кохезията“. На форума българският премиер Борисов ще бъде посрещнат от домакина - министър-председателят на Чешката република Андрей Бабиш, след което започва пленарната сесия на лидерите от групата „Приятели на кохезията“. На срещата на върха в Прага е поканен и еврокомисарят по бюджета и човешките ресурси Гюнтер Йотингер. На форума ще се проведе дискусия за Многогодишната финансова рамка за периода 2021-2027 г. като фокус в обсъжданията ще се постави върху Кохезионната политика. Целта е лидерите на 17-те държави от групата да изпратят силно послание относно значимото място на Кохезионната политика в бюджета на ЕС, която носи видими ползи за всеки гражданин на Общността. ", "date": "2019.11.05", "title": "Борисов кацна в Прага, Бабиш ще го посреща (Видео)"}
{"url": "https://www.24chasa.bg/novini/article/7747048", "text": "Решение на турски съд може да послужи като прецедент храмът \"Света София\" в Истанбул, който сега функционира като музей, отново да стане джамия, пише в. \"Йени шафак\". Вестникът окачествява като \"историческо\" съдебното решение за джамията \"Карийе\" в Истанбул, която през 1945 г. с решение на Министерския съвет е превърната в музей. Съгласно решението на Държавния съвет (висшия административен съд на Турция) \"джамията не може да бъде използвана по различен начин от същинската й функция\". Това решение проправя път \"Карийе\" отново да стане функционираща джамия след 74 години, а ще послужи и като прецедент за \"Света София\", която постоянно е тема на обсъждане, коментира \"Йени шафак\". Музеят \"Карийе\" в истанбулския квартал Едирнекапъ е средновековната византийска църква \"Христос Спасител\", преустроена в джамия през 1511 г. На 29 август 1945 г. обаче подобно на други религиозни храмове и джамията \"Карийе\" бива превърната в музей, съобщава БТА. Решението на Държавния съвет е взето, след като той бе сезиран от турска фондация, която настоя за отмяна на решението от 1945 г. То е окончателно и има обвързващ характер, отбелязва вестникът. \"Света София\" е построена през 6 век като църква по време на Византийската империя и е била главен храм на Константинополската патриаршия. В джамия църквата е превърната след завладяването на Константинопол през 1453 г. По нареждане на основателя на съвременна Турция Мустафа Кемал Ататюрк \"Света София\" отваря врати като музей през 1935 г.", "date": "2019.11.05", "title": "Храмът \"Света София\" в Истанбул може отново да стане джамия"}
{"url": "https://www.24chasa.bg/novini/article/7747093", "text": "Жена, ранена в стрелба тази сутрин в сараевския квартал Неджичи, почина от раните си, съобщава вестник \"Аваз\". Животът на друга жена, също ранена при стрелбата, е извън опасност, предава БТА. Полицията е извършила оглед на мястото и издирва заподозрени.                                                                                                                                                                                                                                                                                                                                ", "date": "2019.11.05", "title": "Простреляха две жени в Сараево, едната почина от раните си"}
{"url": "https://www.24chasa.bg/novini/article/7747123", "text": "До 17 ч. днес движението в участъците от км 6 до км 8, от км 11 до км 13 и от км 30 до км 32 на АМ „Тракия“ се осъществява с повишено внимание поради ремонт на мантинели.                                                                                                                                                                                                                                                                                                                                ", "date": "2019.11.05", "title": "АПИ: Внимавайте на \"Тракия\" днес"}
{"url": "https://www.24chasa.bg/novini/article/7747122", "text": "31-годишен мъж от Ловеч е задържан за притежание на наркотични вещества в понеделник. Това станало, след като криминалисти от ОД на МВР и РУ-Ловеч го претърсили и станало ясно, че той държи цилиндрична опаковка с бяло кристалообразно вещество. При тестване с полеви наркотест веществото реагирало на метаамфетамин, а общото му тегло е 8.83 грама. При мъжа имало и 24-годишна жена от града, която доброволно предала на полицаите стъклен буркан оставен й за съхранение от ловчалията и съдържащ бяла течност. При последвалите процесуално-следствени действия били претърсени две помещения в Ловеч, обитавани от мъжа, където са намерени и иззети хартиен лист с метаамфетамин и прекурсори и оборудване за производство на синтетични наркотични вещества. Ловчалията е задържан за срок от 24 часа, образувано е досъдебно производство и работата по случая продължава под ръководството на Районна прокуратура Ловеч.", "date": "2019.11.05", "title": "Задържаха ловчалия за притежание на наркотици"}
{"url": "https://www.24chasa.bg/novini/article/7747144", "text": "69-годишен пастир е бил нападнат и ранен от овен по време на паша в крумовградското село Черничево, съобщиха от пресцентъра на ОД на МВР. Инцидентът е станал на 3 ноември. Пострадалият е бил транспортиран в кърджалийската болница и настанен за лечение, където e починал. Извършен е оглед на мястото на произшествието от дежурна оперативна група. Образувано е досъдебно производство.", "date": "2019.11.05", "title": "Пастир от Крумовградско почина, след като бе нападнат от овен"}
{"url": "https://www.24chasa.bg/novini/article/7747154", "text": "Двама жители на град Игнатиево са задържани в полицейския арест в Шумен, след като принудили 39-годишен мъж от Смядово да поеме имуществено задължение, съобщиха от пресцентъра на Областната дирекция на МВР в Шумен Малко след 13.30 часа вчера 39-годишният мъж се обадил по телефона на полицейски служител и съобщил, че двама го принуждават да се качи в кола, за да отиде с тях до Шумен и да изтегли пари. По данни на потърпевшия имали сключен договор за ремонт на покрив. Дължимата сума била предадена. Вчера обаче му съобщили, че дължи още пари. Заплашили го с насилие ако не предаде исканата сума. Полицията е предприела незабавни действия за установяване на извършителите. На влизане в Шумен автомобилът им с великотърновски номер бил засечен от униформените да се движи с висока скорост. Последвали го в града и малко след това бил спрян за проверка. Водачът и спътникът му - на 21 и 42 години, криминално проявени, са задържани в полицейското управление в Шумен. Образувано е досъдебно производство.", "date": "2019.11.05", "title": "МВР задържа двама криминално проявени, изнудвали 39-годишен от Смядово"}
{"url": "https://www.24chasa.bg/novini/article/7747155", "text": "Приетата в Полша реформа, с която се понижава пенсионната възраст на редовите съдии, нарушава европейското право, постанови днес Съдът на Европейския съюз, цитиран от ДПА и Франс прес. Варшава вече внесе поправки в реформите под натиска на Европейската комисия, която потърси становището на Съда на ЕС в Люксембург. В оповестеното днес решение обаче съдът не споменава тези промени, предава БТА. Съгласно реформата пенсионната възраст на съдиите в нискоинстанционните съдилища се намалява от 67 на 65 години за мъжете и на 60 години за жените, а министърът на правосъдието получава пълномощия да удължава мандата на конкретни съдии. Според Съда на ЕС промените са в разрез с принципите за равно заплащане на мъжете и жените и биха могли да поставят под съмнение независимостта на съдебната система.", "date": "2019.11.05", "title": "Съдът на ЕС: Реформата в пенсионната възраст на съдиите в Полша нарушава европейското право"}
{"url": "https://www.24chasa.bg/novini/article/7747156", "text": "Бизнесменът Миню Стайков, който от година и три месеца е зад решетките, е на антидепресанти, защото страда от депресия.  Това се разбра в специализирания съд, където се решаваше дали да излезе на свобода. Освен това той имал анемия, мозъчно и урологично заболяване. Влошеното му здравословно състояние бе основният аргумент на адвокатката му Ана Попова да поиска Стайков да бъде пуснат, за да може да се лекува и изследва. Той бе докаран в инвалидна количка. В залата беше и съпругата му Рени. Съдия Вилислава Ангелова отказа да го пусне от ареста. Според нея Стайков можел да получи адекватна медицинска грижа във всяка една болница в София при необходимост.  На делото стана ясно, че на 25 ноември е насрочено разпоредителното заседание срещу Стайков и петима членове на фонд \"Земеделие\", както и деца на негови приближени, злоупотреба със средства по две земеделски програми.  Едната е за развитие на селските райони, а другата за развитие на лозаровинарството.  Това е всъщност второ обвинение срещу Стайков, но делото влиза първо в съда. Другото, което е за разпространение на производство на цигари може да приключи до края на годината. ", "date": "2019.11.05", "title": "Миню Стайков на антидепресанти в затворническата болница"}
{"url": "https://www.24chasa.bg/novini/article/7747153", "text": "Румънската гранична полиция откри 11 мигранти, скрити в микробус, на граничния пункт Нъдлак на границата с Унгария, предаде Аджерпрес. Според съобщение на граничната полиция в окръг Арад микробусът е бил управляван от 45-годишен българин. Той заявил, че пътува към Словакия и транспортира автомобилни части. При проверка на микробуса в него са открити 11 мигранти, скрити сред транспортираната стока. Установено е, че те са от Ирак, Еритрея и Иран. Групата се състояла от четирима мъже, една жена и шестима непълнолетни на възраст между 15 и 17 години, съобщи БТА. Чужденците възнамерявали да стигнат до Шенгенското пространство. Срещу тях е започнало разследване за незаконно преминаване на държана граница, а срещу шофьора - за трафик на мигранти.", "date": "2019.11.05", "title": "Румънски граничари откриха 11 мигранти в микробус, управляван от българин"}
{"url": "https://www.24chasa.bg/novini/article/7747171", "text": "Китай, който е най-големият световен замърсител с парникови газове, изрази съжаление от вчерашното  , което беше обявено като намерение през 2017 г. от президента Доналд Тръмп, предаде Франс прес.", "date": "2019.11.05", "title": "Китай изрази съжаление от изтеглянето на САЩ от Парижкото споразумение"}
{"url": "https://www.24chasa.bg/novini/article/7747163", "text": "Нов случай на африканска чума /АЧС/ при диво прасе е регистриран в Ловешко, в землището на луковитското село Бежаново. Прасето е било отстреляно при индивидуален лов, заяви за БТА директорът на Областната дирекция по безопасност на храните в Ловеч д-р Росен Федерчев. Това е четвърти случай на заразено с АЧС диво прасе в областта, другите три бяха в селата Дебнево и Ломец в община Троян и в Априлци. По думите на Федерчев определена е 200 кв. км ефектирана зона. Районът се претърсва за умрели диви свине в тази зона от служители на Северозападно държавно предприятие. Със заповед на директора на Регионалната дирекция по горите в Ловеч са определени и подзоните. В подзона А, която е 3,14 кв. м, е забранено да се извършват дейности като дърводобив, транспортиране на дървесина, лов, събиране на билки и гъби. Ограничава се и достъпът на хора и животни. В останалите две подзони е позволен индивидуален лов, лов с капани и групов лов, но без кучета, както и другите неотложни дейности. Определени са и мерки за биосигурност.", "date": "2019.11.05", "title": "Четвърти случай на африканска чума при диво прасе в Ловешко"}
{"url": "https://www.24chasa.bg/novini/article/7746856", "text": "Шанхайската хотелиерска компания „Хуаджу\" (Huazhu) обяви вчера, че е сключила сделка за придобиването на 100 процента от акциите на германския си конкурент „Дойче Хоспиталити\" (Deutsche Hospitality). Сделката е осъществена от дъщерната компания на „Хуаджу\" в Сингапур – China Lodging Holding Singapore, предаде  . „Дойче Хоспиталити\" има близо 90-годзишна история и притежава 118 хотела в цял свят, включително луксозната марка „Щайгенбергер\" (Steigenberger), чийто комплекс в швейцарския курорт Давос е основното място за форумите на Световния икономически форум. От своя страна „Хуаджу\" е сред най-големите китайски вериги за управление на хотели, притежаваща редица известни марки. През 2015 г. тя направи значителна инвестиции във френската група AccorHotels.", "date": "2019.11.05", "title": "Китайска хотелиерска компания придоби „Дойче Хоспиталити\""}
{"url": "https://www.24chasa.bg/novini/article/7747184", "text": "Съединените щати официално уведомиха ООН, че се изтеглят от Парижкото споразумение за климата, съобщи държавният секретар Майк Помпейо. Това е първата официална стъпка в 12-месечната процедура за излизане от глобалния пакт за борба с климатичните промени. В съобщението си Помпейо подчертава, че документът е „несправедливо икономическо бреме” върху икономиката на страната му. Парижкото споразумение, подписано от близо 20 държави, предвижда всяка от тях сама да определи своя график за намаляване на емисиите на парниковите газове, които водят до промени в климата, информира  Съединените щати са първата държава, която напуска споразумението.", "date": "2019.11.05", "title": "Помпейо: Парижкото споразумение е несправедливо икономическо бреме върху САЩ"}
{"url": "https://www.24chasa.bg/novini/article/7747226", "text": "До 300 хил. лева за пребазирането на Клиниката по алергология на УМБАЛ „Александровска“, и до 500 хил. лв. за ремонт на Клиниката по Хематология дава държавата за подобряване на битовите условия в лечебното заведение. Това съобщи на брифинг в Министерството на здравеопазването зам.-министър Жени Начева, предаде репортер на БГНЕС. „Тези средства ще бъдат дадени тази година на болницата, за тях са водени дълги разговори. Документацията по отпускането им е подготвена, така че да стартират необходимите обществени поръчки в лечебвото заведение“, заяви Жени Начева и добави, че не е проблем осигуряването на паричния трансфер, а подготовката на обществените поръчки. Тя поясни, че болницата максимално бързо е предприела необходимите действия, като сега престои обявяването на обществените поръчки. В началото ще бъде извършен ремонт на Клиниката по алергология, където таванът се срути. Начева благодари на медиците, които са пребазирали пациентите от Клиниката по алергология на друго място. Попитана как си обяснява готвения протест, Начева заяви, че всеки има право до избере как да изрази своята позиция. „Това, което мога да кажа, е че работим добре с екипа на болницата и с лекарите в лечебното заведение така, че постепенно техните инвестиционни разходи и спешни ремонти да се случат“.", "date": "2019.11.05", "title": "Държавата отпуска пари за спешен ремонт на УМБАЛ „Александровска“"}
{"url": "https://www.24chasa.bg/novini/article/7747164", "text": "Контролът по външните граници на ЕС ще бъде засилен още повече, каза днес във Варна евродепутатът от ЕНП Емил Радев. По думите му една от стъпките в тази посока ще бъде свързването на отделните действащи информационни системи - Шенгенската, визовата и Евродак, предава БТА. Новите системи вход-изход ще направят много по-сигурни европейските граници и ще позволят по-качествено да се засичат фалшиви документи и опити да се влиза с една самоличност и да се излиза с друга, обясни Радев. По думите му от особено значение е и фактът, че ще може да се проследяват бързо и биометричните данни на проверяваните. Продължава и укрепването на европейската гранична и брегова охрана, чийто състав трябва да стигне до 10 000 служители, каза още Радев. Той посочи, че България и в момента прилага европейските правила, има достъп до всички данни и използва наличните информационни системи, включително Шенгенската. Във Варна днес Емил Радев направи дарение от книги на Регионалната библиотека в крайморския град. Благотворителният му жест е по случай Деня на будителите 1 ноември. Радев, който е посланик на библиотеките, дарява книги на варненската културна институция за седма година. Този път той бе акцентирал върху българските автори, които според него стават все по-търсени.", "date": "2019.11.05", "title": "Емил Радев: ЕС засилва контрола по границите"}
{"url": "https://www.24chasa.bg/novini/article/7747245", "text": "ЦИК коригира избирателната активност в София. Това се случва след признанието, че заради техническа грешка има разминаване от близо 100 хил. гласоподаватели в списъците между първи и втори тур, предаде  Официалните резултати от Местните избори ще бъдат обявени до края на деня. Централната избирателна комисия ще е готова с данните в законоустановените 48 часа след края на изборния ден. Към обяд се очакват протоколите от още 10 населени места, така че да станат общо 196. Обработката на протоколите потвърждават победителите от балотажите без изненади и обрати. ГЕРБ остават първа политическа сила, като на втори тур те печелят девет областни града, а БСП – четири. В останалите ще управляват независими кандидати или местни коалиции. В случай, че някоя партия поиска касиране на изборите, процедурата предвижда да се подаде жалба чрез Общинската избирателна комисия до Административния съд, компетентен да я разгледа.", "date": "2019.11.05", "title": "ЦИК коригира избирателната активност за София, има разминаване от близо 100 хил. гласа"}
{"url": "https://www.24chasa.bg/novini/article/7747285", "text": "Още един арест беше извършен във Виетнам заради смъртта на мигранти, открити в хладилен камион в Англия, предаде Асошиейтед прес, като се позова на виетнамския в. \"Туой Тре\". Арестът е извършен в провинция Нге Ан. Досега виетнамските власти са арестували общо 11 души, на които може да бъдат повдигнати обвинения за организиране на мрежа за трафик на хора, предава БТА. Един от арестуваните, който е живеел в Русия, организирал пътуването на хората от Виетнам до Русия, а после незаконното им прекарване до Германия, преди да стигнат до трета страна. Във Великобритания беше арестуван шофьорът на камиона, който е от Северна Ирландия. Срещу него са повдигнати обвинения за непредумишлено убийство и участие в заговор за трафик на хора. Втори мъж е задържан в Ирландия и очаква екстрадиция. Той бе обвинен за непредумишлено убийство, трафик на хора и нарушения на имиграционното законодателство. Британската полиция все още работи по идентификацията на жертвите - 31 мъже и 8 жени - с помощта на Виетнам, където семейства съобщиха за изчезнали техни близки, които са били напът за Англия. ДНК проби за идентификация на жертвите са били предоставени от 21 семейства от виетнамската провинция Нге Ан и от 10 семейства от виетнамската провинция Ха Тин.", "date": "2019.11.05", "title": "Арестуваха още един във Виетнам заради 39-те трупа в камион в Есекс"}
{"url": "https://www.24chasa.bg/novini/article/7747227", "text": "                                                                                                                   Германия отбелязва 30-ата годишнина от падането на Берлинската стена с чествания, които няма да са мащабни. Кулминацията се очаква в събота, на 9 ноември. Това е денят, в който пада символът на комунизма и на разделена Европа.  Видеопрожекции пресъздадоха виртуално бетонното съоръжение, разделяло в продължение на над 28 години не само жителите на Берлин. Канцлерът Ангела Меркел ще говори в събота сутринта в \"параклиса на помирението\", издигнат край някогашната Берлинска стена. Наред с ръководителите на Полша, Чехия, Словакия и Унгария тя ще изтъкне \"приноса на държавите от Централна Европа за мирната революция\" от 1989 г. Надвечер ще я смени държавният глава Франк-Валтер Щайнмайер, който ще произнесе реч пред Бранденбургската врата; после ще има голям концерт. \"Германското единство е подарък за Германия от Европа в края на едно столетие, когато германците са причинили непредставими страдания на този континент\", посочи шефът на германската дипломация Хайко Маас. За събитието смята да пристигне и американският му колега Майк Помпейо, предаде БТА. През 1989 г. той е служил като войник на междугерманската граница. При все това \"повеят на промяната\", преобладавал преди 30 или дори преди 5-10 години, днес \"вече е недоловим\", обяснява заместник-кметът на Берлин по културата Клаус Ледерер. Градът ще почете годишнината, но \"ние сме си мечтатели\", добавя служителят - политик от германската радикална левица, и споменава няколко имена: \"Тръмп, Болсонаро, Брекзит\". Падането на Стената и на Желязната завеса, разделяли следвоенна Европа, вдъхна тогава надежди за епоха на разведряване и единство, за разоръжаване и повсеместно разпространение на либерално-демократичния модел. Но днес изглежда вятърът се е обърн ал.", "date": "2019.11.05", "title": "30-ата годишнина от падането на Берлинската стена в снимки"}
{"url": "https://www.24chasa.bg/novini/article/7747331", "text": "Кремъл разчита, че награждаването на председателя на българското Национално движение \"Русофили\" Николай Малинов с руския орден \"Дружба\" няма да стане причина той да бъде преследван, предаде ТАСС. Руският президент Владимир Путин награди вчера с орден \"Дружба\" редица чуждестранни граждани по случай чествания във федерацията Ден на народното единство. Отличието се връчва за особени заслуги в укрепването на мира, приятелството, сътрудничеството и взаимното разбирателство между народите. Тази година сред удостоените с ордена бе и Николай Малинов. \"Смятаме, че подобни жестове на признание за заслугите на Малинов като принос за делото на единството на руския свят, принос за развитие на приятелството и сътрудничеството между народите на двете ни страни по никакъв начин не може и не трябва да е причина за някакви преследвания\", заяви пред журналисти Дмитрий Песков, прессекретарят на руския президент. Според него \"това би било нелогично и това би имало твърде пагубни последици\", предаде БТА. Така говорителят на Кремъл отговори на въпрос дали отношенията между Москва и София няма да бъдат влошени заради награждаването на Малинов, обвинен в шпионаж в България, посочва агенцията. \"Разчитаме, напротив, хора като него (Малинов) да получат възможност да работят и занапред в руслото на развитието на приятелските, отдавнашни, исторически отношения между народите на двете ни страни\", подчерта Песков.", "date": "2019.11.05", "title": "Кремъл предупреди за евентуални последици, ако Малинов бъде преследван в България"}
{"url": "https://www.24chasa.bg/novini/article/7747355", "text": "Полицията в Русе разследва причините за смъртта на пешеходец. Това съобщиха от областната дирекция на МВР в града. Около 18.10 часа вчера е получен сигнал, че на ул.\"Изгрев\" в Русе има паднал на пътя мъж. Пристигналият на място екип на Спешна помощ само констатирал смъртта му. Предполага се, че 48-годишният русенец е бил блъснат от неизвестно превозно средство. Шофьорът се издирва.", "date": "2019.11.05", "title": "Полиция разследва смъртта на пешеходец в Русе"}
{"url": "https://www.24chasa.bg/novini/article/7747321", "text": "„Амбициите на ЕС да бъде глобален лидер следва да бъдат подкрепени с необходимите средства. Това означава и осигуряване на адекватно финансиране на Кохезионната и Общата селскостопанска политика, които най-добре демонстрират резултатите от европейските инвестиции“. Това заяви министър-председателят Бойко Борисов по време на пленарната сесия на Срещата на високо равнище на групата „Приятели на кохезията“, която се провежда в Прага, съобщиха от правителствената информационна служба. В чешката столица се събраха лидерите на 17-те държави членки на ЕС, които формират групата, за да изпратят силно послание за значимостта на Кохезионната политика с оглед на наближаването на последната фаза от преговорите на Многогодишната финансова рамка (МФР) за периода 2021-2027 г. Българският премиер Бойко Борисов бе категоричен, че Кохезионната и Общата селскостопанска политика имат доказана добавена стойност, а техните резултати са видими и осезаеми за европейските граждани. „За Кохезионната политика е важно да се гарантира не само достатъчно финансиране, но и справедливо разпределение на средствата, така че да се преодолеят неравенствата между различните региони и изостаналостта“, очерта министър-председателят Борисов. По думите му е необходим специфичен фокус към развитието на най-бедните, изоставащи европейски региони. „Такива региони, с БВП под 50% от средното за ЕС, има не само в България и считам, че е от общ интерес те да бъдат подкрепени“, изтъкна премиерът Борисов пред останалите лидери в Прага. Борисов допълни, че правилата както за Кохезионната, така и за Общата селскостопанска политика трябва да не водят до допълнителни административни и финансови тежести за националните бюджети, което крие риск за изпълнението на програмите и за инвестициите, особено в по-слабо развитите региони. В изявлението си министър-председателят Бойко Борисов посочи, че лидерите от групата следва да насочат усилията си в няколко направления. „Важно е да се противопоставим на разделението между нетни получатели и нетни донори. Ползите от двете политики са за всички европейски граждани“, посочи българският премиер. Той акцентира също, че не трябва да се допуска налагане на разделение между нови и стари приоритети за ЕС. „За нас са важни и традиционните политики, и науката и иновациите, и миграцията и сигурността, и борбата с климатичните промени. Именно затова настояваме за амбициозен бюджет на ЕС, който да ни позволи да съхраним постигнатото до момента и да отговорим на многобройните предизвикателства“, подчерта министър- председателят Бойко Борисов. Според българския премиер групата „Приятели на кохезията“ трябва да се стреми не просто да ребалансира призивите за съкращения в бюджета на ЕС, а да има активна роля за отстояването на един надежден европейски бюджет в полза на всички европейски граждани. В края на срещата на върха в Прага лидерите ще приемат Декларация на групата, в която да бъдат потвърдени споделените позиции на държавите с оглед на развитието на преговорите по МФР и с основен фокус върху важността на Кохезионната политика.", "date": "2019.11.05", "title": "Борисов в Прага: Не трябва да се допуска разделение между нови и стари приоритети за ЕС"}
{"url": "https://www.24chasa.bg/novini/article/7746865", "text": "Днес Китай изстреля още един сателит от навигационната си система „Бейдоу\" от Центъра за изстрелване на сателити Сичан в 13:43 ч. местно време. Това е 49-ият спътник от серията сателити „Бейдоу\" и 24-ият от системата „Бейдоу-3\". Той бе изстрелян с ракетата-носител „Чанджън-3В\". Това бе 317-та мисия на ракетите от серията „Чанджън\", предава  Новият сателит е разработен от Китайската академия за космически технологии, Китайския изследователски институт за ракетни технологии, и двата към Китайската корпорация за космически науки и технологии. Китай ще изстреля още 6 сателита от „Бейдоу-3\", за да завърши глобалната мрежа на навигационната система „Бейдоу\".", "date": "2019.11.05", "title": "Китай изстреля нов сателит от навигационната система „Бейдоу\""}
{"url": "https://www.24chasa.bg/novini/article/7747375", "text": "\"След местни избори всички се хвалят, че са победители и ние ще се похвалим. Имаме 193 съветници. Имаме и двама кметове, които спечелиха с наши кандидати - на Видин и Монтана. Сега броим и селските кметове\", каза председателят на СДС Румен Христов. Други областни градове, в които кметовете са от коалиция със СДС, са Кюстендил и Плевен, добави още той. \"За нас десницата победи. За нас подкрепата на СДС беше решаваща за избора на Фандъкова в София. Тя е достоен кмет и заслужава още един мандат. С ГЕРБ сме членове на едно семейство и за нас БСП не е алтернатива за България. Тя е показала, че води страната до кризи\", каза още председателят на десните. Главният секретар на партията Илия Лазаров отбеляза, че тежестта на СДС за София е около 25 хил. гласа, които са били решаващи за победата на Фандъкова над Мая Манолова. Той изрази съжаление, че ДСБ е изневерила за своя създател и добави, че сумарно за страната седесари получават над 150 хил. гласа. Десницата определи изборите като трудни, защото на втори тур в София всички са се обединили срещу десните. \"Противопоставянето беше ляво-дясно - комунизъм-антикомунизъм\", добави Антон Койчев. В най-скоро време предстои съвместна пресконференция на СДС с ГЕРБ.", "date": "2019.11.05", "title": "СДС: Подкрепата ни беше решаваща за избора на Фандъкова"}
{"url": "https://www.24chasa.bg/novini/article/7747369", "text": "С 47 км/ч е карал шофьорът, който блъсна четирима души на спирка във Варна. Сред пострадалите са 2 момичета на 14 години и мъж на 27 г.  Точната скорост на движение се знае, тъй като автомобилът е служебен и е бил оборудван с джипиес и видеорегистратор, посочи  .  Джипиесът е показал, че той се е движил по права линия, когато изведнъж започва плавно да се отклонява. Водачът на автомобила се е връщал от нощна смяна. В кръвта му не е установено наличие на алкохол или наркотици, установиха разследващите. По-рано съобщихме, че  . То е във варненската болница „Св. Анна”, в кома и на апаратно дишане. В реанимацията се намира и 27-годишният мъж, който обаче е в съзнание и е контактен. Няма опасност за живота и на третия пострадал – отново момиче на 14 години. 21-годишният шофьор на автомобила е задържан за 24 часа. Засега не се предвижда удължаване на ареста му. Основната версия, по която работи полицията е, че водачът е заспал зад волана. Шофьорът има книжка от три години и единственото му провинение е за невключени фарове. По случая се води досъдебно производство. От Института за пътна безопасност посочват, че тежкият инцидент във Варна се дължи основно на пропуски в организацията на движението. Ето защо той се обръща към всички новоизбрани кметове незабавно да възложат извършването на инспекции по пътна безопасност на местата с концентрация на катастрофи, както и в зоните на спирки на градския транспорт, районите около училища и детски градини. При извършени инспекции на много места прави впечатление, че често се нарушават правилата за това къде и как може да се поставят спирки. В град Крън, където загинаха шест души преди по-малко от месец, в зоната на тежката катастрофа е идентифицирана незаконна спирка, която е обособена именно от администрацията на общината. Единствената възможност, която може да доведе до обезопасяването на спирките и гарантиране на живота и здравето на хората, които са избрали да използват градския транспорт за придвижване, е чрез извършването на експертни проверки и изработването на конкретни мерки, посочват от Института за пътна безопасност.", "date": "2019.11.05", "title": "С 47 км/ч е карал шофьорът, блъснал четирима на спирка във Варна"}
{"url": "https://www.24chasa.bg/novini/article/7747376", "text": "На Николай Димитров да бъде осигурена възможност да положи клетва пред новоизбрания общински съвет на Несебър на 11 ноември в 14 ч. Това пише адвокатката на новия стар кмет Ина Лулчева в молба до специализираната прокуратура. Молбата е за промяна на мярката от задържане под стража в по-лека, а като алтернативна възможност се предлага Димитров да бъде конвоиран за полагането на клетва като кмет. В документа Лулчева посочва, че европейската конвенция за защита правата на човека гарантира правото на неприкосновеност на личния живот. \"В което несъмнено се включва и правото на трудова заетост и политическа активност, като намесата на държавните власти в упражняването на това право е недопустима освен в случаите, предвидени в закона и необходими в едно демократично общество\", посочва  Лулчева. В нея тя пише още, че лишаването на  Димитров от \"възможността да положи клетва като избран на демократични избори кмет на община Несебър не е необходимо в демократичното общество\". Адвокатката уточнява, че предоставянето на тази възможност, както и встъпването му в длъжност \"не застрашава националната и обществена сигурност, правата и свободите на другите\". \"Препятстването на г-н Димитров да положи клетва като кмет на община Несебър води до накърняване не само на неговото право на личен живот, но и накърнява правото на жителите на община Несебър да бъдат управлявани и представлявани от лицето, което те са избрали при пряк вот\", посочва защитата. Димитров бе избран за кмет на Несебър с 8081 на първия тур на местните избори. Той е в ареста по обвинение за купуване на гласове.", "date": "2019.11.05", "title": "Адвокатката на кмета на Несебър:\nДайте му възможност да се закълне на 11 ноември"}
{"url": "https://www.24chasa.bg/novini/article/7747399", "text": "Турският президент Реджеп Тайип Ердоган заяви днес, че кюрдските Сили за защита на народа (СЗН) не са се изтеглили от някои райони в Сирия по турската граница и че американските сили извършват съвместни патрули заедно с тях, предаде Ройтерс. Турция сключи две отделни споразумения със Съединените щати и с Русия за изтеглянето на СЗН от \"безопасната зона\", която тя планира да създаде в Североизточна Сирия, като условие да прекрати офанзивата си срещу групировката. Макар Вашингтон и Москва да казват, че бойците са напуснали ивицата, според Ердоган това не е така. В реч в парламента Ердоган заяви, че все още има бойци на СЗН в Тел Рифат, Манбидж и Рас ал Айн. Той посочи, че Турция ще спазва договореностите, стига Вашингтон и Москва да изпълнят обещанията си, информира БТА. По-късно пред репортери в парламента Ердоган каза, че силите на САЩ все още провеждат общи патрули със СЗН в района на 30-километровата ивица по границата с Турция, откъдето групировката трябваше да се изтегли. \"Как да си обясним, че Америка провежда патрули с терористични организации в този район, макар че са взели решение да се изтеглят? Това не фигурира в нашето споразумение\", каза той. Анкара разглежда СЗН като терористична групировка, идентична с Кюрдската работническа партия (ПКК) в Турция. ПКК води въоръжена борба срещу турската държава от 1984 г. и е смятана за терористична организация от Анкара, ЕС и САЩ.", "date": "2019.11.05", "title": "Ердоган: САЩ все още провеждат патрули с кюрдска милиция в Сирия"}
{"url": "https://www.24chasa.bg/novini/article/7747426", "text": "Русия разбира тревогата на Иран от санкциите, но е обезпокоена от намеренията на Техеран да намали още повече задълженията си по ядреното споразумение, заяви говорителят на руския президент Дмитрий Песков, цитиран от ТАСС и Франс прес. \"Разбираме тревогата на Иран на фона на действията на някои страни, на фона на безпрецедентните и незаконни санкции, но в същото време наблюдаваме с безпокойство развитието на ситуацията, защото разрушаването на ядреното споразумение не предвещава нищо добро\", каза Песков. По-рано днес иранският президент Хасан Рохани заяви, че Техеран ще започне нов етап в съкращаването на задълженията си по ядреното споразумение от утре с пускането на центрофугите за обогатяване на уран в завода си във Фордо, предаде БТА.", "date": "2019.11.05", "title": "Русия е обезпокоена от плановете на Иран\nда намали задълженията си по ядреното споразумение"}
{"url": "https://www.24chasa.bg/novini/article/7747638", "text": "„Кохезионната политика представлява ключов инструмент за инвестиции на ЕС. Тя подпомага реалното сближаване на регионите и държавите членки в Общността, както и функционирането на вътрешния пазар, увеличаването на растежа, конкурентоспособността, създава заетост, улеснява преминаването към нисковъглеродна икономика“. Това записаха в декларация българският премиер Бойко Борисов и още 16 лидери на държавите от групата „Приятели на кохезията“, чиято Среща на високо равнище се проведе днес в Прага, съобщават от правителствената информационна служба. В документа се изтъква, че Кохезионната политика трябва да продължи да се базира на целите, както са посочени в Договора за функционирането на ЕС, като в същото време тя е важно средство за справяне с новите предизвикателства - включително климатичните промени, индустриалната трансформация и демографските въпроси. Поради това е от жизнено важно значение да се запази нивото на финансиране на Кохезионната политика до размерите от Многогодишната финансова рамка (МФР) 2014-2020 г. в реално изражение, се акцентира в Декларацията от Прага. Според лидерите на 17-те държави от ЕС, които я подписаха, значителните съкращения в бюджета, включени в предложението за МФР 2021-2027 г., крият риск да се попречи на изпълнението на важните за ЕС цели. В този контекст се подчертава, че гъвкавостта във фазите на програмиране и прилагане е предпоставка за гарантиране на гладкото, ефективно и ефикасно протичане на Кохезионната политика. В документа се посочва също, че трябва да се осигуряват едновременно благоприятна среда за бенефициентите и адекватна степен на гъвкавост, за да могат регионите и държавите членки да изпълнят своите приоритети. Така те ще могат и да отговорят на нуждите си от инвестиции като се отчитат различните им икономически условия. Този подход трябва да бъде отразен в прилагането на целите на Европейския семестър в рамките на Кохезионната политика, се изтъква в Декларацията. „Призоваваме всички лидери и институции на ЕС да се стремят към приключване на преговорите и към постигане на съгласие по един честен и балансиран компромис по МФР за периода 2021-2027 г.“, се заключава в Декларацията от Прага.", "date": "2019.11.05", "title": "Лидери от ЕС: Кохезионната политика е ключов инструмент за инвестиции"}
{"url": "https://www.24chasa.bg/novini/article/7747652", "text": "Европейската комисия очаква полските власти да обезщетят съдиите, пострадали от промените на възрастта за пенсиониране. Това съобщи днес говорител на Европейската комисия,  В днешното си решение Съдът на ЕС не посочва вида на необходимото обезщетение, то трябва да бъде определено от полските власти, посочи говорителят. Готови сме да подпомогнем търсенето на решения по откритите въпроси, добави той, цитиран от БТА. Говорителят приветства предприетите междувременно от Полша промени в спорните правила. Той отбеляза, че въпреки това остава неясно положението на съдиите, засегнати от отхвърлените от Европейския съд промени.", "date": "2019.11.05", "title": "ЕК: Варшава да обезщети съдиите, засегнати от промените на възрастта за пенсиониране"}
{"url": "https://www.24chasa.bg/novini/article/7747651", "text": "Административен съд – Варна остави без разглеждане жалбата на Цветан Атанасов в качеството му на регистриран кандидат за кмет на Община Варна, срещу Решение № 288 от 28.10.2019 г. на Общинската избирателна комисия – Варна и прекрати производството по адм. дело № 3004/2019 г. по описа на АдмС-Варна, съобщиха от пресцентъра на съда. В мотивите си съдът сочи, че на проведения на 27 октомври 2019 г. избор за кмет на Община Варна, доколкото нито един от кандидатите за кмет на Община Варна не е получил повече от половината действителни гласове, не е налице избран кмет, поради което във връзка с провеждането на втория тур, с оспореното решение на ОИК – Варна са определени допуснатите до участие във втория тур кандидати. Предвид изложеното, оспореното Решение № 288 от 28.10.2019 г. на ОИК – Варна не е за определяне на резултатите от изборите, а на обжалване подлежи именно решението на ОИК за определяне на резултатите от изборите, т.е. актът, с който приключва процедурата и който поражда последици и слага край на изборния процес. Решенията на ОИК, с които се определят само кандидатите, допуснати до участие във втория тур, имат междинен/подготвителен характер относно провеждането на втория тур, при който ще бъде определен окончателният резултат от избора за кмет на община, поради което не подлежат на оспорване. Съдебният състав е приел, че тъй като оспореното решение не е годен за оспорване акт, подлежащ на контрол за законосъобразност, жалбата като процесуално недопустима следва да бъде оставена без разглеждане, а образуваното съдебно производство да се прекрати. В подкрепа на направения от съда извод е формираната постоянна и непротиворечива съдебна практика - определения по адм. дело № 12505/2007 г., адм. дело № 14555/2011 г., адм. дело № 14714/2011 г., адм. дело № 13503/2015 г., адм. дело № 14455/2015 г., адм. дело № 14456/2015 г. и др. на Върховния административен съд. Определението подлежи на обжалване с частна жалба пред ВАС на Р България в 7-дневен срок от съобщаването му на страните. По постъпила жалба от Иван Маринов – кандидат за кмет от ПП СДС в с. Изворско, община Аксаково, област Варна, срещу Протокол на СИК в избирателна секция №030200008 с. Изворско и Решение на РИК №284/28.10.2019 г. за определяне на изборните резултати в село Изворско, е образувано ново изборно адм. дело №3008/2019 год. Нова жалба е постъпила от Ирина Делчева срещу т. 3 от Решение №299/28.10.2019 г. на ОИК – гр. Варна. Според жалбоподателя решението е неправилно и незаконосъобразно в тази си част и трябва да бъде отменено. Образувано е изборно административно дело №3010/2019 год.", "date": "2019.11.05", "title": "Съд отказа да гледа жалба на кандидат за кмет срещу нарушения на местните избори във Варна"}
{"url": "https://www.24chasa.bg/novini/article/7747668", "text": "Лиляна Павлова встъпи в длъжност като вицепрезидент и член на Управителния комитет на Европейската инвестиционна банка (ЕИБ), съобщиха от Министерството на финансите. Павлова е първият вицепрезидент на Банката от България, като мандатът за длъжността е три години. Управителният комитет на Европейската инвестиционна банка е колегиален постоянно действащ изпълнителен орган на банката, състоящ се от председател (президент) и осем заместник-председатели (вицепрезиденти), назначавани от Съвета на гуверньорите по предложение на Съвета на директорите. Съгласно Устава на ЕИБ, представителството на държавите-членки в управителните органи на Банката се осигурява чрез разпределение в избирателни групи. В избирателната група, в която е България, са включени още Хърватия, Кипър, Чехия, Унгария, Малта, Полша, Словакия и Словения. Ротацията на съответните постове в Съвета на директорите, Управляващия комитет и Одитния комитет на Банката са уредени с Временно споразумение, подписано от министрите на финансите на страните в групата, в качеството им на членовете на Съвета на гуверньорите на Банката.", "date": "2019.11.05", "title": "Лиляна Павлова встъпи в нова длъжност"}
{"url": "https://www.24chasa.bg/novini/article/7747659", "text": "От следващата година Франция започва въвеждането на квоти за работници мигранти, обяви днес министърът на труда, докато правителството на Еманюел Макрон се опитва да втвърди миграционните политики в отговор на критики от крайната десница, предаде АФП. От 2020 г. властите заедно с работодателите ще решат кои индустрии изпитват липса на квалифицирани кандидати и ще облекчат наемането на чужденци за запълване на празнината, заяви министър Мюриел Пенико. „Става въпрос Франция да наема на база на нуждите си. Това е нов подход, сходен на канадския или австралийския“, отбеляза тя в тв интервю, цитирана от  . В момента работодателите трябва да обясняват защо френски гражданин не може да бъде нает в сложна административна процедури, която доведе до издаването на визи на около 33 000 икономически мигранти миналата година. Строителство, хотели, ресторанти и част от сектора на продажбите на дребно отдавна се оплакват от липса на хора, които искат да заемат често нископлатените позиции. Информационните технологии и инженерните индустрии пък казват, че Франция не произвежда достатъчно квалифицирани кандидати. Пенико не уточни колко чуждестранни работници ще могат да получат визи, нито дали националността на кандидатите ще има значение, предложение, озвучено от премиера Едуар Филип миналия месец. Филип е начело на усилията на Макрон за втвърдяване на миграционните правила в опит за привличане на крайнодесните гласоподаватели, които обвиняват кабинета, че е допуснал твърде много чужденци, въпреки безработицата от 8,5 процента във второто тримесечие. Според анализатори основният политически противник на Макрон преди изборите през 2022 г. остава крайнодесният Национален сбор на Марин льо Пен. Миналата седмица Макрон си навлече", "date": "2019.11.05", "title": "Франция с квоти за икономически мигранти"}
{"url": "https://www.24chasa.bg/novini/article/7747677", "text": "Районният съд в Лом издаде ефективна присъда от 8 месеца затвор за кражба на гълъби от елитни породи за 38-годишният С.В.З. от крайдунавския град, съобщиха от Съдебната палата в Монтана. На 18 май 2018 година С.З. откраднал 20 гълъба от породите \"Пауни\", \"Руски\", \"Скършени\" и \"Пощенски\" от двора на К.Ч. в ломското село Долно Церовене. Всеки от гълъбите е от специално отглеждани породи и е на голяма стойност. Пред съда С.З. се признал за виновен и постигнал споразумение с прокуратурата за ефективна присъда от 8 месеца. С.З. има до сега три други присъди за кражби и други пристъпления, уточниха от Съдебната палата в Монтана.", "date": "2019.11.05", "title": "Съдът в Лом осъди на 8 месеца затвор ефективно мъж за кражба на гълъби"}
{"url": "https://www.24chasa.bg/novini/article/7747673", "text": "За първи път остров Занзибар край бреговете на Танзания тества дронове с цел да се установи дали те могат да помогнат в борбата срещу маларията, предаде Асошиейтед прес. Безпилотните летателни апарати ще разпръскват течен гел на силиконова основа върху оризищата, в чиято застояла вода комарите, пренасящи болестта, снасят яйцата си. Веществото ще се разпространява във водата и ще предотвратява излюпването на ларвите с надеждата по този начин в района да се намали броят на преносителите на малария - комарите от рода Anopheles. Течността е преминала международни изпитания и е безопасна за други организми, нетоксична и биоразградима, информира БТА. Пръскането с дронове е тест, който се прави, за да се установи дали ще помогне на правителството на Занзибар да постигне целта си за елиминиране на маларията на архипелага до 2023 г. Разпръскването на течен гел от дронове е сравнително евтин начин да се спре възпроизводството на комарите, обяснява Барт Нолс, медицински ентомолог и водещ изследовател на програмата Zanzibar Malaria Elimination.", "date": "2019.11.05", "title": "Занзибар тества дронове в борбата срещу маларията (Снимки)"}
{"url": "https://www.24chasa.bg/novini/article/7747686", "text": "През 2018 г. на територията на област Добрич са регистрирани 137 тежки пътнотранспортни произшествия, при които броят на ранените е 168, а на загиналите - 21 души, показват данните на отдел „Статистически изследвания” - Добрич. Най-малко жертви на пътя през последното десетилетие са регистрирани през 2013 година – 13. В сравнение с 2017 г пътнотранспортните произшествия са 3 повече, а броят на ранените лица с 5 повече докато загиналите са с един по-малко. От общия брой на жертвите, 16 са били водачи. Основна част от пътнотранспортните произшествия през годината са регистрирани в границите на населените места - 56.2%, докато най-много загинали са регистрирани извън населените места - 15 или 71.4% от всички загинали на територията на областта. През 2018 г. най-голям брой ранени лица при пътнотранспортни произшествия е регистриран през месец октомври - 27 души. През 2018 г. ранените при пътни произшествия деца и младежи до 18 навършени години са 23 или 13.7% от всички пострадали в област Добрич. Най-голям брой пътнотранспортни произшествия са регистрирани в четвъртък и събота съответно - 32 и 22. Ранените лица са най много в четвъртък - 48, а загиналите в събота са 5., сочи статистикатата И през 2018 г. най-голям брой тежки пътни произшествия с най-много ранени лица (58), са регистрирани в община град Добрич - 52 или 38 % от общия брой произшествия за областта, а най-много са загиналите лица на територията на община Добричка - 8 или 38.1% от загиналите на територията на областта. По брой на пътнотранспортните произшествия с пострадали през 2018 г., област Добрич е на 16-о място сред областите в страната.", "date": "2019.11.05", "title": "Според статистиката, най-много са тежките катастрофи в община Добрич"}
{"url": "https://www.24chasa.bg/novini/article/7747700", "text": "Нов случай на африканска чума е регистриран в Ловешко, в землището на луковитското село Бежаново. Болното прасе е било отстреляно при индивидуален лов, заяви директорът на Областната дирекция по безопасност на храните в Ловеч д-р Росен Федерчев, цитиран от БТА. Това е четвъртият случай на заразено диво прасе в областта. Другите три бяха в селата Дебнево и Ломец в Община Троян и в Априлци. По думите на Федерчев е определена ефектирана зона от 200 кв. км. Служители на Северозападно държавно предприятие претърсват района за умрели диви свине. Със заповед на директора на Регионалната дирекция по горите в Ловеч са определени и подзоните. В подзона А, която е 3,14 кв. м, е забранено да се извършват дейности като дърводобив, транспортиране на дървесина, лов, събиране на билки и гъби. Ограничава се и достъпът на хора и животни. В останалите две подзони е позволен индивидуален лов, лов с капани и групов лов, но без кучета, както и другите неотложни дейности. Определени са и мерки за биосигурност.", "date": "2019.11.05", "title": "Нов случай на африканска чума в Ловешко"}
{"url": "https://www.24chasa.bg/novini/article/7747678", "text": "Делото за смъртта на 19-годишната родилка Деяна Георгиева трябва да започне отначало заради изненадващи отводи на съдебен заседател и съдия. \"Вече загубих всякаква надежда, че един ден ще стигнем до края. За мен това е абсолютно недопустимо. Делото беше почти на финала, гледаше се в Софийския градски съд (СГС). Бяха разпитани 36 свидетели, оставаха само шестима. Не знам как бих издържала всичко отначало, не знам вече ще има ли някога присъда\", каза пред \"24 часа\" майката на Дияна - Людмила Велинова. Подсъдими по делото са шестима лекари от 2 болници в София. Те са обвинени, че при професионална непредпазливост са причинили смъртта на Деяна, която умира на 24 октомври 2011 г. вследствие на сепсис. Месец по-рано младата жена е приета за секцио и ражда момченце. При операцията лекар пропуска да отстрани цялата плацента от матката и вътре започва да се развива инфекция. Въпреки болките, пациентката е изписана. Състоянието й обаче постепенно се влошава. В продължение на месец Деяна е лекувана в още 2 болници. Стига се до отстраняване на матката и дебелото черво. Според прокуратурата тези операции е трябвало да се извършат по-рано. Обвинителният акт срещу докторите е внесен в съда през юни 2017 г. Делото е поето от състав с председател Димитринка Ангелова и 2-ма съдебни заседатели. Единият наскоро подал в деловодството молба за отвод с мотива, че има ангажимент по изборите към парламентарно представена партия. На следващото заседание не се явил и бил глобен с 500 лв. В молба до шефа на съда, която заседателят показал вчера, имало  оплакване, че се чувства уплашен и репресиран, защото бил глобен неоснователно. Бил засегнат и от медийни изяви срещу него. В понеделник съдия Ангелова преценила, че щом един от заседателите е изразил недоверие срещу нея, е редно и тя да си даде отвод. \"Каза, че процесът е опорочен и се оттегли и тя\", обясни Велинова. Новината бе потвърдена и от СГС. Предстои да бъде определен нов състав и дата за делото.", "date": "2019.11.05", "title": "Майка на починала преди 8 г. родилка: Загубих надежда, че ще има присъда"}
{"url": "https://www.24chasa.bg/novini/article/7747691", "text": "Турската армия изпраща допълнителни подразделения в сирийския граничен град Рас ал Айн, предаде ТАСС, позовавайки се на сирийския в. \"Ал Ватан\". Според изданието Анкара изпраща подкрепления в село Ес Суда в предградията на града, където турските сили са създали укрепен армейски пункт. Турция предприе на 9 октомври военна операция в Североизточна Сирия срещу кюрдската милиция Сили за защита на народа, която Анкара разглежда като терористична организация, свързана с нелегалната Кюрдска работническа партия /ПКК/, съобщава БТА. На 13 октомври след договореност с кюрдите Дамаск изпрати сирийската армия в северната част на Сирия, за да окаже противодействие на турската армия. Подразделения на сирийската армия превзеха градовете Манбидж, Кобане, Табка, Ракка, Айн Иса и Тел Тамер. Съгласно документа руска военна полиция и сирийската войска се разполагат в райони, граничещи със зоната на турската операция в Сирия, а кюрдските формирования трябва да напуснат изцяло 30-километрова зона от турската граница. На дълбочина от 10 км от турската граница пък се осъществяват съвместни руско-турски патрули, съгласно договореностите от Сочи.", "date": "2019.11.05", "title": "Турция изпраща подкрепления в сирийския\nграничен град Рас ал Айн"}
{"url": "https://www.24chasa.bg/novini/article/7747767", "text": "Fibank (Първа инвестиционна банка), в сътрудничество с Mastercard, предлага на своите клиенти възможността да ползват услугата Apple Pay. Благодарение на нея всеки клиент на банката, притежаващ дебитна или кредитна карта Mastercard, може да я добави към Apple Wallet и да извършва бързи, удобни и сигурни мобилни плащания. Сигурността и поверителността са в основата на Apple Pay. Когато използвате кредитна или дебитна карта с Apple Pay, действителните номера на карти не се съхраняват на устройството, нито на сървърите на Apple. Вместо това на картата се присвоява уникален номер, който е криптиран и се съхранява в защитения елемент на устройството ви. Всяка трансакция се оторизира с еднократен уникален динамичен код за сигурност. Apple Pay се настройва лесно, като клиентите продължават да ползват всички бонуси и предимства, предлагани от кредитните и дебитни карти. Apple Pay се поддържа от iPhone SE, iPhone 6 и по-нови версии, както и от Apple Watch. Пазаруването в приложения и сайтове, приемащи Apple Pay, е лесно с Touch ID или просто с двукратно натискане на страничния бутон и поглеждане към вашия iPhone X, за да удостоверите плащането с Face ID. С Apple Pay вече не е необходимо да попълвате дълги формуляри, нито многократно да въвеждате информация за плащане и доставка. Когато купувате стоки и услуги чрез приложения или в Safari, Apple Pay работи с iPhone 6 и по-нови версии, iPhone SE, iPad Pro, iPad (5-то поколение), iPad Air 2 и iPad mini 3 и по-нови. Можете също да използвате Apple Pay в Safari на всеки Mac, произведен през 2012 г. и по-късно, работещ с macOS Sierra и да потвърдите плащането с iPhone 6 или по-нова версия, с Apple Watch, или с Touch ID на новия MacBook Pro. Можете да дигитализирате вашата карта през Apple Wallet или през регистрирано мобилно устройство в приложението My Fibank.", "date": "2019.11.05", "title": "Apple Pay идва при клиентите на Fibank"}
{"url": "https://www.24chasa.bg/novini/article/7747930", "text": "Франция призова Иран да се откаже от решението си да спре да изпълнява още една част от своите задължения по ядреното споразумение от 2015 г., предаде Ройтерс, цитирана от БТА.  \"Обявеното днес от Иран намерение да увеличи капацитета си за обогатяване на уран противоречи на споразумението от Виена, което строго ограничава дейностите в тази област\", каза на редовен брифинг говорителка на френското външно министерство. \"С партньорите ни очакваме докладите на МААЕ за обявените от Иран намерения и действия\", заяви тя. Говорителката допълни, че Франция остава ангажирана със споразумението, и призова Иран изцяло да спазва задълженията си и да сътрудничи на МААЕ както по ядреното споразумение, така и във връзка с другите си задължения в ядрената област.", "date": "2019.11.05", "title": "Франция заяви, Иран подкопава още повече\nядрената сделка"}
{"url": "https://www.24chasa.bg/novini/article/7747906", "text": "Напълно споделяме изразеното от Иван Гешев верую, че не може да сгрешиш, щом като говориш истината и спазваш закона. Това се казва в становище на Управителния съвет на Асоциацията на прокурорите в България по повод проведеното изслушване и гласуване за главен прокурор, което се проведе на 24 октомври. На него с 20 гласа \"за\" и само 4 \"против\" за главен прокурор бе избран Иван Гешев. \"Вярваме, че е дошъл моментът главният прокурор на Република България да бъде професионален прокурор, който със своя авторитет, морал и качества успешно и отговорно да изпълнява вменените му от Конституцията и законите задължения\", се казва още в становището. Управителният съвет на Асоциацията на прокурорите в България, като участник в проведените от Президента на Република България обсъждания на критериите и очакванията към кандидатите за нов главен прокурор, проследи с повишено внимание кампанията против кандидатурата на единствения номиниран за длъжността – г-н Иван Гешев. Със загриженост констатирахме, че тази кампания пряко беше насочена към накърняване на доброто име на г-н Гешев и по този начин излезе извън рамките на конституционно признатото право на свободно изразяване на мнение. Възразяваме срещу опитите на някои среди да изместят дебата за качествата на кандидата за главен прокурор на Република България от професионалните и законови критерии в посока на недостойна компроматна кампания, политическо опошляване и инспириран уличен натиск. Считаме, че проведената от Висшия съдебен съвет процедура по избор на Главен прокурор е законосъобразна, публична и прозрачна. От съществена важност е фактът, че кандидатурата на г-н Иван Гешев получи единодушната подкрепа на цялата Прокурорска колегия, категоричния положителен вот на огромното мнозинство от членовете на Пленума на Висшия съдебен съвет на Република България и одобрението на стотици редови прокурори, следователи и служители от различните органи и нива в Прокуратурата. В хода на проведеното пред очите на цялото общество многочасово публично изслушване г-н Иван Гешев отговори на всички поставени въпроси, като прояви професионализъм, достойнство, откритост, отговорност и воля за възходящо развитие на Прокуратурата на Република България, изрази категорично намерение да служи в името на обществения интерес и справедливостта и се ангажира с постигане на реални резултати в борбата с престъпността. Кандидатът за главен прокурор демонстрира принципност, ясна визия, кураж, умение да се устоява на натиск и готовност за диалог, провеждан в рамките на закона и добрите нрави. Напълно споделяме изразеното от г-н Гешев „верую“, че не може да сгрешиш, щом като говориш истината и спазваш закона. Вярваме, че е дошъл моментът Главният прокурор на Република България да бъде професионален прокурор, който със своя авторитет, морал и качества успешно и отговорно да изпълнява вменените му от Конституцията и законите задължения. Считаме, че заемането на тази позиция от г-н Иван Стоименов Гешев ще бъде от полза и в името на гражданите и цялото българско общество, поради което изказваме нашата категорична и убедена подкрепа за неговата кандидатура.", "date": "2019.11.05", "title": "Прокурорите: Споделяме веруюто на Гешев - не можеш да сгрешиш, щом говориш истината и спазваш закона"}
{"url": "https://www.24chasa.bg/novini/article/7747948", "text": "Сестрата на убития лидер на терористичната групировка \"Ислямска държава\" Абу Бакр ал Багдади се намира в турски миграционен център, съдбата й ще решат съдебните власти, заяви днес турският президент Реджеп Тайип Ердоган, съобщава ТАСС. Провеждат се юридически процедури. Процесът ще се води в съответствие с нашето законодателство. Нашите служби са осъществили задържането и този човек засега ще бъде държан в миграционен център, посочи Ердоган, цитиран от турския телевизионен канал НТВ. Ердоган не съобщи подробности за това дали съдебният процес срещу сестрата на Багдади ще се води в Турция, като отбеляза, че не е достатъчно осведомен за юридическата страна на въпроса, предаде БТА. По-рано ръководителят на Дирекцията по комуникации в турското президентство Фахреттин Алтун потвърди информацията за задържането на сестрата на Багдади в сирийската провинция Идлиб при операция на турски военни. Агенция Ройтерс съобщи, позовавайки се на представител на турските власти, че Анкара разчита да получи при разпита на жената ценни сведения за вътрешното функциониране на групировката \"Ислямска държава\". Багдади бе убит през октомври в Северозападна Сирия близо до турската граница при операция на американските специални части.", "date": "2019.11.05", "title": "Ердоган: Турските съдебни власти ще решат за по-нататъшната съдба на сестрата на Багдади"}
{"url": "https://www.24chasa.bg/novini/article/7747938", "text": "МВР е получило около 1700 сигнала за нарушения по време на предизборната кампания и двата тура на местните избори. Това е с около 900 по-малко в сравнение с последните подобни избори през 2015 година, заяви главният секретар на МВР Ивайло Иванов: „Единствено предупредителните протоколи, които сме съставили, са повече. Иначе цялата статистика показва, че имаме намаление на регистриране на този вид престъпления“, цитира думите му  . Иванов допълни, че използваните схеми за нарушена са познати.", "date": "2019.11.05", "title": "МВР: 1700 сигнали за нарушения са получени по време на местния вот"}
{"url": "https://www.24chasa.bg/novini/article/7747965", "text": "Обсъжда се организацията на официално посещение в Египет, в което да се включат представители на държавната администрация, на българския туристически бизнес и местната власт, заяви министър Ангелкова. Очаква се да бъдат проведени B2B срещи между делегати от двете страни, на които да се коментират инициативи за повишаване на пътуванията в България и Египет. Работната визита ще е в продължение на подписания през месец май в България Меморандум за разбирателство между Министерството на туризма на Република България и Министерството на туризма на Арабска република Египет. Министър Ангелкова и д-р Рания Ал-Машат дискутираха и възможностите за организиране у нас на Българо-египетски туристически форум, в който да участват представители на бранша от двете страни. На срещата министър Ангелкова постави въпроса за създаване и на съвместна работна група, чиято първа сесия да се проведе в България през следващата година. По този начин ще се задълбочи сътрудничеството и ще има възможност за обмен на опит и добри практики, които допринасят за устойчивото развитие на туризма. В рамките на работното си посещение в Лондон министър Ангелкова се срещна и с министъра на туризма на Република Гърция г-н Хари Теохарис. Гърция е ключов туристически пазар за нас, броят на посещенията от южната ни съседка я нареждат на 2-ро място сред топ дестинациите за входящ туризъм, заяви министър Ангелкова. За периода януари-септември 2019 г. туристическите посещения от Гърция у нас са над 892 хил. и се увеличават с 4,7 на сто спрямо същия период година по-рано. Двамата министри обсъдиха създаването на съвместни проекти за привличане на туристи от далечни пазари като Китай, Япония и САЩ. Министър Ангелкова подчерта, че важен акцент в работата ни е насърчаването на посещенията от тези страни, които традиционно избират пътувания в няколко близки държави. Министър Ангелкова разговаря и с Талеб Рифай, генерален секретар на Световната организация по туризъм към ООН в периода 2009-2017 г. Те коментираха напредъка в туризма, както и инициативи, които биха допринесли за още по-високи постижения в сектора.", "date": "2019.11.05", "title": "Министър Ангелкова обсъди туристическия обмен с колежката си от Египет"}
{"url": "https://www.24chasa.bg/novini/article/7747964", "text": "Трите най-големи британски политически формации ухажваха днес уморените избиратели. Всяка от тях обеща край на споровете за Брекзит, ако спечели парламентарните избори следващия месец, но предложи коренно различни виждания от другите две за постигането на тази цел, предаде Асошиейтед прес. Министър-председателят Борис Джонсън твърди, че ако неговите консерватори спечелят изборите на 12 декември, той ще убеди парламента да ратифицира сделката му за развода с Европейския съюз и Великобритания ще напусне ЕС на 31 януари, предава БТА. Основната опозиционна сила, Лейбъристката партия, казва, че ще й е нужно малко повече време - шест месеца - за да сложи край на продължаващата над три години несигурност след решението на избирателите от 2016 г. страната да напусне блока, в който членува повече от 40 години. Лейбъристите обещават, ако спечелят, да договорят до шест месеца нова сделка за развода, която запазва тесните отношения между Великобритания и ЕС, а след това да свикат национален референдум дали страната да излезе от ЕС при новите условия или да остане в съюза. \"Кризата с Брекзит трябва да бъде решена, но това трябва да стане по демократичен начин\", каза лейбъристкият лидер Джереми Корбин. Междувременно центристката, проевропейска партия \"Либерални демократи\" се опитва да отнеме избиратели от големите партии с обещание за пълен отказ от Брекзит. Тя заяви днес, че прекратяването на икономическата несигурност около Брекзит ще даде тласък на икономиката и правителството ще получи възможност да вложи още 50 милиарда лири (64 млрд. долара) - което Либералните демократи наричат \"бонус оставане\" - в обществени услуги. Сега партията разполага само с 20 от 650-те места в Камарата на общините, но лидерката на Либералните демократи Джо Суинсън заяви днес, че предстоящите избори са \"време за сеизмична промяна\". \"Това не са обикновени избори. Това не е типичен избор дали червеният или синият отбор (лейбъристите или консерваторите) да управлява ще някоя и друга година. . . Защото по този въпрос те са на едно мнение\", каза Суинсън пред свои поддръжници в Лондон. От другата страна на разделението в Обединеното кралство по отношение на Европа, учредената неотдавна Партия на Брекзит начело с Найджъл Фараж иска британските избиратели да отхвърлят сделката на Джонсън и страната да напусне блока без споразумение за бъдещите търговски отношения. Формацията се опитва да привлече подкрепящи Брекзит избиратели както от Консервативната, така и от Лейбъристката партия. Около 46 милиона британци имат право да гласуват на 12 декември за подновяване на състава на 650-местната долна камара на парламента.", "date": "2019.11.05", "title": "Британски партии обещават край на агонията с Брекзит, ако спечелят изборите"}
{"url": "https://www.24chasa.bg/novini/article/7747967", "text": "Най-малко пет американски граждани са били убити при предполагаема атака на мексикански наркокартел в Северно Мексико, съобщава Би Би Си. Инцидентът е станал този понеделник. Според информацията на Би Би Си и мексикански медии жертвите са семейство – майка и четирите ѝ деца. Макар да са с американски паспорти, те са живеели в мормонска комуна, създадена от клон на рода ЛеБарон в Мексико. Членове на семейство ЛеБарон са съобщили на медиите, че група от три майки и техните 14 деца са тръгнали с коли от град Бависпе в мексиканския щат Сонора към Ла Мора в съседния щат Чихуахуа. Конвоят им е бил нападнат край Бависпе, където по-късно е бил открит изгорен джипа на една от жените и в него са били изпепелените останки на жертвите. Според свидетелствата на членовете на семейството, жертвата е Ронита Милър ЛеБарон и четирите ѝ деца – близнаци на шест месеца, на 8 години и на 10 години, предаде  И колите на другите две жени, които също са пътували със своите деца, са бил обстрелвани, докато са се опитвали да избягат. Според някои информации още убити от конвоя са били открити на друго място, но се смята, че някои от тях са успели да се измъкнат от засадата. Вестник „Хералдо де Мексико\" пък съобщава за 8 отвлечени. Местни медии смятат, че причината за атаката е грешка и че конвоят е бил взет за съперничеща банда от членовете на местен наркокартел. Би Би Си припомня, че комуната на рода ЛеБарон в Сонора и преди е имала проблеми с местните престъпни синдикати. През 2009 г. член на семейството е бил отвлечен и за освобождаването му е бил искан откуп, а малко по-късно братът на похитения е бил пребит до смърт. ЛеБарон са публикували критични материали за мексиканските наркокартели в тексаски вестник и са призовавали мексиканците да им са опълчат. Комуната е искала и разрешение да създаде собствени сили за сигурност. Жестокостта на престъплението разтърси мексиканското общество, въпреки че вече е претръпнало от зверствата на нарковойната в страната. Според публикации в мексикански медии с това престъпление картелите са преминали всички граници. Очаква се убийството да има и дипломатически последици за отношенията между САЩ и Мексико, тъй като жертвите са американски граждани. Мексиканската полиция и армия са на местопрестъплението и издирват извършителите, както и другите две жени и децата им.", "date": "2019.11.05", "title": "4 деца и майка им убити при предполагаема атака на наркокартел в Мексико"}
{"url": "https://www.24chasa.bg/novini/article/7747963", "text": "По време на автомобилна среща в понеделник вечерта, председателствана от канцлера на Германия Ангела Меркел, и в която участваха представители на водещи автомобилни производители, се постигна съгласие за разширяване на стимулите за електрически автомобили и за увеличаване на броя на зареждащите станции в цялата страна в опит да се увеличи броя на електрическите и на хибридните превозни средства. Този ход идва на фона на безпокойство, че най-голямата икономика на Европейския съюз изостава от конкурентите в тази област, предаде  . Програмата за субсидиране, чиито разходи ще бъдат поети съвместно от правителството и от автомобилната индустрия, ще включва между 650 000 и 700 000 превозни средства и ще бъде разделена на две категории. Еднократното плащане за автомобили на стойност до 40 000 евро ще бъде увеличено от 4 000 на 6 000 евро, докато купувачите на електромобили, струващи над 40 000 евро, ще получат допълнителни стимули в размер на 5000 евро. Тепърва ще се определят субсидиите за хибридни автомобили.", "date": "2019.11.05", "title": "Германия разширява стимулите за \nелектрически автомобили"}
{"url": "https://www.24chasa.bg/novini/article/7748008", "text": "Сливенският окръжен съд осъди пиян шофьор на три години и четири месеца затвор за причиняване на смърт по непредпазливост. Това съобщиха от Окръжната прокуратура, внесла обвинителния акт. Подсъдимият Енчо Е. на 28 декември 2017 г., в землището на новозагорското село Еленово, при по-висока от позволената скорост /90 км/ч./ - около 99 км/ч., по непредпазливост причинил смъртта на пътуващия с него 80-годишен мъж от село Сокол. Водачът бил с концентрация на алкохол в кръвта 2.90 промила. Наказанието е постановено по реда на съкратеното производство. Енчо Е. е лишен и от право да управлява МПС за срок от пет години. Присъдата подлежи на обжалване пред Апелативния съд в Бургас.", "date": "2019.11.05", "title": "3 г. и 4 м. затвор за шофьор, карал пиян и убил спътника си"}
{"url": "https://www.24chasa.bg/novini/article/7747993", "text": "Административният съд в Ямбол е образувал дело по жалба на кандидат за общински съветник, оспорващ резултати от местните избори за Общински съвет в община Тунджа, е посочено на сайта на съда. Според ищеца Иван Иванов, той е събрал необходимите преференциални гласове за избирането му за съветник след разместване на листата с кандидатите за общински съветници на местната коалиция \"ГЕРБ, Атака, ЗС \"Александър Стамболийски\" и СДС\". В листата той е фигурирал под номер 20, коалицията е спечелила седем места в Общинския съвет на Тунджа, поясни председателят на ОИК Силвия Атанасова, цитирана от БТА. Делото в Ямболския административен съд е насрочено за 7 ноември.", "date": "2019.11.05", "title": "Съд образува дело по жалба на кандидат за общински съветник, оспорващ резултата от местния вот в Ямбол"}
{"url": "https://www.24chasa.bg/novini/article/7747842", "text": "Тази година се навършват 30 години от падането на комунистическия режим в България. На 10 ноември 1989 г., след 35-годишно управление, Тодор Живков е принуден да подаде оставка. По повод 30-годишнината на българската демокрация се обръщаме към вас - читателите на \"24 часа\". Изразете мнението си по следните въпроси:                                                                                                                                                                                                                                                                                                                                ", "date": "2019.11.05", "title": "Как ви се отрази демокрацията? Гласувайте в анкетите на \"24 часа\" за 10 ноември"}
{"url": "https://www.24chasa.bg/novini/article/7748061", "text": "Намаляване на средствата по кохезионната и общата селскостопанска политика и увеличаване на парите за климата и програмите за изследвания, иновации и образование - така накратко изглежда предложения от Европейската комисия бюджет за следващия 7 годишен период между 2020-а и 2027-ма година. Заради Брекзит, с който се губи значителна част от средствата в европейския бюджет и обявените нови приоритети на следващата Европейска комисия, се налага преоценка на кохезионната и селскостопанската политика, които, според Комисията, трябва да бъдат модернизирани. На практика това означава, че за кохезия ще бъдат заделени малко над 0.3 на сто от брутния национален доход на 27-те страни-членки, като за миналия седемгодишен период процентът е бил почти 0.4 на сто, предава  Още по-голямо свиване има при селскостопанската политика, за която са предвидени почти толкова при над 0.4 на сто за периода 2014-та-2020-та. За сметка на това Комисията предлага да се увеличат разходите по програми за изследвания и иновации и образование като „Хоризонт 2020“, „Еразъм +“, за управлението на границите, фонда за сигурността и създаването на нови програми като „Цифрова Европа“ и фонда за отбрана. Предвидено е и нарастване на вноските на страните-членки, като за по-бедните тя ще бъде с 0.5 на сто от брутния национален доход, но ще бъде по-голяма за т. нар. \"страни-бенефициенти\" - Дания, Германия, Холандия, Австрия и Швеция, които са сред първите 8 държави по относително благосъстояние, но се ползват с отстъпка за своите вноски в европейския бюджет. Те ще плащат с 0.15 на сто повече. Дългосрочният бюджет, който Комисията предлага, се равнява на 1,11 % от брутния национален доход на 27-те страни-членки. За да влезе обаче в сила, предложението трябва да получи зелена светлина от Съвета и Европейския парламент.", "date": "2019.11.05", "title": "По-малко пари за селскостопанска политика и кохезия в новия бюджет на ЕС"}
{"url": "https://www.24chasa.bg/novini/article/7748314", "text": "Министърът на туризма Николина Ангелкова проведе работна среща в Лондон с председателя на борда на директорите на Саудитската комисия по туризъм и национално наследство Ахмед Ал-Хатииб в рамките на туристическото изложение World Travel Market (WTM), което се провежда за 40-и път в британската столица. Това съобщиха от пресцентъра на Министерството на туризма. Кралство Саудитска Арабия е изключително важен партньор за България и се стремим да развиваме добри отношения в области, които са от стратегическо значение за нашите страни, поясни министър Ангелкова. Тя благодари за топлото посрещане по време на миналогодишното ѝ посещение в столицата Рияд и добави, че България предлага както много добри условия за туризъм, така и за инвестиции. Важно е да продължим да реализираме ангажиментите, поети в рамките на Меморандума за разбирателство за сътрудничество в областта на туризма между Саудитската комисия по туризъм и национално наследство на Кралство Саудитска Арабия и Министерството на туризма, бе категорична министър Ангелкова. В тази връзка тя отправи покана към г-н Ал-Хатииб за участие във втория международен инвестиционен форум, който ще се организира през 2020 година у нас, обсъдено бе и предложение за провеждане на двустранен бизнес форум. Министър Ангелкова заяви, че подобряването на въздушните връзки между България и Саудитска Арабия биха допринесли за увеличаване на потока от туристи, което е от изключително значение за двете държави. По време на най-голямата в света туристическа борса за професионалисти министър Ангелкова разговаря и с президента на Полската туристическа организация Роберт Анджейчик. Полша е важен и желан партньор за България и е необходимо да засилим двустранните си отношения, за да могат повече полски граждани да разпознаят България като целогодишна дестинация и обратно, заяви министър Ангелкова. Тя добави, че страната ни е място не само за морски и зимен туризъм, но и за културно-исторически, балнео- и СПА и е важно посетителите от Полша да опознаят природното и културното ни богатство. През миналата година страната ни е посрещнала над 425 хил. полски туристи, което е увеличение със 7,9% спрямо 2017 г., а българските граждани, разгледали Полша, са близо 74 хил. – увеличение с 10,5 на сто. През 2019 г. от януари до септември броят на туристическите посещения от Полша възлиза на над 391 хил. Българският министър заяви пред г-н Анджейчик, че се планира официално посещение в Полша в началото на следващата година, на което да бъдат обсъдени конкретни предложения за задълбочаване на сътрудничеството между двете държави и националните туристически асоциации. Министър Ангелкова се включи и в срещата на високо ниво, организирана от Световната организация по туризъм към ООН „Технология за развитие на селските райони“ като част от програмата на World Travel Market (WTM) в Лондон. Акцент на форума бяха политиките в туризма и селското стопанство, които дават възможност на общностите да се развиват чрез иновации. Туризмът като двигател на регионите подпомага развитието им не само чрез директни приходи, но и чрез нови, модерни инвестиционни проекти, довеждащи до устойчивост на местното производство, е позицията на министър Ангелкова. Използвайки туристическия си потенциал и чрез утвърждаването на страната като целогодишна дестинация, се създават условия за икономически растеж и на местните общности. Видяхме конкретни резултати от тези инициативи. Днес сме горди да кажем, че региони като Долината на тракийските царе, Розовата долина, Старият Несебър – обект на ЮНЕСКО, са много добре познати брандове и на международно ниво.", "date": "2019.11.05", "title": "Ангелкова се срещна с председателя на борда на директорите на Саудитската комисия по туризъм"}
{"url": "https://www.24chasa.bg/novini/article/7748337", "text": "Министър Кирилов запозна госта с одобрените, на 14-та сесия на Постоянната междуправителствена комисия „България-Бавария“, предложения за сътрудничество през октомври т.г. Сред тях са: обмяна на опит във връзка с рамковото решение за прилагане на принципа за взаимно признаване към съдебни решения по наказателни дела, с които се налагат наказания лишаване от свобода; подписване на Споразумение за сътрудничество между Софийски градски съд и Областен съд Мюнхен I в Свободна държава Бавария; взаимен обмен на експерти и сътрудничество в областта на обучението и подбора на персонал в системата на изпълнение на наказанията и на практики по третирането, обучението трудовата ангажираност на лишени от свобода между затворите в България и Бавария. Бе акцентирано, че в страната ни е предвидено изграждането на нов учебен център за обучение на персонала в пенитенциарната система и нов затвор по Програма „Правосъдие“ на Норвежкия финансов механизъм, чиито програмен оператор е Министерството на правосъдието. В тази връзка министър Кирилов заяви, че България ще използва опита, който има Бавария при изграждането на затворни съоръжения в други страни от Балканския регион. По думите на г-н Лотар Шмит в последните години у нас се забелязва съществен напредък по отношение на условията в местата за лишаване на свобода. По отношение на международното правно сътрудничество и по-конкретно производствата по екстрадиция и трансфер на осъдени лица бе отчетено доброто сътрудничество между двете страни. Бе дискутирана и добрата практика на обмен на лектори при обучението на магистрати между Националния институт по правосъдието и Министерството на правосъдието на Свободната държава Бавария. Главният прокурор на Нюрнберг изрази увереност, че България и Бавария могат да постигнат добри резултати в противодействието на трафика на хора в контекста на предстоящия във Варна семинар по темата утре, в който той ще вземе участие. „Радвам се, че сътрудничеството ни продължава и дава резултати“, отбеляза г-н Лотар Шмит. По време на срещата, на която присъстваха още д-р Хелмут Палдер, бивш ръководен министерски съветник в баварското Министерство на правосъдието, Н.Пр. Кристоф Айххорн, посланик на Федерална република Германия и г-н Богдан Мирчев - представител на фондация „Ханс Зайдел“, баварската страна изрази подкрепа за предприетите и продължаващи реформи у нас в съдебната система и местата за лишаване от свобода.", "date": "2019.11.05", "title": "Министър Кирилов се срещна с главния прокурор на Нюрнберг г-н Лотар Шмит"}
{"url": "https://www.24chasa.bg/novini/article/7748286", "text": "Заловиха 41 мъже и момчета, скрити в хладилен камион с българска регистрация, пътуващ по магистрала в Северна Гърция. Предполага се, че тирът е влязъл от Турция, предаде Ройтерс. Шофьорът е грузинец. Мигрантите, повечето от Афганистан, са невредими, тъй като хладилната система на камиона била изключена. От кадри на гръцки медии се вижда, че камионът е с пазарджишка регистрация. Според източници на БНТ той е регистриран на името на транспортна фирма. Търговският регистър показва, че фирмите с такова име в България са две - в Пазарджик и в София. Собствениците на пазарджишката фирма отрекоха камионът да е техен. “Нямаме хладилници. Просто съвпада името на фирмата. Другата компания с това име според Търговския регистър е регистрирана в жилищен блок в столичния квартал “Илинден”. На адреса обаче не отговаря никой. Освен афганистанците в камиона имало един иранец и един сириец, а 6-има от мигрантите били непълнолетни. 8 от мигрантите имали дихателни проблеми. Полицията спряла камиона близо до град Ксанти за рутинна проверка. Шофьорът, 40-годишен грузинец, бил арестуван, а мигрантите - отведени в близкото полицейско управление за идентификация. Генералният консул на България в Солун Владимир Писанчев посочи, че има доста случаи на превозни средства, регистрирани в България, които са използвани за контрабандна дейност. Консулът уточни за Нова тв, че все още няма информация кой е собственикът на камиона. Междувременно граничната полиция в Румъния откри 11 мигранти в микробус на границата с Унгария. Шофьорът е 45-годишен българин. Той заявил, че пътува към Словакия и кара автомобилни части. При проверка на микробуса са открити 11 мигранти, скрити сред транспортираната стока. Установено е, че те са от Ирак, Еритрея и Иран. Групата се състояла от 4-ма мъже, една жена и 6-има непълнолетни на 15 - 17 години. Чужденците възнамерявали да стигнат до шенгенското пространство. По-рано мъж подаде сигнал, че е намерил 8 трупа на мигранти в ремарке на камион на пътя между румънските градове Тимишоара и Арад, недалеч от границата със Сърбия и Унгария. Сигналът обаче се оказа фалшив. Полицейски патрулки и линейки обикаляли района, но не намерили нищо. Преди няколко седмици в британското графство Есекс бяха открити телата на 39 мигранти в хладилен камион с българска регистрация. Оттогава властите в Европа засилиха проверките на товарни автомобили. В рамките на разследването около камиона ковчег бе извършен пореден арест във Виетнам. Досега властите там са арестували общо 11 души за организиране на мрежа за трафик на хора. Един от арестуваните, който живеел в Русия, организирал пътуването на виетнамците до Русия, а после незаконното им прекарване до Германия, преди да стигнат до трета страна.", "date": "2019.11.05", "title": "BG хладилен камион с 41 мигранти заловен в Гърция (Обзор)"}
{"url": "https://www.24chasa.bg/novini/article/7748349", "text": "Белгийска джихадистка, която е избягала от лагер под кюрдски контрол в Северна Сирия, е била арестувана в Турция и Белгия ще поиска екстрадицията й, съобщи днес белгийската федерална прокуратура, потвърждавайки информации на два фламандски ежедневника, предаде АФП, цитирана от БТА. Според в.\"Морген\" и в.\"Хет Лаатсте ниус\" арестуването е станало в петък в Килис, близо до турско-сирийската граница, която жената била преминала с помощта на каналджии. Става дума за 24-годишна жителка на Антверпен Фатима Бенмезиан, осъдена задочно в Белгия за присъединяване към групировката \"Ислямска държава\". Жената е избягала миналия месец от лагер в Айн Иса, възползвайки се от хаоса, предизвикан от турската военна операция в този район. Според белгийската федерална прокуратура младата жена е била осъдена в Антверпен на 18 май 2015 г. на пет години затвор за участие в дейността на терористична групировка. Тя е била действително задържана в Килис, после прехвърлена към център за задържане в Турция и се подготвя искане за екстрадация, адресирано към Анкара, уточни за АФП говорителят на федералната прокуратура Ерик ван Дуйс. Той подчерта, че турските власти също биха могли да вземат решение да експулсират белгийската гражданка без да се съобразяват с тази процедура. При пристигането й в Белгия тя ще бъде официално уведомена за присъдата от 2015 г. и ще има срок от 15 дни, за да реши дали да бъде съдена отново, добави говорителят.", "date": "2019.11.05", "title": "Арестуваха белгийска джихадистка, избягала от лагер в Северна Сирия"}
