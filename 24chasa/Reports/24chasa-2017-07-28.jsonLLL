{"url": "https://www.24chasa.bg/novini/article/6363133", "text": "Министерството на регионалното развитие и благоустройството публикува за обществено обсъждане проект на Наредба за изискванията и критериите за ВиК операторите и квалификацията на персонала им, съобшиха  от пресцентъра на държавното ведомство. С нея се регламентират конкретни изисквания и критерии към дейността на ВиК операторите за подобряване на ефективността и устойчивостта и предоставяните от тях услуги. Разгледани са основните критерии, на които следва да отговарят ВиК операторите по отношение на ефективността на приходите, внедряване на система за управление на качеството, необходимата техника за извършване на дейността им. Цели се уеднаквяване на правилата, при които ВиК операторите предоставят услугите и повишаване на качеството им. Регламентират се изисквания за повишаване на квалификацията на работещите във ВиК дружествата с цел оптимизиране дейностите при предоставяне на услугите по доставяне на вода и отвеждане и пречистване на отпадъчни води. В наредбата са конкретизирани минималните професионални и квалификационни изисквания към управленския, техническия и стопанско-административния персонал и изисквания за повишаване на квалификацията на служителите във ВиК дружествата, както и условията и редът за провеждане на обучението им, с оглед на повишаване на качеството на предоставените ВиК услуги на потребителите. Заложено е, че ВиК оператори могат да бъдат единствено капиталови търговски дружества с основен предмет на дейност – предоставяне на ВиК услуги с активи. Сред минималните изисквания, на които трябва да отговарят ВиК операторите, са внедряване на системи за управление на качеството, опазване на околната среда и система за управление на здравето и безопасността при работа. ВиК операторът трябва да разполага с определена техника, необходима за непрекъснато предоставяне на услугите. Задължителни са наличието на техника и оборудване за работа на денонощна аварийна група за откриване и отстраняване на аварии по системите и съоръженията, машина за продухване и почистване на канали и канализационни шахти, превозни средства и багери за експлоатация и поддръжка на съоръженията, техника и оборудване за намаляване и откриване на течове, за измерване на водно количество и налягане. ВиК операторите се задължават да поддържат 24-часова телефонна линия за съобщаване на аварии и интернет страница. Сред мотивите за изготвяне на наредбата са, че със средства от Оперативна програма „Околна среда 2007-2013 г.“ са изградени и реконструирани над 2600 км водоснабдителни и канализационни мрежи и 50 пречиствателни станции за отпадъчни води. През настоящия програмен период 2014-2020 г. в дейности за постигане качеството на водите, предназначени за консумация и пречистването на градските отпадъчни води, се предвижда да бъдат вложени около 2 млрд. лева. При изграждането, експлоатацията и поддръжката на ВиК инфраструктурата се използват нови технологии, материали, системи, които изискват постоянно повишаване на квалификацията на персонала на ВиК операторите. Те ще трябва да изпълнят изискванията от наредбата до 31 декември 2019 г.", "date": "2017.07.28", "title": "Задължават ВиК операторите да имат 24-часова линия за аварии и сигнали"}
{"url": "https://www.24chasa.bg/novini/article/6363090", "text": "Над 20 души са били ранени при експлозия на газ в ресторант в северозападния албанския град Велипое, предаде агенция INA, цитирана от РИА Новости и БГНЕС. Взривът е избухнал на първия етаж на туристически обект в крайбрежната зона на Адриатика. По време на взрива повечето туристи били по стаите си и спели. ", "date": "2017.07.28", "title": "Десетки пострадаха при взрив на газ в албански ресторант (Видео)"}
{"url": "https://www.24chasa.bg/novini/article/6363095", "text": "В средата на юни в малкия южен град Ахтопол пристигнаха художниците от 4 държави, за да станат част от най-мащабния фестивал за съвременна градска стенопис в България We All Writе, който за една седмица промени изцяло облика на курортно градче. Артистите изрисуваха 30 големи стени в града, превръщайки го в същинска галерия на открито Вижте повече във видеото и на GOtv.bg", "date": "2017.07.28", "title": "Ахтопол - пълна метафорфоза"}
{"url": "https://www.24chasa.bg/novini/article/6363084", "text": "Десетокласникът Марин Цанов, който нападна преподавателката си по етика и право в софийската професионална гимназия по туризъм, преди това атакувал и друг учител от школото. Това стана ясно от думите на министъра на образованието Красимир Вълчев по време на парламентарния контрол в отговор на въпрос, зададен от депутата от ДПС Джейхан Ибрямов, съобщи „Фокус“. Вълчев обяви, че по думите на директора на училището в изявление пред медиите, няколко дни преди инцидента 16-годишният нападател е бил малко неспокоен. „Направих проучване на случилото се и установих, че 4-5 дни преди нападението ученикът проявява агресия, рита кафе-машината в коридора на училището, вика и буйства в знак на несъгласие на поставената му слаба оценка. Нещо повече – връхлита да бие дежурния учител на училището. След среща и разговор с педагогическия съветник се констатира, че той е добре и го изпращат на практика по готварство“, разказа депутатът. По думите му дни по-късно при провеждане на разговор с ученика, един от родителите му, класния ръководител и педагогическия съветник, той отново е проявил изключителна агресия, бягал е от срещата, викайки: „Отивам да избия всички“. „Започва да удря по стените на училището, чупи една преградна стена и си прорязва ръката, след това нахлува в класната стая и виждайки г-жа Николова, я удря жестоко с крак, крещейки на ухото й: „Умри“. Грабва стол и отново посяга към нея, нанася удар по крака на г-жа Николова, както и по главата на друга учителка, като крещи: „Не искам да бъда толерантен“, поясни Ибрямов. По думите му след появата на районния инспектор ученикът е озаптен, но преди да му бъдат поставени белезници, излизайки от учителската стая, отправя нацистки поздрав. В своя реплика Ибрямов посочи, че в учебното заведение има поне 6 пречупени кръста и свастики, изобразяващи хитлеризма. „Още 2016 г. са знаели за тези прояви на ученика и че той е членувал в скинхедс организации“, добави той. Образователният министър в дуплика коментира, че става въпрос не просто за агресия, но и за увлечение към идеологии, които са осъдени. \"За съжаление инцидентът е факт. Повод за инцидента с Богомилка Николова е поставената слаба оценка. За постъпката е образувано досъдебно производство. Проведени са разговори с класния ръководител, с пострадалата учителка, педагогическия съветник и са набелязани мерки за преодоляване на кризисните ситуации. На ученика е наложена санкция преместване в друго училище от следващата учебна година. Притеснителното е, че след като е имало индикации за агресивно поведение, не са задействани механизмите“, коментира Вълчев. Той уточни, че са инструктирали всички директори на образователни институции да работят вътрешните механизми за идентифициране на тези ученици с агресивно поведение за предприемане на своевременни действия.", "date": "2017.07.28", "title": "Десетокласникът, пребил преподавателка в столично школо, нападнал и друг учител"}
{"url": "https://www.24chasa.bg/novini/article/6363091", "text": "Задържаха 40-годишен мъж за блудство с 12-годишната си дъщеря, съобщиха от пресцентъра на ОДМВР - Видин. Вчера в РУ-Видин е образувано досъдебно производство срещу М.М. (40г.) от гр. Видин, за извършвани от месец май тази година блудствени действия спрямо 12-годишната си дъщеря. Извършителят е задържан с прокурорска мярка до 72 часа, а на пострадалото дете е предоставена полицейска закрила.", "date": "2017.07.28", "title": "Задържаха 40-годишен мъж заради блудство с 12-годишната му дъщеря"}
{"url": "https://www.24chasa.bg/novini/article/6363135", "text": "Служителите на Изпълнителна агенция по рибарство и аквакултури са извършили 163 проверки и са съставени 14 акта за установяване на административни нарушения в периода 26-27 юли. Иззети са 955 метра мрежи, надуваема лодка и скутер с извънбордов двигател. Конфискувана е 80 кг риба от вида сребриста каракуда – дарена на социален патронаж в Бургас. 20 кг шаран и сребриста каракуда са върнати обратно във водата, предаде пресценъра на Мистерството на земеделието, храните и горите. През същия период служители на отдел „Рибарство и контрол – Западна България“ са извършили проверки на яз.“Душанци“, яз. „ Бебреш“ – гр. Ботевград, яз. „Тополница“ – с. Мухово, яз. „ Панчарево“ – гр. София, яз. „ Искър“, яз. „ Дяково“, яз. „ Пчелина“, яз. „ Грамада“, яз. „ Божурица“ и яз. „ Фарафун“. Проверени са и реките Места, Градевска, Отовица, Горица, Струма, Тимок, Арчар и Дунав. Служителите на отдел „Рибарство и контрол – Южна България“ са извършили нощни проверки на яз. „Тракиец“ и яз. „ Ивайловград“. Иззети са 3 броя „сари“ с обща дължина 90 м. Проверени са и яз. „ Доспат“, Цанков камък“, яз. „Жребечево“, яз. „Студен кладенец“, яз. „ Кърджали“ и яз. „Батак“. Проверки са извършени и на реките Марица, Тунджа, Бяла река и Съзлийка. Отдел „Рибарство и контрол – Централен Дунав“ е извършило проверки за спазването на правилата за стопански риболов по р. Дунав. При проверка на яз. Сопот с патрулна лодка са установени нарушения на правилата за любителски риболов и са съставени 6 акта по смисъла на чл. 22 от Закона за рибарството и аквакултурите. Проверен е и яз. Христо Смирненски. В хода на проверката е иззет бракониерски уред тип „герим“ с приблизителна дължина 150 м и 40 броя куки на него в работно положение. Яз. „Хр. Смирненски“ е предназначен за питейно–битови цели и е забранен целогодишно за риболов. Контролната дейност на отдел „Рибарство и контрол – Черно море“ , обхваща както акваторията на Черно море, така и вътрешните водоеми и реки на територията му. За периода са съставени 62 констативни протокола и са направени 33 инспекции на риболовни кораби. Извършена е една проверка по море. На 27 юли 2017 г. са подадени три сигнала на тел. 112 за незаконна риболовна дейност. Инспекторите на отдела са проверили и трите сигнала. На яз. „Пясъчника“ , общ. Несебър са открити в работно положение и извадени 250 м хрилни мрежи. Няма уловена риба. Съставен е констативен протокол срещу неизвестен извършител. Подадени са и два сигнала за улов на бяла мида с драгиращи уреди в района на къмпинг „Градина“. Направена е съвместна проверка със служители на Гранична полиция. Съставен е констативен протокол. Инспекторите на Агенцията са проверили и търговски обекти в страната. Установена е продажба на маломерен калкан и превоз на риба, без документи за което са съставени 2 акта. Изпълнителна агенция по рибарство и аквакултури при извършване на своята контролна дейност разчита и на съдействието на всички, които имат отговорно отношение към опазването на рибните ресурси в България. Част от проверките извършени през периода са със съдействието на Централната рибоопазваща организация – клоновете в Хасково и Ловеч, друга част са със съдействието на органите на МВР, Гранична полиция и служители на Регионалните дирекции по горите, както и по сигнали на любители риболовци.", "date": "2017.07.28", "title": "Иззети са 955 м мрежи и 80 кг риба само за 2 дни"}
{"url": "https://www.24chasa.bg/novini/article/6362949", "text": "Испанското правителство сезира Конституционния съд заради най-новия опит на регионалните лидери на Каталуния да организират референдум за независимост, каза днес на пресконференция премиерът Мариано Рахой, цитиран от Ройтерс, предава БТА.  Парламентът на Каталуния одобри в сряда процедурни промени, които ще му позволят да ускори приготовленията за референдума, планиран за 1 октомври. \"Няма да има референдум на 1 октомври\", каза Рахой на пресконференция в Мадрид след редовната седмична среща на кабинета му. По думите му със сезирането на съда правителството е изпълнило дълга си да гарантира, че законът ще бъде спазен. Испанският Конституционен съд е блокирал предишни опити за гласуване за независимост в Каталуния.", "date": "2017.07.28", "title": "Испанският премиер сезира съда заради референдума за независимост на Каталуния"}
{"url": "https://www.24chasa.bg/novini/article/6362968", "text": "Президентът на Русия Владимир Путин е изразил одобрението си по повод изявлението на руското Министерство на външните работи, в което се съобщава, че Москва ще въведе контрасанкции в отговор на новите ограничителни мерки на Вашингтон, съобщава РИА Новости, цитирана от “Фокус“.  Това отбеляза в петък прессекретарят на държавния глава Дмитрий Песков.  „Разбира се подобни мерки са невъзможни без одобрението на президента“, подчерта Песков. На въпрос дали това решение е свързано със ситуацията около руските дипломатически служители в САЩ, Песков отговори, че „това е свързано с приемането на новия закон за санкциите“. В четвъртък американският Сенат прие закон за нови ограничителни мерки срещу Русия, Иран и Северна Корея. По-рано тази седмица Камарата на представителите на Конгреса прие документа с голямо мнозинство (419 -3).", "date": "2017.07.28", "title": "Дмитрий Песков: Путин одобри въвеждането на контрасанкции към САЩ"}
{"url": "https://www.24chasa.bg/novini/article/6362986", "text": "Чанта, пълна с 3500 евро и 22 кюлчета злато с общо тегло 1 кг на стойност 30 000 евро, бе намерена под дърво от мъж, който отнесъл това малко съкровище в полицейски участък в Берлин, оповестиха властите, цитирани от Ройтерс, предава БТА.  Парите и златото са открити недалеч от банка в бедния квартал Нойкьолн в Берлин. Собственикът на съкровището по-късно казал в полицията, че оставил чантата на земята, за да заключи велосипеда си, и след това забравил за нея. \"Смайващо е какво може да се открие под дърво в Нойкьолн\", е написала полицията в Туитър. \"Честен мъж донесе чанта с 3500 евро и злато в участъка ни. Собственикът й е намерен. Той заяви, че я оставил на земята, за да заключи велосипеда си, и след това забравил за нея.\"", "date": "2017.07.28", "title": "Мъж намери чанта, пълна с пари и злато, и я отнесе в полицията в Берлин"}
{"url": "https://www.24chasa.bg/novini/article/6362989", "text": "В края на август или началото на септември ще бъде направена първа копка на изграждането на Националното хранилище за ниско- и средноактивни радиоактивни отпадъци. Това заяви министърът на енергетиката Теменужка Петкова по време на парламентарния контрол в отговор на въпрос на депутатите от ГЕРБ Даниела Малешкова и Владимир Вълев днес. Енергийният министър уточни, че първият модул за погребване на радиоактивни отпадъци ще е с капацитет 6 336 стоманобетонни контейнера и се очаква да заработи през 2021 г. Хранилището ще бъде с период на експлоатация от 65 години. По думите й израждането на втория и третия модул ще се извършва с темповете на генерация на радиоактивни отпадъци от експлоатацията на АЕЦ \"Козлодуй\", както и от други ядрени приложения в промишлеността, медицината, селското стопанство и научните изследвания. Хранилището ще бъде разположено в непосредствена близост до АЕЦ \"Козлодуй\" на площадка \"Радиана\", която получи статут на обект с национално значение и национален обект. Основните средства за изграждане на Националното хранилище се осигуряват от международен фонд \"Козлодуй\", администриран от Европейската банка за възстановяване и развитие, на обща стойност 71 млн. евро.", "date": "2017.07.28", "title": "До месец започва строителството на хранилището за радиоактивни отпадъци"}
{"url": "https://www.24chasa.bg/novini/article/6362977", "text": "Един човек загина, а седмина бяха ранени при инцидент на панаир в Охайо. Седалка на атракцион, наречен Fire Ball, се откъсна, хвърляйки возещите се на земята. Петима от пострадалите са в критично състояние. Според местните медии се е счупило рамото, държащо седалките, предаде  . Губернаторът на Охайо Джон Кейсик заяви, че е „ужасно натъжен от инцидента, от загубата на човешки живот и нараняването на хора на панаира“. Кейсик е разпоредил пълно разследване на случилото се и затваряне на всички атракциони, докато не бъдат проведени допълнителни проверки на сигурността.", "date": "2017.07.28", "title": "Седалка на атракцион в Охайо се откъсна, хвърляйки возещите се (Видео)"}
{"url": "https://www.24chasa.bg/novini/article/6363017", "text": "Делегацията от Света Гора, Атон, която донесе в страната ни мощите на св. Пантелеймон и иконата на светеца, в състав: архимандрит Евлогий (Иванов) - игумен на манастира \"Св. Панталеймон\" на Света Гора, Атон, йеросхимонах Мойсей (Струбини), член на Манстирския събор на манастира Ксенофонт, йеромонах Николай (Генералов), член Манстирския събор на манастира \"Св. Панталеймон\" и настоятел на скита \"Крумница\", йеродякон Серафим (Семкин) и монах Епифаний (Дамянос) се срещнаха днес с предстоятеля на Българската православна църква Негово Светейшество Българския патриарх и Софийски митрополит Неофит. Това съобщиха от пресцентъра на Светия Синод на БПЦ. \"Голямо благословение за българския народ и велика Божия милост към нас\" - нарече Българският патриарх Неофит идването на Честната глава на св. вмчк. Пантелеймон и неговата икона - копие на чудотворната икона в манастира „Ксенофонт”, в България. Предстоятелят на БПЦ отправи сърдечна благодарност към Светогорското монашество, към членовете на Свещения кинотис на Света Гора, на Високопреподобния Евлогий - игумен на „Св. Пантелеимон”, на Високопреподобния Алексий - игумен на манастира Ксенофонт, към основателя на БАС г-н Андрей Кристов и всички на чиято добра воля и усилия дължим това благословение за българския народ и определи идването на тези светини в България като „още един знак за хилядолетното единство на светото Православие, за любовта и доверието между нашите православни църкви и народи.” По време на срещата състояла се в Патриаршеския дом бе споделено, че самия факт на необичайно краткия спок в който бе осъществена формалната процедура по даването позволение за напускане пределите на Света Гора на светите мощи, изискваща в отговор на отправената молба от Патриарх Неофит не само решение на Манастирския събор, но и решение на Двойния Кинотис на Света Гора и благословение на Светейшия патриарх Вартоломей, е истинско чудо и ясен знак, че светеца е искал да благослови чрез светите си мощи и иконата си българската земя. Бяха споделени впечатления от огромния интерес към светините, нескончаемия поток от вярващи до късно през нощта, желаещи да се поклонят пред тях и отправят молитва към св. Пантелеймон, както и от добрата организация на събитието. Като благодари за дарената на БПЦ икона на светеца, патриарх Неофит каза, че както чудотворната Светогорска икона „Достойно ест”, дарена на патриаршеската катедрала „Св. Александър Невски”, напуска пределите на храма и пътува за по други български градове за поклонение от вярващия народ, така и дарената сега на малкия софийски храм „Св. Пантелеймон” икона на светеца-лечител може да разнася своето благословение по пределите на страната. Като отбелязаха, че се навършват 550 години от сключването на договора за сътрудничество между Светогорския манастир „Св. Пантелеймон” и Рилската света обител, двете страни споделиха важността на вековните духовни връзки между монашеството на Света Гора и Православна България и единството на всички сестри поместни православни църкви израз на което е и многонационалното монашеско присъствие на Атон. В края на срещата, преминала в дух на братска любов, бяха разменени паметни подаръци. В срещата взеха участие и Негово Преосвещенство Мелнишки еп. Герасим, гл. секретар на Св. Синод, архим. Василий, протосингел на Софийска митрополия, архим. Филип, предстоятел на храма-подворие на РПЦ „Св. Николай”, както и председателят на УС Валентин Тодоров и Янис Панопулос – заместник-председател на УС на Балканско Атонско Сдружение – с чието съдействие бе осъществено събитието. Светините ще останат в храма \"Св. Седмочисленици” за поклонение до 09:00 часа на 29 юли. На 29 юли в 9:20 часа те ще бъдат посрещнати в митрополитския храм \"Св. Неделя” и ще остават там за поклонение до 09:30 часа на 31 юли, като вечерта храмовете ще са отворени за поклонение, докато има желаещи. На 31 юли в 10:00 часа мощите ще бъдат посрещнати в Руския храм-подворие \"Св. Николай” в София, а на 1 август светините ще отпътуват за гр. Враца за духовно укрепване на вярващите във Врачанска епархия. Там те ще останат до обедните часове на следващия ден, когато Честната глава на св. Пантелеймон ще отпътува обратно към Света Гора. При преминаването на светините през Неврокопска епархия те да бъдат изложени за поклонение от вярващите там в гр. Сандански. Това ще стане от вечерта на 2 август до сутрешните часове на следващия ден.", "date": "2017.07.28", "title": "Патриарх Неофит за мощите на св. Пантелеймон: Велика Божия милост за нас"}
{"url": "https://www.24chasa.bg/novini/article/6363070", "text": "Съдът на Европейския съюз постанови, че Полша трябва незабавно да спре масираното изсичане на вековната Беловежка гора, предаде Ройтерс, като цитира говорител на съда. Мотивите за това решение на съда са, че изсичането е в нарушение на законите за опазване на природата и е заплаха за гората, която е обект от световното наследство на ЮНЕСКО, съобщи БТА.", "date": "2017.07.28", "title": "Съдът на ЕС нареди на Полша незабавно да спре изсичането на Беловежката гора"}
{"url": "https://www.24chasa.bg/novini/article/6363036", "text": "Тази година БСП присъди традиционната си награда за политическа журналистика и публицистика на доайена Анжел Вагенщайн, който след 3 месеца навършва 95 години. Това обяви днес в Стара Загора лидерът на партията Корнелия Нинова на среща с интелектуалци от града, проведена в къщата-музей \"Гео Милев\". Нинова призна, че за първи път посещава старозагорския дом на поета. Тя призова интелигенцията да буди хората след рецитал на местни поети, чиято поезия Нинова определи като поезия на недоволни поети. \"На това място не искам да говоря за политика, предпочитам да говоря за България, за единение, за култура\", обяви тя пред чакащите я журналисти. Под такъм надслов - \"Единни за България, която обичаме\", ще протече и утрешният традиционен събор на БСП на връх Бузлуджа, посветен на 126-ата годишнина от началото на организираното социалистическо движение у нас. Политическият митинг започва в 11,30 часа на Историческа поляна. Днес там млади художници рисуваха спорния Дом-паметник на БКП, известен повече като чинията, като част от инициативата \"Бузлуджа е на България\".", "date": "2017.07.28", "title": "Анжел Вагенщайн с наградата за журналистика \"Георги Кирков-Майстора\""}
{"url": "https://www.24chasa.bg/novini/article/6362883", "text": "Брекзит може да не се случи и политическият лидер във Великобритания трябва да покаже смелост и да се бори за провеждането на референдум относно условията за излизането на страната от Европейския съюз, заяви министър-председателят на Малта Джоузеф Мускат, пише The Guardian, цитиран от “Фокус“.  „Волята на гражданите може да има катастрофални последици, историята ни учи на това“, подчерта Мускат в интервю за нидерландския вестник De Volkskrant. „Мога да дам примери, но те са толкова ужасни, че ще разгневят моите британски приятели“, допълни премиерът на Малта. „За първи път започвам да вярвам, че Брекзит няма да се случи. Виждам обнадеждаващи признаци, които показват, че нещата ще се променят. Виждам окуражителни знаци, че посоката се променя. Не казвам, че британците са допуснали грешка, но настроенията се променят“, допълни Мускат.  „Референдумът беше демократичен, но доведе до ситуация, при която всички губят. Прокрадва се съмнение. Ще бъде добре, ако политическият лидер в Обединеното кралство е достатъчно смел, за да се справи с тази ситуация. Някой, който ще каже: нека гражданите да гласуват за крайното споразумение за Брекзит“, допълни министър-председателят.", "date": "2017.07.28", "title": "Премиерът на Малта: Започвам да вярвам, че Брекзит няма да се случи"}
{"url": "https://www.24chasa.bg/novini/article/6362908", "text": "Румънските власти не са разрешили на самолета, с който пътува вицепремиерът на Русия Дмитрий Рогозин, да премине през въздушното пространство на страната, съобщава ТАСС, цитирана от “Фокус“.  Рогозин трябва да кацне в Молдова, където ще се срещне с президента Игор Додон. „Съобщиха ни, че румънските власти не са позволили на самолета, с който пътува Дмитрий Рогозин, да премине през въздушното пространство на страната. В момента се водят преговори за това къде ще се извърши кацането“, отбеляза руският посланик в Молдова Фарит Мухаметшин, които чака Рогозин на летището в Кишинев.", "date": "2017.07.28", "title": "Румъния не позволила на самолета на вицепремиера на Русия да премине през страната"}
{"url": "https://www.24chasa.bg/novini/article/6362798", "text": "Анелия Велева,чието име бе замесено покрай случая със задържаната група за трафик на мигранти, депозира оставката си като председател на организацията на НФСБ в Костинброд и прекрати членството си в партия ”Национален фронт за спасение на България”, предадоха от партийния център. ”Считам, че станах обект на негативнамедийна кампания именно поради партийната ми обвързаност и заради участието на НФСБ в правителството. От друга страна,смятам, че напускането ми ще сложи край на спекулациите с НФСБ и с името на Валери Симеонов във връзка с престъплението, в извършването на което съм набедена” - изтъква Анелия Велева в молбата си до Националния политически съвет на патриотичната формация.", "date": "2017.07.28", "title": "Активистката на НФСБ, обвинена в трафик на хора, подаде оставка"}
{"url": "https://www.24chasa.bg/novini/article/6362802", "text": "Мутренските времена не се връщат, от началото на годината имаме 79 убийства, а в пика си през 90-те години, са били 491. Това каза вътрешният министър Валентин Радев и добави, че 80% от случаите през тази година са разкрити.  Хулиганствата за цялата година пък са 453, отчете министър Радев. Той уточни, че има 1,5% ръст при разкриваемостта им. Увеличение има при телефонните измами. Те са 406 от началото на година, а за същия период през м.г са били 308.  Министърът обясни, че според него част от агресията в обществото се дължи на предаванията по телевизията. \"Да спрат с тия пистолети и с тия убийства. По някакъв начин се предава\", каза Радев и добави, че лично той обичал да гледа \"Енимал планет\". ", "date": "2017.07.28", "title": "Валентин Радев: Мутренските времена не се връщат, убийствата т.г. са 79"}
{"url": "https://www.24chasa.bg/novini/article/6362814", "text": "Нападнатата в понеделник Валентина Механджийска не дава съгласие да проверим сделките й. Това каза главният секретар на МВР Младен Маринов. Той обясни, че без тя да се съгласи полицията няма право да извърши такава проверка. Униформените продължават да издирват нападателите. Открити са нови записи от охранителни камери. Засега се знае, че нападението е било планирано, биячите са атакували първо Механджийска, а едва след като дъщеря й Мира се опитала да я защити, са посегнали и на нея.  Все още се работи и по версията самоубийство за смъртта на пловдивския бизнесмен Данаил Божилов.  Няма факти, които да изключат хипотезата, каза Маринов. Проверяват се както личните контакти на жертвата, така и бизнес отношенията му. Журналистът от БНТ Иво Никодимов, който беше пребит във вторник, все още не е разпознал нападателите си, обясни Маринов. Той каза, че полицаите показват снимки на контингента, който отговаря на профила на биячите на журналиста и засега той не ги е познал. ", "date": "2017.07.28", "title": "Младен Маринов: Пребитата нотариуска не дава да проверим сделките й"}
{"url": "https://www.24chasa.bg/novini/article/6362800", "text": "Докато шофирах усетих остра миризма на изгорели кабели. Разбрах, че най-вероятно е станало късо съединение и  отбих край пътя.  Автобусът пламна много бързо. Моята задача беше да измъкна пътниците навреме. Бяха десетина руснаци, сред тях имаше и няколко малки деца на около 5-6 г. \", сподели пред \"24 часа\" 48-годишният Иванко Славов.  Той  е бил зад волана на туристически автобус, който се запали в движение тази сутрин около 6,40 ч. по пътя Созопол-Бургас, в района на спирка \"Странджа\". \"По никакъв начин не се чувствам герой, просто изпълних дълга си. Шофьор съм от 30 г., занимавам се само с това\", добавя смелият шофьор. Всички пътници са били отведени на Летище Бургас с друг автобус на транспортната фирма, чиято собственост е изгорелият рейс. По случая е образувано досъдебно производство. ", "date": "2017.07.28", "title": "Шофьорът, вадил туристи от горящия рейс: Имаше и деца, изпълних дълга си"}
{"url": "https://www.24chasa.bg/novini/article/6362839", "text": "От 2002г. насам има два пъти  повече загинали полицаи в страната, отколкото български военни в чужбина. Това съобщи вътрешния министър Валентин Радев. За 15 години 25 полицаи са загинали, докато изпълняват служебните си задължения. За същия период при мисии в чужбина смъртта си са намерили 13 български военни. \"Това са два пъти повече жертви на полицията, без да са на война\", каза Радев и добави, че това ще е един от аргументите при искането му за увеличаването на заплатите на полицаите. ", "date": "2017.07.28", "title": "Вътрешният министър: За 15 години има два пъти повече загинали полицаи, отколкото военни"}
{"url": "https://www.24chasa.bg/novini/article/6362869", "text": "Журналист от опозиционния турски в. \"Евренсел\" бе арестуван, съобщи днес вестникът, цитиран от ДПА, предава БТА.  Съд в югоизточния турски град Диарбекир нареди арест на журналиста Юсуф Караташ в рамките на разследване срещу кюрдска партия, която е била закрита, посочва \"Евренсел\". Вестникът е ляво издание, което често критикува правителството. Караташ е участвал в семинар през 2013 г., организиран от кюрдската формация Конгрес на демократичното общество. Властите смятат, че на семинара е извършена терористична дейност. Над 165 журналисти в момента са в затвора в Турция, включително кореспондентът на в. \"Велт\" Дениз Юджел, който е с германско и турско гражданство.", "date": "2017.07.28", "title": "Арестуваха журналист от опозиционния турски в. \"Евренсел\""}
{"url": "https://www.24chasa.bg/novini/article/6362872", "text": "Районна прокуратура-Пловдив привлече като обвиняем Георги А., на 59 г., за подпомагане на чужди граждани да преминат през страната в нарушение на закона с цел имотна облага, съобщи БТА. Престъплението е извършено по отношение на повече от едно лице, сред които непълнолетни, чрез автомобил. Това съобщиха от пресцентъра на Апелативна прокуратура. Обвиняемият е задържан за срок от 72 часа с постановление на наблюдаващия прокурор. До момента е установено, че на 27 юли 2017 г. край пловдивското село Труд, около 4,20 часа, полицейски служители от пловдивската дирекция на МВР спрели два микробуса, марка \"Мерцедес\", които се движели един след друг и обърнали посоката за движение на забранено за това място. Георги А., който управлявал първия микробус, спрял, слязъл от колата и се опитал да избяга, но бил задържан. Шофьорът на втория микробус - Николай П., на 24 г., спрял около 50 метра след първия, слязъл и успял да избяга. Същият бил обявен за общодържавно издирване и задържан същия ден в Свиленград. По-късно днес ще му бъде повдигнато обвинение за престъплението, извършено в съучастие с обвиняемия Георги А. На Николай П. също ще бъде наложена прокурорска мярка за задържане за срок от 72 часа. Служителите на МВР са установили, че в двата микробуса били превозвани 47 чужденци, които заявили, че са граждани на Ирак. Сред тях имало 23 непълнолетни лица. На 30 юли 2017 г. Районна прокуратура-Пловдив ще внесе искане в съда за вземане на мярка за неотклонение \"задържане под стража\" спрямо Георги А. и Николай П.", "date": "2017.07.28", "title": "Привлякоха като обвиняем Георги А.\nза трафик на чужденци"}
{"url": "https://www.24chasa.bg/novini/article/6362909", "text": "Наркотици са изпаднали изпод регистрационния номер на автомобил, чийто шофьор е спипан да кара пиян и дрогиран, съобщават от полицията в Бургас. Инцидентът е станал преди ден на метри от разклона за Каблешково. Пътни полицаи спрели за проверка \"Мерцедес CLS 63\", който се движел рисково и създавал опасност за останалите участници в движението. Проба с дрегер показала, че 34-годишният Антон И. шофира с 1,03 промила алкохол и след употреба на кокаин и пико. Заради сериозните нарушения полицаите съставили акт и свалили регистрационните табели на автомобила. При демонтажа на задната регистрационна табела те открили две полиетиленови пликчета с пико и с жълти кристали. Срещу шофьора е образувано бързо полицейско производство. Общо 141 случая на свалени регистрационни табели на МПС, управлявани от неправоспособни водачи или такива, които са собственици на автомобила и са шофирали след употреба на алкохол или наркотици, са отчетени от края на януари в Бургаско. \"Важно е да се знае, че катаджиите свалят табелите не само ако водачите въобще не притежават шофьорска книжка или са с отнет документ, а и ако срокът на шофьорското им свидетелство е изтекъл\", уточнява пресаташето на полицията Цветелина Рандева. От съществено значение и още един факт, който мнозина водачи вероятно са пропуснали - с последните законови изменения служителите на \"Пътна полиция\" могат да дерегистрират и кола, чийто собственик я е дал на неправоспособен водач. И ако досега санкцията бе спиране от движение на колата за срок до един месец, от началото на юли срокът е увеличен от шест месеца до една година, допълва Рандева.", "date": "2017.07.28", "title": "Свалят табелите на дрогиран шофьор, откриват пико"}
{"url": "https://www.24chasa.bg/novini/article/6362931", "text": "Британският министър на финансите Филип Хамънд заяви, че „преходната сделка“ за периода след Брекзит трябва да приключи до следващите парламентарни избори в Обединеното кралство, съобщава Би Би Си, цитирана от “Фокус“.  „Много неща ще изглеждат по подобен начин“ в деня след Брекзит: 29 март 2019г., като Великобритания постепенно ще върви към новите отношения с Европейския съюз, подчерта министърът. Той обаче допълни, че преходният период трябва да приключи до юни 2022г., преди следващите общи избори.", "date": "2017.07.28", "title": "Филип Хамънд: Преходният период след Брекзит трябва да приключи до 2022 г."}
{"url": "https://www.24chasa.bg/novini/article/6362843", "text": "Източните части на София ще бъдат без топла вода от 30 август до 11 септември, съобщава столичната топлофикация. Това се налага, защото се спира отново за ремонт ТЕЦ \"София-изток\", както и ще се ремонтира авариралия през зимата магистрален тръбопровод. Първоначално студеният душ бе предвиден да е от 1 до 11 август, но се забавили административните процедури, а оттам  и строителните дейности.  В този период без топла вода ще останат клиентите от следните квартали: ж.к.”Дружба“ 1 и 2, промишлен район „Гара Искър”, ж.к. „Младост“ 1, 1А, 2, 3, 4, ж.к. „Дървеница”, кв.”Мусагеница”, кв. „Витоша”, ж.к. „Студентски град”, ж.к. „Изток”, ж.к. „Изгрев”, ж.к. „Дианабад”, ж.к. „Лозенец”, ж.к. „Гео Милев”, кв. „Яворов”, кв. „Иван Асен“ II, ж.к. „Подуене център”, кв. „Редута”, ж.к. „Слатина”; кв. „Цариградски комплекс”, Академия МВР, ВТУ „Т. Каблешков”; м. „Къро”; кв. „Полигона”, НРТЦ, ЗИТ, БАН - ХМС, БАН-Враня, резиденции. За да бъдат минимизирани неудобствата за потребителите, графикът за спиране на централата е съчетан с профилактиката на газоснабдяващите съоръжения Информацията за сроковете на спиране на топлата вода и засегнатите квартали е публикувана в сайта на дружеството – www.toplo.bg и във Фейсбук - www.facebook.com/www.toplo.bg. Повече подробности клиентите могат да получат на информационния телефон в Кол центъра на компанията – 0 700 11 111. За времето на ремонтите на клиентите няма да бъдат начислявани сметки за топла вода и това ще бъде отразено в месечните съобщения, съобщават от топлофикацията.", "date": "2017.07.28", "title": "Половин София пак без топла вода от 30 август до 11 септември"}
{"url": "https://www.24chasa.bg/novini/article/6362939", "text": "Анексираният от Русия Кримски полуостров остана изцяло без ток днес след авария в континенталната част на Русия, съобщи пред журналисти регионалният министър на горивата и енергетиката Вадим Белик, цитиран от ТАСС, предава БТА.  Според информация от ситуационно-аналитичния център на руското министерство на енергетиката, по предварителна информация, в 13:55 ч местно време автоматически са се изключили четири далекопровода, подаващи мощност в кримската електропреносна система. Причина за това е високата температура на въздуха в южната част на Русия, която е задействала противоаварийната автоматика в Краснодарския край, обяви министерството. По данни на центъра това е довело до пълно спиране на електроподаването в цял Крим и Севастопол. По думите на кримския министър, в момента се работи активно за възстановяването на четирите прекъснати линии. Очаква се токът в кримските домове да бъде пуснат около 16 ч. В социалните обекти се включват локални дизелови генератори, за да не се нарушава работата им, добави той. Заради аварията в кримското министерство на извънредните ситуации е създаден оперативен щаб. Говорител на руския Черноморски флот, базиран в Севастопол, съобщи, че спирането на тока в Крим не е повлияло на неговата бойна готовност. Обектите на флота са преминали на резервни източници за електрозахранване.", "date": "2017.07.28", "title": "Крим и Севастопол останаха без ток след \nавария на руска територия"}
{"url": "https://www.24chasa.bg/novini/article/6362884", "text": "Горя покривът на министерството на околната среда на бул. \"Мария Луиза\" в столицата. Инцидентът е станал около 15 часа и за минути столичните пожарникари са овладели огъня, като са го загасили в 15,30 часа, съобщиха от МВР, цитирани от БТА. На място са били изпратени екипи на пожарната с четири автомобила и две стълби. Към момента е известно, че огънят е обхванал около 10 квадратни метра покрив и подпокривно пространство. Няма пострадали хора, всички са били изведени навреме от сградата. По първоначални данни до инцидента се е стигнало след ремонтни дейности на покрива на сградата.                                                                                                                                                                                                                                                                                                                       ", "date": "2017.07.28", "title": "Запали се покривът на министерството на екологията (Снимки, обновена)"}
{"url": "https://www.24chasa.bg/novini/article/6362791", "text": "30% по-малко са загиналите на пътя през юли тази година в сравнение с миналата година, съобщи вътрешният министър Валентин Радев. 47 са намерелите смъртта си в катастрофи през юли тази година, а през юли месец миналата година са били 67, каза министърът.  Намаление има и ранените. За този месец са 695, а през юли м.г. са били 700. ", "date": "2017.07.28", "title": "30% по-малко загинали на пътя през юли"}
{"url": "https://www.24chasa.bg/novini/article/6362662", "text": "Задълбочаване на сътрудничеството между България и Судан в сферата на висшето образование ще получи подкрепата на всички институции. Това заяви вицепрезидентът Илияна Йотова на среща с външния министър на Судан Ибрахим Гандур, която се проведе в президентството, съобщават от пресцентъра на държавния глава.  Вицепрезидентът припомни традициите между двете страни в образователното сътрудничество и отбеляза потенциала им да бъдат възстановени. Повече от 3000 судански студенти са получили образованието си в България и много от тях са били на дипломатически постове и успешни ръководители, каза външният министър на Судан. Илияна Йотова и Ибрахим Гандур обсъдиха ролята на Судан в борбата с тероризма и миграцията. Илияна Йотова подчерта важната роля и отговорността на Судан за справяне с нелегалната имиграция, като страна граничеща с Еритрея, откъдето са едни от най-големите потоци към Европа. „Започва нов етап в разрешаването на мигрантската криза и Судан ще има много важна мисия“, посочи вицепрезидентът. Двамата обсъдиха възможностите за икономическо сътрудничество между България и Судан. Има много сфери, в които българската промишленост може да инвестира в Судан, посочи Ибрахим Гандур. Сред областите за възможно сътрудничество бе отбелязана и тази на селското стопанство. Имаме огромни ресурси от вода, неусвоена земя и култури, които се произвеждат само в Судан, подчерта външният министър. Всички тези потенциални възможности за инвестиции трябва да бъдат представени у нас, като това ще доведе до задълбочаване на сътрудничеството, заяви вицепрезидентът. Вицепрезидентът и външният министър на Судан отбелязаха значението на подписания вчера Меморандум за разбирателство между двете страни. „Визитата ни в България беше изключително успешна и напълно преобрази връзките между двете държави“, заяви Ибрахим Гандур. Нашата страна е една от първите, установили дипломатически отношения със Судан веднага след признаването му и днес сме последователи на усилията, които положиха тези хора, каза вицепрезидентът. ", "date": "2017.07.28", "title": "Йотова: България и Судан си сътрудничат в сферата на висшето образование"}
{"url": "https://www.24chasa.bg/novini/article/6362740", "text": "Най-малко 20 души са ранени след експлозия на газ в туристическото селище Велипое в северозападна Албания, съобщиха днес албанските медии, цитирани от Танюг, предава БТА.  Експлозията избухнала в кухнята на ресторанта на първия етаж на хотелския комплекс, след което пламнал пожар. Ранени са между 20 и 30 души, петима от които тежко. В момента на експлозията туристите спели. Евакуирани са и жителите на околните къщи. Албанските сайтове поместват снимки, на които се вижда, че пожарът е голям и облак черен дим е покрил цялото място. Пожарникари гасят огъня, подпомагани от доброволци. Велипое е една от предпочитаните туристически дестинации за жителите на северна Албания.", "date": "2017.07.28", "title": "Най-малко 20 души са ранени след експлозия на газ в Албания"}
{"url": "https://www.24chasa.bg/novini/article/6362744", "text": "Във Франция ще бъде затворен единствения център за дерадикализиране на ислямисти, който бе експериментално отворен през септември 2016 г., обяви вътрешният министър Жерар Колон, цитиран от БТА.  \"Експериментът не се получи\", се казва в изявление на министъра. \"Експериментирането с приемен център със свободен достъп на доброволни начала показа ограниченията си. Затова правителството реши да сложи край на експеримента с центъра \"Понтурни\" в община Бомон-ан-Верон\" в Западна Франция, каза Колон. Центърът бе експериментално отворен през септември 2016 г. с капацитет за прием на 25 души. От февруари не е бил посещаван от никого. През цялото си съществуване е приел само девет души, като никой от тях не е останал до края на програмата по дерадикализация, подчерта министърът. \"Правителството ще проучи възможността за отваряне на малки структури\", където да се развиват алтернативи на пращането в затвора, добави той без повече подробности. В публикуван на 12 юли доклад на Сената се отправят остри критики към водената от Франция политика на дерадикализация и се иска да бъде затворен центърът \"Понтурни\". През януари осъждането и пращането в затвора на бивш посетител на центъра като член на джихадистка организация, който иска да отиде в иракско-сирийската зона, предизвика възмущение във Франция.", "date": "2017.07.28", "title": "Във Франция затвориха единствения център \nза дерадикализиране на ислямисти"}
{"url": "https://www.24chasa.bg/novini/article/6362358", "text": "В петък Руското Министерство на външните работи обяви въвеждането на контрасанкции  , предава ТАСС, цитирана от БТА. „От 1 август посолството на САЩ в Русия трябва да преустанови използването на всички складови помещения на улица „Дорожная“ в Москва и вилата в „Сребърен бор“, съобщиха от руското външнополитическо ведомство. Освен това руските власти отбелязаха, че общият брой на персонала, работещ в американските дипломатически и консулски учреждения в Русия трябва да бъде намален до 455 души. „В случай на едностранни действия на американските власти за намаляване броя на нашите дипломати в САЩ ще последва огледален отговор“, предупредиха от руското Министерство. От ведомството допълниха, че си запазват правото да въведат други ограничителни мерки, които могат да засегнат интересите на Вашингтон.", "date": "2017.07.28", "title": "Русия отвърна на САЩ с контрасанкции"}
{"url": "https://www.24chasa.bg/novini/article/6362369", "text": "Аз суджук не ям, имам високо кръвно, близките ми го знаят това, така премиерът Бойко Борисов коментира действията на бившия депутат Живко Мартинов за когото излезе информация, че е рекетирал бизнесмен уж заради премиера. “Всеки негодник е незабавно изритван и от парламента и от партията. Искам да попитам как БСП ще обяснят това чудовищно престъпление за купуване на гласове, защо техният депутат е още в парламента, запита премиерът. Ако ГЕРБ беше купил гласовете в Пловдив и Асеновград какво щяхте да ни направите нас, този депутат гласува закони вече 1 месец, нашият на секундата изчезна. Според премиера твърденията, че се връщат годините на насилието е преекспонирано. Сигурността на гражданите е гарантирана. Първо невинаги това, което се вижда е това което е, ще видим какво ще излезе от разследванията. Много е угодна тази тема, че се връщали тези години. Разбирате ли колко не им харесва ръста в икономиката, нулевата инфлация и инвестициите. Това не им харесва. Каква е алтернативата? БСП и ДСП ли, заяви премиерът.  Срам ме е от такива депутати като Живко Мартинов, но аз самият съм разпоредил разследването срещу него и той веднага беше изгонен и от парламента, и от партията, коментира премиерът Бойко Борисов в с. Кабиле, община Тунджа, скандала за партиен рекет с тонове суджук. Когато разбрах, на мига сме направили оперативните следствени действия с ДАНС, доказали сме престъплението и сме го дали на прокурора, каза още министър-председателят и допълни, че точно такива съпротивителни сили трябва да имат държавата и институциите без значение от коя партия е народният представител. Според Борисов ГЕРБ е пример в това отношение - от Федосиева до Живко Мартинов всички, които влизат в нерегламентирани контакти, напускат партията и парламента, но БСП не предприема нищо спрямо своя депутат, който е купувал гласове в Пловдивско за парламентарните избори. По повод на зачестилите случаи на побой, премиерът коментира, че реалността е много по-различна от това, което се коментира. Пострадалите не съдействали на разследването, но по оперативни данни разследващите са установили истината, която ще бъде оповестена след няколко дни, когато излязат и последните експертизи. Бойко Борисов каза още, че се спекулира с темата, че се завръщат \"мутренските времена\", но опозицията говори по този начин, защото не харесва икономическите успехи на правителството - ръстът на икономиката, намалената безработица и увеличаването на инвестициите. Премиерът беше в с. Кабиле, община Тунджа, за откриването на логистичен център в района на автомагистрала \"Тракия\".                  ", "date": "2017.07.28", "title": "Премиерът Борисов: Аз суджук не ям, имам високо кръвно (Обновена + Видео)"}
{"url": "https://www.24chasa.bg/novini/article/6362370", "text": "Движението на превозните средства над 3,5 тона по пътя Габрово - Шипка, заради събора под връх Бузлуджа, ще бъде ограничено от 8.00 до 12.00 ч. на 29 юли (събота), съобщиха от Агенция \"Пътна инфраструктура\". Алтернативният маршрут е през Прохода на Републиката.                                                                                                                                                                                                                                                                                                                       ", "date": "2017.07.28", "title": "Тирове над 3,5 тона ще бъдат ограничени между Габрово и Шипка утре"}
{"url": "https://www.24chasa.bg/novini/article/6362390", "text": "\"Демокрацията е застрашена, а мирът е поставен на изпитание.\" Това заяви в декларация от името на ДПС от парламентарната трибуна лидерът на партията Мустафа Карадайъ. \"Приключва първата сесия на 44-то НС, а с това и първите 100 от работата на парламента. Ако денят се познава от сутринта, перспективата не е добра\", каза Карадайъ. \"Малкото законодателни инициативи затвърждават усещането за хаос, безпътица и липса на дългосрочна визия\". Така Карадайъ оцени работата на правителството и обяви, че освен хаос в управлението, вота се подменя, формулата на властта е грешна, избирателите са излъгани за по-високи доходи и пенсии, а агресията и омразата са налице навсякъде.", "date": "2017.07.28", "title": "Карадайъ: Демокрацията е застрашена, а мирът е поставен на изпитание"}
{"url": "https://www.24chasa.bg/novini/article/6362365", "text": "Още един ремонт ще затрудни движението в столицата, като от утре започва разширението на ул. „Монтевидео”.  Колите няма да могат да минават в участъка между улиците „Боряна” и  ул. „Народно хоро” и  между от улиците „Народно хоро” и „Акад. Константин Пашев”. Ремонтът ще продължи до 15 октомври. Заради реконструкцията ще се променят маршрутите на автобусите.  Линия № 45– в посока кв. „Овча купел” – по маршрута до кръстовище ул. „Монтевидео” и ул. „Боряна”, наляво по ул. „Монтевидео”, наляво по бул. „Никола Петков”, наляво по ул. „Любляна” и по маршрута си до метростанция Вардар. Разкрива се начална спирка с код 6442 „кв. Овча купел“ на ул. „Монтевидео”, след кръстовището с ул. „Боряна”.Разкрива се крайна спирка с код 6441„кв. Овча купел“ на ул. „Боряна”, преди кръстовището с ул. „Монтевидео”. Автобусна линия № 73: – в посока ж.к. „Овча купел” – по маршрута си до кръстовище бул. „Никола Петков” и ул. „Монтевидео”, направо по бул. „Никола Петков”,по ул. „Бойчо Бойчев”, надясно по пътната връзка към ж.к. „Овча купел”, наляво по бул.„Президент Линкълн”, надясно по ул. „Монтевидео” до обръщателното ухо за № 45 в кв.„Овча купел”.- в посока ж.к. „Гоце Делчев” –от обръщателното ухо за № 45 по ул. „Монтевидео”,наляво по бул. „Президент Линкълн”, надясно по пътната връзка към бул. „Никола Петков”, по бул. „Никола Петков”, наляво по бул. „Цар Борис III” и по маршрута си до ж.к. Гоце Делчев.", "date": "2017.07.28", "title": "\"Монтевидео\" в ремонт от утре"}
{"url": "https://www.24chasa.bg/novini/article/6362362", "text": "Стоки за над 210 000 лв. бяха иззети при специализирана операция в магазини за дрехи и аксесоари в к.к. Златни пясъци. Това съобщиха от ОДМВР – Варна. Служители на отдел „Икономическа полиция“ при ОДМВР – Варна са провели специализирана полицейска операция за установяване и документиране на престъпления против интелектуалната собственост в търговски обекти в к.к. Златни пясъци. В хода на операцията са проверени два търговски обекта, като и в двата са установени различни стоки – дрехи и спортна екипировка, аксесоари и парфюми, на различни търговски марки без необходимата документация за изрично съгласие от страна на притежателя на съответните марки. Иззетите стоки са на обща стойност около 211 000 лв. Образувани са досъдебни производства срещу съдържателките на търговските обекти – две жени и мъж с инициали Д.С. (на 28 г.), Д.Е. (на 50 г.) и Н.Г. (на 38 г.), известни на МВР. За случаите е уведомен прокурор от Районна прокуратура – Варна.", "date": "2017.07.28", "title": "Иззеха стоки за над 210 000 лв. при от магазини за дрехи в к.к. “Златни пясъци“"}
{"url": "https://www.24chasa.bg/novini/article/6362384", "text": "Столични полицаи реагираха незабавно на сигнал за нанесен побой и издирват извършителите. Тази сутрин около 4.45 часа в полицията е получен сигнал за пострадал от побой мъж в района на ул. \"Патриарх Герман\". По първоначална информация, водач на лек автомобил, спрял на ул. \"Патриарх Герман\" за да смени спукана гума бил нападнат от двама непознати мъже, които му нанесли побой и избягали. На място незабавно били изпратени екипи на полицията и спешна помощ. Пострадалият, 42-годишен, криминално проявен мъж е откаран в болнично заведение, настанен за лечение с множество травми, с опасност за живота. На местопроизшествието е извършен оглед, предаде БТА. Предприети са оперативно-издирвателни и процесуално-следствени действия за установяване и задържане на нападателите. Предстои в рамките на образуваното досъдебно производство, под надзора на Софийска районна прокуратура да бъдат установени всички факти и обстоятелства около случилото се.", "date": "2017.07.28", "title": "Пребиха 42-годишен мъж в София, с опасност за живота е"}
{"url": "https://www.24chasa.bg/novini/article/6362419", "text": "Броят на пострадалите при е достигнал 54 души, съобщава AFP, цитирана от “Фокус“.  Един човек е ранен сериозно, 19 са с „по-малко сериозни“ травми, включително машиниста, а останалите 34 души са с леки наранявания, съобщиха в „Туитър“ местните служби за медицинска помощ. Регионалният влак е пристигнал от натоварената станция Сан Висенс де Калдерс, отбелязаха службите за гражданска защита. По време на инцидента много от пътниците са стояли изправени, което е увеличило броя на пострадалите. Когато е влизал в гарата влакът не е намалил скоростта си, обясни охранител, пожелал да запази анонимността си. Улиците около гарата са били затворени след инцидента, за да могат линейките безпрепятствено да стигнат до пострадалите. ", "date": "2017.07.28", "title": "Броят на пострадалите при влаковия инцидент в Барселона е достигнал 54 души (Видео)"}
{"url": "https://www.24chasa.bg/novini/article/6362394", "text": "Рeкордните 50 кг. пресен канабис и още 2,5 кг. изсушен откриха полицаи при претърсване на апартамент в Бургас, превърнат в наркоферма. Жилището на ул. \"Цар Симеон\" в централна градска част било обитавано от братята Илия Б. на 31 г. 34- годишния Вълчан Б. Една от стаите на  апартамента била оборудвана с необходимата техника - лефректорни лапми, трансформатори, влагоабсорбатор и климатична система. В наркоплантацията имало 64 саксии с конопени растения, всяко с височина около 2 метра. В хола на жилището полицаите намерили  топче с канабис, тревисти растения, съцветия, стебла и листна маса, стръкове с пресен канабис, съхранявани в чувал, саксия с канабисово растение с височина 50 см., както и три лампи. В спалнята пък са открити пет буркана с изсушен канабис. Братята Илия и Вълчан са задържани в жилището.   Към момента спрямо Илия Б. е повдигнато обвинение, като е определена парична гаранция в размер на 5 000 лв. Предстои повдигане на обвинения и спрямо втория брат. Работата по случая продължава под прякото ръководство и надзора на Окръжна прокуратура Бургас.", "date": "2017.07.28", "title": "Рекордни 50 кг. канабис открити в наркоферма в центъра на Бургас (Снимки)"}
{"url": "https://www.24chasa.bg/novini/article/6362396", "text": "Над 65 хил. човека са подали заявления за целева помощ за отопление. През тази година размерът на помощта е увеличена с 56 ст. и достига 73, 02 лв. Общият размер за петте месеца на целия отоплителен сезон е 365,10 лв., съобщиха от Агенцията за социално подпомагане. Документите могат да се подават в дирекциите „Социално подпомагане“ до 31 октомври 2017 г. Увеличеният размер на пенсиите и на месечните помощи за деца с трайно увреждане не се отразява при определяне на диференцирания минимален доход за достъп до този вид помощ. За първите две седмици на кампанията са постъпили 65 136 заявления за целева помощ за отопление, издадените заповеди за отказ са 270. За отоплителен сезон 2016/2017 г., когато размерът на помощта бе 72,46 лв. месечно или общо 362,30 лв., целева помощ за отопление беше отпусната на 217 635 лица и семейства. В ход е и кампанията за отпускане на еднократна целева помощ за първокласници, която е в размер на 250 лв. До 28 юли 2017 г. подадените заявления са 11 358. Издадените заповеди за отпускане на помощта са 6805, които се отнасят за 6997 деца. Няма издадени заповеди за отпускане на помощта в натура, отказите са 108. Срокът за подаване на заявление-декларация за отпускане на помощта след записване на детето в първи клас е не по-късно от 15 октомври на учебната 2017-2018 г. За миналата учебна година с еднократна целева помощ от 250 лева бяха подпомогнати 43 999 семейства за 44 849 деца, записани в първи клас. Изплатената сума за цялата страна бе 11 212 250 лв.", "date": "2017.07.28", "title": "65 хил. поискали помощ за отопление, отпускат 56 ст. повече на месец"}
{"url": "https://www.24chasa.bg/novini/article/6362438", "text": "“В навечерието сме на 140 години от освобождението от турско робство. Днес даваме началото на Националния събор на БСП \" Бузлуджа 2017\" на това свято място , отдавайки почит на българските опълченци, руските воини, жителите на Стара Загора и хилядите българи, загинали с името на България на уста”. Това заяви лидерът на БСП Корнелия Нинова на мемориалния комплекс \"Бранителите на Стара Загора\", съобщиха от пресцентъра на БСП. По думите й битката за Стара Загора, спасяването на Самарското знаме е символ на свободния дух, на любовта към отечеството и саможертвата за него. „Утре десетки хиляди социалисти и симпатизанти ще се съберем на връх Хаджи Димитър, на Бузлуджа. Тръгваме оттук, с преклонение към историята и героите си, с тревога за настоящето си и с ясено виждане какво бъдеще искаме. Иска ми се българският народ да си върне вярата, че силата е в него, че когато пожелае нещо, може да го постигне, както предците ни вярваха, пожелаха и взеха свободата си“, заключи Корнелия Нинова. На събитието присъстваха и зам.-председателят на НС на БСП Кирил Добрев, зам.-председателят на ПГ на „БСП за България“ Драгомир Стойнев, народни представители от ПГ на левицата, общински съветници от БСП, представители на областното и общинското ръководство на БСП-Стара Загора, десетки симпатизанти и членове на партията от областта.", "date": "2017.07.28", "title": "Корнелия Нинова: Народът да си върне вярата, че силата е в него (Снимки)"}
{"url": "https://www.24chasa.bg/novini/article/6362443", "text": "Неизвестни вандали подпалиха детска площадка в градинката между жилищните блокове 305 и 306 в кв. \"Младост\" в Ловеч. Това съобщиха от пресцентъра на общината. Сигнал за пожара бил подаден в Районна служба \"Пожарна безопасност и защита на населението\" около 2 часа след полунощ в петък. Пламъците веднага били изгасени, но съоръжението е вече неизползваемо. Напълно унищожена е пластмасовата част между двата основни елемента на площадката, представлявала тунел за детски игри. От следите било видно, че под конструкция е запален огън, който е стопил напълно пластмасата. Стойността на щетите е в процес на изясняване. ", "date": "2017.07.28", "title": "Вандали опожариха детска площадка в Ловеч"}
{"url": "https://www.24chasa.bg/novini/article/6362460", "text": "Няма данни за наличие на непогасени публични задължения на националния въздушен превозвач \"България Ер\" АД към държавния бюджет. Това заяви министърът на финансите Владислав Горанов по време на парламентарния контрол в Народното събрание в отговор на въпрос на депутатите от БСП Георги Свиленски и Румен Гечев, съобщава БТА.  По думите на Свиленски авиопревозвачът има публични непогасени задължения в размер на 50 млн. лв. Горанов уточни, че \"България Ер\" и Летище София са извън компетенцията на Националната агенция по приходи. Той каза още, че по въпроса с Летище София, има наличие и на международен договор. Румен Гечев заяви, че е възможно Европейската комисия да стартира наказателна процедура заради индиректна държавна помощ спрямо \"България Ер\". Депутатът смята, че това ще стане заради липсата на настояване от страна на държавата превозвачът да плати забавените такси към Летище София.", "date": "2017.07.28", "title": "Горанов: \"България Ер\" АД няма задължения \nкъм държавния бюджет"}
{"url": "https://www.24chasa.bg/novini/article/6362484", "text": "49-годишна жена е блъсната тази сутрин от пътнически влак в Ловеч, съобщиха от областната дирекция на МВР. Инцидентът е станал малко преди 6.30 ч. в района на жилищния квартал \"Червен бряг\". Засега не е ясно дали жената сама се е хвърлила под влака. Тя е починала на място. До нея е намерена личната й карта. По случая е образувано досъдебно производство. От ж.п. гарата в Ловеч казаха, че влакът е тръгнал в 6.15 ч. от Ловеч за Левски и след инцидента е останал на място двайсетина минути. Машинистът е отказал да продължи да управлява влака и бил сменен от свой колега. Следващите пътнически влакове по направлението Троян - Ловеч - Левски и обратно закъснели с близо два часа, но движението по линията вече е нормализирано и се осъществява по разписание, съобщиха още от ж.п. гарата. От полицията допълниха, че и ж.п. прелезът е отворен за движение.", "date": "2017.07.28", "title": "Влак блъсна и уби 49-годишна в Ловеч"}
{"url": "https://www.24chasa.bg/novini/article/6362514", "text": "Трябва да мислим за разширяване на Тракия. Асфалтът се превръща в работни места. Това каза премиерът Бойко Борисов при откриването на новия логистичен център на “Лидл“ в България. Инвестицията в логистичната база е на стойност над 80 млн. лв., разположена е на почти 200 000 кв. м и с откриването й се създават 150 работни места. Едно време като правихме \"Тракия\", ми казваха, че асфалта ми се яде. От Пазарджик до Ямбол все едно е Цариградско шосе - и от двете страни заводи. Все едно караш през населено място - и двете ленти пълни, каза премиерът. Като пуснахме \"Тракия помня, че не спряха да говорят, че нямало бензиностанции. Сега са над 20. Всичко това се случи за 7-8 месеца, но трябва да мрънкаме малко. Отваряме най-големият център на Балканите. Ако нямаше магистрала \"Тракия\" щеше ли да го има? , каза Борисов. \"Категорично не\", отговори му изпълнителният директор на Лидл България Милена Драгийска. \"Когато създаваме нещо го правим с фокус въху клиентите, но и с ясна мисъл за служителите, но и партньорите. С отварянето на базата показваме това, което правим най-добре - да предлагаме качествени и свежи продукти на добра ценаНяма как да реализираме проектите си без подкрепата на институциите.\", заяви Драгийска. Тя благодари на регионалното министерство, община Ямбол и община Тунджа\" \"Да поздравим Милена. Времето си върви, а преди 7-8 години отворихме базата в Елин Пелин. Да благодарим на Милена, че бори демографската криза. Докато прави всичко, има още едно дете.\", обърна се премиерът към Драгийска.     ", "date": "2017.07.28", "title": "Премиерът Борисов: Асфалтът става работни места"}
{"url": "https://www.24chasa.bg/novini/article/6362543", "text": "Мотоциклетист без книжка е с опасност за живота при произшествие на бул. \"Тутракан\" в Русе. Това съобщиха от полицията в крайдунавския град. Сигнал за инцидента е постъпил около 1,30 часа тази нощ. Пристигналите на място полицаи установяват, че при движение с несъобразена скорост мотоциклет \"Ямаха\" - с водач и пътник, преминава през кръговото кръстовище. След това моторът се отклонява и блъска шофьор на камион \"Волво\", който слизал от кабината на превозното средство, паркирано в колона от автомобили. В резултат на произшествието са пострадали двамата водачи и пътника на мотоциклета. Неправоспособният мотоциклетист - И.С. на 29 г. от Русе, е настанен в интензивното отделение на Университетската болница с политравма и с опасност за живота. Останалите двама - шофьорът на камиона и возещият се на мотоциклета, са с фрактура и с контузия. По случая е образувано досъдебно производство от разследващ полицай.", "date": "2017.07.28", "title": "Мотоциклетист без книжка е с опасност за живота след катастрофа в Русе"}
{"url": "https://www.24chasa.bg/novini/article/6362138", "text": "17 кг. тютюн без бандерол е намерен и иззет от дома на 46-годишна жена от Шумен. Това съобщиха от ОДМВР-Шумен. Претърсването е предприето след като е получен сигнал, че в жилище на ул.“Пенчо Славейков“ се съхраняват стоки без бандерол. В жилище на първи етаж полицейски служители са установили 17 кг нарязан тютюн без бандерол. Започнато е досъдебно производство.", "date": "2017.07.28", "title": "Иззеха 17 кг. тютюн без бандерол от дома на 46-годишна жена от Шумен"}
{"url": "https://www.24chasa.bg/novini/article/6362135", "text": "Подводните камъни не са в НЗОК, те са в системата. Това каза пред журналисти в парламента новоизбраният управител на НЗОК проф. д-р Камен Плочев, предава „Фокус“. „Тия подводни камъни са заложени първо в това, че това, което за мен е най-ценно – здравето, е превърнато в търговия. Аз съм от другата страна на бариерата и се стремя да дам здраве. Тук трябва да обърнем малко философията. И вторият подводен камък – това е недостатъчното пари. Но това важи за цялата държава и аз не мога да бъда егоист и да казвам: „Дайте на мен, не давайте за образование или енергетика“. Колкото има, с толкова ще се справим – това е задачата ни“, коментира още проф. д-р Камен Плочев.", "date": "2017.07.28", "title": "Камен Плочев: Подводните камъни не са в НЗОК, а в системата"}
{"url": "https://www.24chasa.bg/novini/article/6362150", "text": "Град на мъртвите беше открит от екипа на проф. Николай Овчаров при археологическите разкопки на Перперикон. Около 100 гроба са разкрити до момента около най-голямата базилика в Родопите, която се намира в южното подградие на историческия връх. През 6-ти век, когато е бил построен храма около него е имало площад, за който проф. Овчаров допуска, че тук е бил форума на Перперикон. През 12-14 век площадът до базиликата е изпълнен с гробове. \"През този период е било престижно погребенията да се извършват около църквите\", обясни проф. Овчаров. Той допълни, че повечето от разкритите от екипа му гробове са оформени с каменни стени и покрити с плочи. \"Перперикон е многохиляден град и е бил най-голямото населено място в Източните Родопи\", заяви проф. Овчаров. Според него от началото на разкопките в археологическия комплекс са разкрити над 500 гроба. ", "date": "2017.07.28", "title": "На Перперикон откриха град на мъртвите"}
{"url": "https://www.24chasa.bg/novini/article/6362125", "text": "Спецполицейска акция се провежда от сутринта в Бургас, операцията е свързана с погрома на созополския фолкбар \"Бикини\", научи 24 часа. Правят се претърсвания в домовете на част от петимата задъжани за мелето, полицаи вече са влезли в жилищта на Димитър Харалампиев-Рочата и бившия \"лейтенатнт\" на Митьо Очите Георги Джендов. От Областната дирекция на МВР обясниха, че официлана информация за провежданите тази сутрин мероприятия ще има по-късно днес. В момента петимата задържани за боя в бар \"Бикини\" Димитър Рочата, Георги Джендов, Георги Недялков, Пламен Русев и Красимир Апостолов са с постоянна мярка \"задържане под стража\", наложена им от районния съд. В понеделник обаче те ще обжалват пред окръжните магистрати. Петимата не се признават за виновни, твърдят, че не са имали оръжие и не са се сговорили предварително за деянието, в което са обвинени. Според прокуртурата обаче петимата, заедно с още десетина души, са нахлули в заведението като са размахвали пистолет, мачетета и електрошок и брутано са започнали да блъскат хора и да събрят вещи на земята. Сред пострадалите бе управителят на бара Христо Бардуков, бивш репортер от \"Господари на ефира\".", "date": "2017.07.28", "title": "Спецакция в Бургас, полицаи ровят за дрога апартаменти на биячите в бар \"Бикини\""}
{"url": "https://www.24chasa.bg/novini/article/6362161", "text": "Депутатите приеха Единодушно със 133 гласа \"за\" предложения Календар на парламентарното измерение на българското председателство на съвета на ЕС от 1 януари до 30 юни 2017г. С него бяха приети датите за общо шест срещи, от които пет в София и една в Брюксел.                                                                                                                                                                                                                                                                                                                       ", "date": "2017.07.28", "title": "Приеха предложения Календар на българското председателство на съвета на ЕС"}
{"url": "https://www.24chasa.bg/novini/article/6362168", "text": "Германски гражданин, обявен за общоевропейско издирване, установиха великотърновски криминалисти. Това съобщиха от Областна дирекция на МВР – Велико Търново. Вчера сутринта при проверка на 53-годишен немски гражданин с инициали А. К. е установено, че мъжът се издирва от собствената си страна от 25 юни 2010 г. Чужденецът е задържан за срок до 24 часа по ЗМВР. Уведомени са компетентните служби.", "date": "2017.07.28", "title": "Задържаха германец в Търново, обявен за общоевропейско издирване"}
{"url": "https://www.24chasa.bg/novini/article/6362176", "text": "Четирима членове на Кюрдската работническа партия (ПКК) са били ликвидирани в северната част на Ирак, съобщава Anadolu Agency, цитирана от “Фокус“.  Турските въоръжени сили уточниха, че операцията е била проведена в четвъртък. От ПКК са подготвяли нападение срещу турски контролен пункт и срещу военнитв бази, разположени по границата с Ирак, се допълва в изявлението. По време на операцията турските власти също така са унищожили укритията и складовете за оръжие на ПКК.", "date": "2017.07.28", "title": "Убиха четирима членове на ПКК в северната част на Ирак"}
{"url": "https://www.24chasa.bg/novini/article/6362185", "text": "Според сайта за извънбрачни връзки Gleeden 74 процента от задомените дами са на мнение, че съпрузите им са големи циции, съобщава в. \"Метро\", цитиран от БТА.  Представителките на нежния пол, които търсят щастие извън домашното огнище считат, че не получават достатъчно дарове и цветя от брачните си партньори. Не са водени, както се полага, в луксозни курорти и ресторанти. 69 на сто от анкетираните жени доверили, че стиснатостта на половинките им била главната причина, заради която били решили да им изневерят. В проучването участвали 5000 жени Над половината от тях доверили, че са имали караници с партньора си заради неговата стиснатост. Най-честите аргументи на мъжете били - \"Щом искаш толкова много подаръци, защо не си ги купиш с твоите пари?\" Повечето анкетирани дами изтъквали, че в случая не ставало дума толкова за вещи и пари, колкото за отношението, което подсказват подаръците. Даровете намекват, че жената е обичана. Липсата на щедрост при 39 на сто от респондентките им говорела за това, че са недооценени като личности.", "date": "2017.07.28", "title": "3/4 от жените считат, че съпрузите им са стиснати"}
{"url": "https://www.24chasa.bg/novini/article/6362187", "text": "Това, което се прави и се полага като усилия от държавата чрез МВнР е действително да се гарантира сигурността на българските граждани. Това коментира пред журналисти председателят на ПГ на ГЕРБ и на Комисията по вътрешна сигурност и обществен ред Цветан Цветанов във връзка със задържаните българки в турския курорт Дидим, предава „Фокус“. Попитан дали може да даде повече подробности, Цветанов заяви: „Не мога да ви кажа. Не бих могъл да коментирам, не съм запознат в детайли, така че ще бъде просто подвеждаща информация. МВнР са информирани и са ангажирани с темата“.", "date": "2017.07.28", "title": "Цветанов: МВнР полага усилия за сигурността на арестуваните българки в Турция"}
{"url": "https://www.24chasa.bg/novini/article/6362193", "text": "Руската Федерална служба за сигурност (ФСС) задържа 7 души от Централна Азия, заподозрени в подготовка на атентати в Санкт Петербург, съобщава ТАСС, цитирана от БТА.  Азиатците от седемчленната група са подготвяли според следствието терористични акции на жп линии в района на Санкт Петербург и в места, където се събират хора. Действията им се разследват. ФСС не уточнява самоличността на задържаните в интерес на следствието, добавя агенцията.", "date": "2017.07.28", "title": "Задържаха предполагаеми терористи, подготвяли атентати в Санкт Петербург"}
{"url": "https://www.24chasa.bg/novini/article/6362197", "text": "Новият директор на комуникациите на Белия дом Антъни Скарамучи направи груби коментари по адрес на свои колеги от администрацията на американския президент Доналд Тръмп, съобщиха Ройтерс и ТАСС, предава БТА.  В разговор с журналист на сп. \"Ню Йоркър\" Скарамучи отправи обидни нападки срещу свои колеги от президентската администрация, като ги обвини в изтичане на информация. Той заплаши да уволни ръководителя на канцеларията на Белия дом Райнс Прибъс, когото нарече \"шибан параноиден шизофреник\". Скарамучи насочи атаките си и срещу президентския съветник Стивън Банън. Журналистът разказа в статия, публикувана в изданието, че Скарамучи му се е обадил по телефона в сряда вечерта, за да разбере откъде е получил информация за прием в Белия дом. Репортерът отказал да посочи източника. Скарамучи дал ясно да се разбере, че подозира Прибъс за изтичането на информацията. \"Скоро ще ги уволня всичките\", заявил Скарамучи, като добавил, че вече е отстранил от длъжност един сътрудник и на следващия ден възнамерява да постъпи по същия начин с още четирима. \"Ще се добера до човека, който ти е предоставил информацията\", казал той на журналиста. Скарамучи заявил, че Прибъс в продължение на половин година е възпрепятствал назначаването му за директор на комуникациите на Белия дом. След публикуването на статията в \"Ню Йоркър\" Скарамучи написа в Туитър: \"Понякога използвам цветист език. Ще се въздържам в това отношение, но няма да се откажа ревностно да се боря за дневния ред на Доналд Тръмп.\" Този случай е поредният признак за раздори в администрацията на Тръмп. Това става в момент, когато Скарамучи и други предани на президента сътрудници засилват натиска върху Прибъс, който е бивш председател на Националния комитет на Републиканската партия и няма дългогодишни връзки с Тръмп. Има спекулации, че Прибъс е на път да напусне, защото президентът няма значими законодателни постижения през първите шест месеца от своето управление.", "date": "2017.07.28", "title": "Новият директор на комуникациите на Белия дом отправи обиди срещу колегите си"}
{"url": "https://www.24chasa.bg/novini/article/6362200", "text": "20-тонна бетонна греда е затиснала двама работници при трудова злополука край село Златитрап. Единият е загинал, а другият е откаран в болница за оказване на спешна медицинска помощ. Това съобщи говорителят на Областната дирекция на МВР, цитиран от “Фокус“. Сигналът за инцидента е подаден около 10.00 часа днес. По първоначални данни инцидентът е станал при новостроящ се надлез при жп гара „Тодор Каблешков“ край пловдивското село Златитрап. 20-тонна бетонна греда е паднала и е затиснала двамата работници. На място са полицейски служители от Районното полицейско управление в Стамболийски. Преустановено е движението на влака София - Бургас, тъй като бетоновата греда е затиснала и релсите. По непотвърдена информация загиналият работник е на 29 години. Изясняват се причините за инцидента. ", "date": "2017.07.28", "title": "20-тонна греда уби работник на жп гара в Пловдив (Видео)"}
{"url": "https://www.24chasa.bg/novini/article/6362201", "text": "Сметната палата извърши одит на изпълнението \"Електронно здравеопазване\" за периода от 1 януари 2012 г. до 30 юни 2016 г., съобщават от палатата. Установено е, че въпреки че то е постоянен приоритет във всички правителствени програми и национални здравни стратегии през последното десетилетие, България все още няма изградена интегрирана здравно-информационна система, която да осигурява необходимата информация за нуждите на управлението и на потребителите на здравни услуги, в т.ч. за изпълнение на ангажиментите на страната във връзка с трансграничния обмен на здравни данни. На фона на бързото развитие на електронното здравеопазване в другите европейски държави, обменът на данни в реално време между информационните системи и регистрите у нас продължава да бъде непостигнато предизвикателство. Отговорност за управленските решения през одитирания период носят шестима министри на здравеопазването, петима управители на НЗОК и шестима директори на Националния център по обществено здраве и анализи. Изграждането на електронното здравеопазване е осъществявано в условията на много чести структурни и кадрови промени както на високите управленски нива, така и на ниво експертен персонал. Не е създадена ефективна система за координация и съгласуване на действията, проектите и обществените поръчки между институциите, което поражда условия за неефикасно разходване на публичните средства и забавяне в реализацията на стратегическите приоритети, посочват от Сметната палата. Налице е дълго забавяне в изграждането на електронното здравеопазване, като действията на институциите могат да бъдат определени като неефективни. От 2012 г. досега са направени няколко безуспешни опита за реализиране на проекти за създаване на интегрирана/национална здравно информационна система, обществените поръчки са прекратявани с различни мотиви, в т.ч. липса на ясна концепция за изграждането на системата и на план за необходимите финансови ресурси, дублиране на функционалности и проекти на други институции и др. Действията на Министерството на здравеопазването не са обсъдени и съгласувани с НЗОК като ключов участник в здравно-информационната система на здравеопазването. По време на одита Министерството на здравеопазването е в процес на разработване на нов проект за кандидатстване за директно предоставяне на безвъзмездна финансова помощ по Оперативна програма \"Добро управление\" 2014-2020 за финансиране на изграждането на национална здравна информационна система. Към настоящият момент договорът за предоставяне на финансова помощ на стойност 12 млн. лв. е подписан и изпълнението на проекта предстои, посочват от Сметната палата. Отделните информационни системи и регистри в здравеопазването не са интегрирани и обмен на данни в реално време между тях не се осъществява. Не е изградено пълно електронно здравно досие, няма и работещ Национален здравен портал, посочват от Сметната палата. Системата за мониторинг и контрол върху реализацията на електронното здравеопазване се нуждае от съществено подобряване. Липсва утвърдена процедура за контрол и действащ санкциониращ механизъм и при явното забавяне в реализацията на електронното здравеопазване, това създава предпоставки за безотговорно подценяване на значението на този ключов приоритет. Резултатите от проведеното национално представително изследване на удовлетвореността на гражданите от реализацията на електронното здравеопазване потвърждават наличието на съществени пропуски в дейността на институциите. Сметната палата е дала на министъра на здравеопазването 20 препоръки и на управителя на НЗОК - 7 препоръки, които трябва да се изпълнят до края на следващата година.", "date": "2017.07.28", "title": "Сметната палата: Провал на електронното здравеопазване"}
{"url": "https://www.24chasa.bg/novini/article/6362208", "text": "Една от двете задържани в Турция български гражданки е била освободена. Тя се е обадила късно снощи да съобщи лично на консула ни в Анкара, че след разпит в полицията, е пусната на свобода. В ареста засега остава дъщеря й. Това съобщиха от пресцентъра на Министерството на външните работи (МВнР). Същевременно в Генералното консулство в Истанбул бе получен факс от наблюдаващия прокурор Мехмет Джан Мъхчъ, че не е намерил основания за задържане на българските граждани В. П. Р.–А. и М. Я. А. Семейството и консулът пътуват към следствения арест. Осигурена е защита и се оказва необходимото съдействие от страна на българските власти. В Генералното консулство в Истанбул, както и в посолството в Анкара, са създадени оперативни щабове под ръководството на посланик Надежда Нейнски. Премиерът Бойко Борисов и вицепремиерът Екатерина Захариева следят лично и непосредствено развитието на въпроса.", "date": "2017.07.28", "title": "МВнР: Освободиха една от двете българки, задържани в Турция за тероризъм"}
{"url": "https://www.24chasa.bg/novini/article/6362194", "text": "Шофьор катастрофира с чисто новото си ферари на магистрала близо до графство Южен Йоркшър, Англия. Колата била купена само час преди инцидента за 200 000 паунда.Автомобилът е бил модел 430 Scuderia, предаде  . Водачът е загубил контрол над ферарито заради хлъзгава пътна настилка. В следствие на това то излетяло на около 50 м от магистралата в поле, където се самозапалило.Като по чудо шофьорът се е разминал само с порязвания и натъртвания.От полицията в Южен Йоркшър призовават шофьорите да бъдат внимателни на пътя.", "date": "2017.07.28", "title": "Шофьор размаза ферарито си само час, след като го купи"}
{"url": "https://www.24chasa.bg/novini/article/6362209", "text": "Президентът на Френската република Еманюел Макрон ще посети България на 25 август по покана на държавния глава Румен Радев и на министър-председателя Бойко Борисов, съобщават от пресслужбата на министерски съвет. Теми от дневния ред на Европейския съюз, европейската перспектива на страните от Западните Балкани, охраната на външните граници на ЕС, както и въпроси на двустранното сътрудничество между България и Франция, се очаква да бъдат сред акцентите по време на срещите на френския президент у нас.", "date": "2017.07.28", "title": "Макрон идва в България на 25 август"}
{"url": "https://www.24chasa.bg/novini/article/6361891", "text": "Три коли са катастрофирали след кръстовището на бул. \"Сливница\" и ул. \"Кукуш\" в посока \"Захарна фабрика\", съобщава \"Фокус\". При инцидента няма пострадали. Изключително натоварен е трафикът по бул. \"Сливница\" в участъка между булевардите \"Опълченска\" и \" Христо Ботев\" в посока центъра на града, поради ремонтните дейности в две от платната за движение.", "date": "2017.07.28", "title": "Три коли катастрофираха след кръстовището на столичния бул. \"Сливница\" и ул. \"Кукуш\""}
{"url": "https://www.24chasa.bg/novini/article/6361894", "text": "\"Градушка, буря, потоп - удари и отмина\" - под това заглавие в. \"Тюркие\" съобщава днес за силната буря, която се разрази вчера в Истанбул и на други места в Турция, причинявайки огромни материални щети, предава БТА.  \"Черните облаци надвиснаха над Истанбул като кошмар, денят се превърна в нощ, градушката падаше като куршуми, бурята вилнееше. Щетите са за милиони лири\" - така изданието описва апокалиптичната картина от вчера в турския мегаполис. Според вестника сцените от Истанбул са задминали дори тези от холивудските филми. Градушката, изсипала се над града, е била с големината на орех. Тя ударила внезапно и повредила десетки хиляди автомобили. Изпочупени са прозорците на много къщи. Бурята е изкоренила стотици дървета, паднали са няколко кранове на местно пристанище, а гръм в квартал Кягътхане предизвикал пожар. Трафикът по суша, въздух и море е бил прекъснат. Срутило се е минаре на джамия в квартал Кючукчекмедже и стена, ограждаща гробище в Шишли. Шофьорите на понесени от наводненията коли е трябвало да се спасяват с плуване. \"20-минутно бедствие\", пише в заглавие днес и в. \"Поста\". Изданието посочва, че внезапно започналата към 18 ч. вчера буря се е превърнала в бедствие, отнесло покриви на къщи и превърнало пътищата в реки. Стотици хиляди хора, чийто работен ден е бил приключил, трябвало да останат в офисите си заради потопа. Турските власти предупреждават, че и днес има риск от порои и гръмотевици. Експерти обясняват, че вчерашната разрушителна буря в Истанбул е била причинена от т.нар. суперклетка - вид гръмотевична буря, характеризираща се с наличието на мезоциклон. Докато земята е била топла, нависоко е било много студено, а тази голяма разлика в температурите носела голяма буреносна енергия, обясняват специалисти, цитирани от \"Поста\". \"Хабертюрк\" посочва, че щети от лошото време има не само в Истанбул, но и в цяла турска Тракия, в Балъкесир и Чанаккале. Изданието обвинява метеоролозите, че предупрежденията им са закъснели и не са били достатъчни, местните власти - че не са предприели мерки, а експертите - че са подценили ситуацията. \"Борба на живот и смърт по въздух и море\", пише в подзаглавие \"Хабертюрк\", информирайки за проблемите, възникнали заради бурята за пътуващите със самолети или кораби. Пътници, хванати от бурята в морето, изпаднали в паника и им били раздадени спасителни жилетки. В Мраморно море се сблъскали два ферибота, при което на единия сее образувал 20-метров процеп. Носът на самолет, пътуващ на височина пет хиляди фута, бил повреден и се наложило летателният апарат да се върне обратно на летището, изрежда изданието. \"Втори потоп за девет дни\", пише \"Хюриет\", напомняйки, че не са минали и десет дни, откакто Истанбул преживя подобна стихия на 18 юни. Проливните валежи тогава също причиниха огромни наводнения по пътищата и в много квартали на мегаполиса.", "date": "2017.07.28", "title": "\"Суперклетка\" причинила потопа в Истанбул, \nима опасност от бури и днес"}
{"url": "https://www.24chasa.bg/novini/article/6361896", "text": "На На 27 юли т.г. около 06.40 ч. в Пето Районно управление на МВР–Бургас е получено съобщение за нанесен побой над таксиметров водач в близост до хотел „Санта Мария” в бургаския квартал „Сарафово”, при който пострадал 51-годишен мъж от града. Това съобщиха от ОДМВР-Бургас. По думите му по заявка посетил паркинга до заведение „Фиеста”, разположено на Северния бургаски плаж, откъдето качил непознат мъж в нетрезво състояние, който поискал да бъде откаран в кв. „Сарафово”. При спирането на автомобила в близост до хотел „Санта Мария” непознатия започнал да удря с ръце по тялото на таксиметровия водач, който слязъл от автомобила и побягнал. Впоследствие е застигнат и съборен на земята, като непознатия продължил да го бие. Потърпевшият е настанен за лечение в УМБАЛ „Дева Мария” с фрактура на лявата ръка. В резултат на бързите полицейски действия е установен и задържан извършителя на престъпното деяние – това е криминално проявения С.М., 39-годишен от Бургас, който направил пълни самопризнания и описал механизма на извършеното деяние. Работата по случая продължава от служители на Пето Районно управление – Бургас.", "date": "2017.07.28", "title": "51-годишен таксиметров шофьор е в болница след побой в Бургас"}
{"url": "https://www.24chasa.bg/novini/article/6361920", "text": "Руският президент Владимир Путин заяви, че високо оценява балансираната и независима външна политика на Финландия, пише вестник Helsinki Times, предава “Фокус“.  Този коментар той направи в четвъртък по време на разговора си с финландския държавен глава Саули Нийнистьо. Това е тяхната трета среща за тази година, като те обсъждат различни въпроси: двустранните отношения, притесненията за околната среда, ситуацията в Украйна и сигурността в региона на Балтийско море. „Ние сме готови да продължим нашия диалог с Финландия и другите желаещи държави по въпросите, свързани с подобряването на сигурността в Балтийско море“, подчерта Путин. От своя страна Нийнистьо отбеляза, че за Финландия не е необходимо да балансира между Русия и САЩ. „Хелзинки естествено развива отношенията си със своите съседи. Ние ще имаме добри и стабилни връзки и в бъдеще. От друга страна ние развиваме своите отношения с Европейския съюз и САЩ“, допълни финландският президент.", "date": "2017.07.28", "title": "Путин: Външната политика на Финландия допринася за стабилността в Северна Европа"}
{"url": "https://www.24chasa.bg/novini/article/6361930", "text": "Двама души са с опасност за живота след катастрофи през последното денонощие, съобщиха от МВР. На територията на страната са станали 14 пътни произшествия. Ранени са 18 човека. В София са регистрирани 105 леки и една тежка катастрофи, при които е пострадал един човек.                                                                                                                                                                                                                                                                                                                       ", "date": "2017.07.28", "title": "Двама души са с опасност за живота след катастрофи през последното денонощие"}
{"url": "https://www.24chasa.bg/novini/article/6361932", "text": "На 27 юли т.г. около 10.20 ч. в Пето Районно управление - Бургас е получено съобщение за горящ лек автомобил „Фолксваген Голф”, с бургаска регистрация, собственост на 41-годишен мъж от града, който се запалил по време на движение в землището на кв. „Рудник”. Това съобщиха от ОДМВР-Бургас. Огънят от автомобила се прехвърлил върху суха тревна площ, но своевременно е бил локализиран. От инцидента автомобила напълно изгорял. Точната стойност на нанесените щети е в процес на изясняване от служители на Пето Районно управление – Бургас.", "date": "2017.07.28", "title": "Кола изгоря, запали се в движение в кв. „Рудник”, Бургас"}
{"url": "https://www.24chasa.bg/novini/article/6361942", "text": "На 27. юли 2017 г. около 15.30 часа във вилен имот във Враца, обитаван от Д. Д. на 43 г. от града, е извършено претърсване и изземане, при което в специално пригоден тайник в помещение в имота са намерени и иззети 20 400 къса цигари без наличието на български акцизен бандерол. Това съобщиха от пресцентъра на ОДМВР-Враца. Д. Д. е разпитан и задържан за срок до 24 часа в Районно управление на МВР-Враца. По повод случая е образувано досъдебно производство.", "date": "2017.07.28", "title": "Иззеха 20 400 къса цигари без бандерол от частен имот във Враца"}
{"url": "https://www.24chasa.bg/novini/article/6361949", "text": "Дръзки телефонни измамници успяха да вземат 60 000 лв., валута и 200 гр. злато от 35-годишна русенка. Младата дама обаче все пак се усетила, алармирала полицията и мошениците били заловени на изхода на Русе към Плевен, съобщиха от ОД на МВР в дунавския град. Измамата била реализирана около обяд в четвъртък по сценария “подпомагане на полицията за залавяне на телефонни измамници“.. На домашния телефон на младата дама звъннали непознати, които се представили пред нея като полицаи. Те поискали от русенката да им съдейства за задържането на група измамници. Успели да я убедят, че тя ще е поредната им жертва. За целта младата дама трябвало да даде всичките си пари, за да бъде акцията успешна и крадците да бъдат заловени с веществени доказателства. Обикновено по тази схема се мамят възрастни жени. Русенката обаче се съгласила да предаде около 60 хил. лева и друга сума във валута, както и около 200 грама златни накити, които изхвърлила в плик през терасата на дома си. Малко по-късно, младата дама все пак се замислила, убедила се, че е измамена и веднага позвънила в полицията. Незабавно била създадена организация и предприети оперативно-издирвателни действия. Полицейската операция била ръководена от ГДНП и проведена на територията на ОДМВР-Русе, съвместно със служители от ОДМВР-Плевен На изхода от Русе, в посока към Плевен служителите на реда спрели лек автомобил „Пежо 206”, управляван от 41-годишния П.П. от Горна Оряховица. Проверката показала, че мъжът е криминално проявен включително и за телефонни измами. В автомобила били открити пари в левове и валута, както и дадените от измамената дама златни накити. П.П. е задържан за 24 часа. По случая е образувано досъдебно производство, докладван е и на Русенската районна прокуратура.", "date": "2017.07.28", "title": "Телефонни измамници прибраха 60 000 лв. от 35-годишна русенка, заловиха ги"}
{"url": "https://www.24chasa.bg/novini/article/6361958", "text": "Наемите в Букурещ нараснаха от началото на годината до най-високото си равнище в последните шест години, пише днес румънският вестник \"Зиарул финанчиар\", предава БТА.  Гарсониера в румънската столица се отдава под наем за средна цена от 227 евро на месец, което е с 4 на сто повече спрямо година по-рано. Наемът на двустаен апартамент е 321 евро, а на тристаен - 403 евро. Увеличаването на размера на наемите е двойно и дори тройно спрямо нарастването на цените, когато жилището се закупува.", "date": "2017.07.28", "title": "Наемите на жилища в Букурещ нарастват \nзначително"}
{"url": "https://www.24chasa.bg/novini/article/6361963", "text": "Най-малко седем души са загинали по време на протестите във Венецуела,  , свикана от опозицията. Това съобщи в Туитър главната прокуратура на Венецуела, съобщава ТАСС, предава БТА.  По-рано ведомството информира, че жертвите са най-малко четири. По данни на прокуратурата има загинали по време на демонстрации в щатите Ансоатеги, Карабобо, Лара, Мерида и в столицата Каракас. Две от жертвите са непълнолетни. Прокуратурата разследва и произшествие с журналист, ранен по време на протест в Каракас. В сряда венецуелската опозиция и нейни симпатизанти започнаха двудневна стачка с искане да се анулират свиканите на 30 юли избори за учредително събрание. Противниците на президента Николас Мадуро виждат в проекта за пренаписване на конституцията стремеж на сегашния лидер да се вкопчи във властта, да заобиколи излъчения чрез избори парламент, където опозицията има мнозинство, и да избегне явяването на президентски избори в края на 2018 г. От началото на април във Венецуела протичат най-мащабните досега протести срещу правителството. Оттогава в сблъсъци между протестиращите и полицията загинаха най-малко 107 души.", "date": "2017.07.28", "title": "Най-малко седем души са загинали по време на протестите във Венецуела"}
{"url": "https://www.24chasa.bg/novini/article/6361966", "text": "Бус, собственост на 63-годишен бургазлия, е бил подпален около един часа тази нощ, съобщават от полицията. Автомобилът  „Опел Виваро”, с чуждестранна регистрация, е бил паркиран до бл. 2 в ж.к. „Братя Миладинови”. При извършения оглед е намерена и иззета дървена пръчка, обвита с плат с мирис на бензин. От пожара обгоряла предната броня от лявата страна на автомобила, а върху гумата имало разтопена пластмаса от подкалника. Причините за инцидента, както и стойността на нанесените щети са в процес на изясняване от служители на Второ Районно управление – Бургас.", "date": "2017.07.28", "title": "Запалиха с факла бус на 63-годишен бургазлия"}
{"url": "https://www.24chasa.bg/novini/article/6361979", "text": "Столичното Пето РУ издирва Явор Драганов Фенерджиев (на 33 г.) от София, напуснал дома си на 21 юли и оттогава е в неизвестност. Това съобщиха от пресцентъра на МВР. 33–годишният мъж е висок около 180 см, с къса, кестенява коса и сини очи. Бил е облечен със светло синя риза, червен елек и тъмни джинси. Умоляват се всички, които имат информация за издирвания, да се обадят на тел.112, 02/9825938, 02/9825920 или в най близкото районно управление на МВР.", "date": "2017.07.28", "title": "Издирват 33-годишния Явор Фенерджиев, в неизвестност е от 1 седмица"}
{"url": "https://www.24chasa.bg/novini/article/6361989", "text": "Откриха тялото на 7-годишното дете, удавило се в река Вит, в района на плевенското село Комарево, пожарникари от Горна Оряховица участваха в издирвателната операция. Това съобщиха от Регионална дирекция „Пожарна безопасност и защита на населението“ – Велико Търново, цитирани от “Фокус“.  Преди три дни е подаден сигнал на тел. 112, че 7-годишно момче при опит да премине през брод в река Вит в района на село Комарево, е паднало в реката, която го отнесла в дълбок вир. Незабавно е сформирана група за издирване от спасители на Районна служба ПБЗН – Плевен. На следващия ден сутринта в екипа са се включили и служители на Сектор СОД – Горна Оряховица. Така е намерено тялото 7-годишното изчезнало дете.", "date": "2017.07.28", "title": "Откриха тялото на 7-годишното дете, удавило се в река Вит"}
{"url": "https://www.24chasa.bg/novini/article/6361984", "text": "В Стара Загора продължават тържествата по случай 140 години от боевете за града по време на Руско-турската освободителна война. В събота от 19 часа на мемориалния комплекс \"Бранителите на Стара Загора\", известен повече като \"Самарското знаме\", 22 клуба \"Традиция\" организират възстановка на прочутото спасяване на знамето, кулминацията на която е смъртта на неговия защитник подполковник Павел Калитин. Във възстановката ще участват 150 души и 2 коня. \"Въоръжението\" на руската войска, българското опълчение и на турския аскер включва над 4 хиляди халосни патрона, 200 мощни пиратки и 6 оръдия, уточниха организаторите. Паметникът, който е изграден през 1977 г. за 100-годишнината от боевете, това лято се сдоби с ново ефектно художествено осветление. Осигуряват го 74 осветителни тела, които бяха монтирани за 2 седмици. То се включва автоматично в зависимост от сезона и продължителността на слънчевото греене и позволява 50-метровата бетонна конструкция, която представлява развятото Самарско знаме, да се вижда от 15 километра разстояние, обясниха от общината. Старозагорският владика Киприан също ще се включи в тържествата. Той ще дирижира първата част от концерта на Старозагорската опера, посветен на годишнината. Той започна в 21 часа в неделя, 30 юли, на открито на Античния форум н града. Преди него от 20 часа на площада пред общината е тържествената заря-проверка, а от 18,30 часа на същото място започва голям концерт на фолклорния ансамбъл \"Загоре\". Най-ожесточените боеве за Стара Загора са били на 31 юли 1877 година. Затова и на 31 юли т.г. е кулминацията на тържествата с уникалния спектакъл от музика и светлина \"Молитва за Стара Загора\". Той започва в 21 часа в понеделник, отнова на мемириалния комплекс \"Бранителите на Стара Загора\". В образа на молещия се човек ще влезе владиката Киприан, църковните песнопения ще прозвучат с участието на формация \"Исихия\" и певиците от квартет \"Ева\", които са част от световноизвестния хор \"Мистерията на българските гласове\". За него ще бъде монтирана специална осветителна техника, чието захранване е с мощност 150 киловата, казаха от общината. Намясто спектакълът може да бъде наблюдаван и върху 2 екрана с размери 7 на 4 метра. Според организаторите, досега у нас не е правен спектакъл с подобни мащаби и технически параметри, съчетаващи музика, глас, светлинни ефекти и актьорско присъствие. За спекталките на паметника \"Самарско знаме\" община Стара Загора организира безплатен транспорт за желаещите, тъй като комплексът е в източния край на града.", "date": "2017.07.28", "title": "Над 4 хиляди халосни патрона и 200 пиратки във възстановка за Самарското знаме"}
{"url": "https://www.24chasa.bg/novini/article/6361993", "text": "С 205 гласа за, 1 въздържал се и нито един против, единственият кандидати за шеф на Националната здравноосигурителна каса проф. Камен Плочев бе избран за директор. Мандатът му е за срок до 2020 г.  \"Благодаря за доверието, което ми гласувате\", каза проф. Плочев от трибуната на Народното събрание, след изказванията на народните представители и преди самото гласуване. Той изрази желанието си за.съдействие между надзорният съвет на касата, парламента и самият той като директор, за да се върне доверието в здравната каса.  Благодаря за възможността да се изправя пред вас с огромното желание да оправдая вашето доверие. Но преди всичко ще отговоря на двата въпроса, които ми бяха зададени. Никога не бих подписал нещо незаконно. Ако трябва да избирам между морал и натиск, ще избера морала и ако това предизвиква политически сътресения, ще си подам оставката. Не трябва да се допускат сътресения в системата, категоричен бе проф. Плочев в отговор на въпрос от депутата на БСП д-р Славчо Велчев. \"Питате ме още как може учен да се занимава с финанси. Всички познавате Исак Нютон. Той е отговарял за надзора на Кралската каса. Кралицата възложила тази задача на него, защото предложил монетите да бъдат назъбени. Така спрял тогавашните ковчежници, които търкали сребърните монетите една в друга, за да съберат сребърен пясък, което орязвало сериозно бюджета на Англия. Не че се сравнявам с Исак Нютон, но в учените има потенциал да мислят и нестандартно\", отговори проф. Плочев и на втория въпрос на Славчо Велков. И допълни,че ще \"притеснява\" народните представители като споделя своите притеснения и виждания с цел да се търсят най-праилните решения. \"Аз се съобразявам с решенията на Надзорния съвет, а той с тези на парламента, затова ще ви моля за съдействие. Смятам, че този начин на взаимодействие ще бъде полезна ход за бъдещата ни дейност\", каза още Плочев. \"За трети път съм на тази трибуна. Първите два пъти бях като номиниран лекар, на който българите вярват. За мен ще бъде огромното чест, ако трети път съм лекар, на който депутатите вярват\", завърши изказването си проф. Плочев. Зад 205-те гласа подкрепа, които новият шеф на НЗОК получи, стоят и очаквания редица проблеми да бъдат решени. Тя бяха очертани и от самите депутати. Сред тях са разплащане на 40-те млн. лв. надлимитната дейност на болниците, затягане на контрола, който да спре източването на системата, връщане на обществения характер и управление на касата, баланс в разпределнието на средствата. \"Поздравявам ви проф. Плочев за идеите ви да създадете аналитично звено в касата, че искате да направим бордове от специалисти, зависими от касата, а не от лобисти, както и за прогенеричната насоченост, която планирате. Но кажете истината за финансовото състояние на касата, че генерира дефицит. Бъдете част от решенията, а не от проблемите\", се обърна от трибуната д-р Нигяр Джафер от ДПС. Колегата й д-р Хасан Адемов пък поиска да се преразгледат правомощията на бъдещия шеф на НЗОК, защото сега те го ограничават да поема цялата отговорност, която му възлагат депутатите. Ограничават и възможностите му за действия и решения, с които да опровергае очакванията към него. \"Трябва да търсим консенсус за справянето с тежките проблеми в този сектор, защото индивидуалните изпълнения се увенчаха с успех\", обърна се Адемов към депутатите. \"Не се притеснявайте от цифрите 3,3 млрд. лв., проф. Плочев. Разликата между семейния бюджет и този на клиниката ви е само в нулите. Когато сте честен и коректен, всичко ще е наред\", окуражи проф. Плочев колегата му от ГЕРБ д-р Христо Грудев.", "date": "2017.07.28", "title": "Камен Плочев е новият шеф на здравната каса"}
{"url": "https://www.24chasa.bg/novini/article/6362006", "text": "В петък американският президент Доналд Тръмп призова лидерите в Конгреса да позволят на „Обамакеър“ да се „провали“, а не да се опитват сега да го поправят, съобщава AFP, цитирана от “Фокус“.  „Трима републиканци и 48 демократи разочароваха американския народ“, написа Тръмп в социалната мрежа „Туитър“. Този коментар той направи, след като противоречивият план на републиканците за частично отменяне на здравната реформа „Обамакеър“ не беше одобрен с 51 гласа срещу 49. „Както, казах още от началото, нека да оставим „Обамакеър“ да се провали, тогава ще се справим“, заяви държавният глава.", "date": "2017.07.28", "title": "Тръмп за „Обамакеър“: Трима републиканци и 48 демократи разочароваха американския народ"}
{"url": "https://www.24chasa.bg/novini/article/6361968", "text": "Пътнически влак се блъсна в буфер на ж.п. гара в Барселона днес и 48 души бяха ранени, петима от които сериозно, съобщи Ройтерс, цитирана от БТА. Най-малко 18 от ранените се нуждаят от болнично лечение. Причините за катастрофата се разследват.                                                                                                                                                                        ", "date": "2017.07.28", "title": "Близо 50 души бяха ранени при катастрофа на влак на гара в Барселона (Видео, обновена)"}
{"url": "https://www.24chasa.bg/novini/article/6362058", "text": "Полицейски служители на 1 Районно управление на МВР-Благоевград работят по получен сигнал за физическа саморазправа в питейно заведение в централната градска част на Благоевград. Това съобщиха от пресцентъра на ОДМВР-Благоевград. Мъж на 21 години от града е съобщил за това, че около 18:00 часа на 27 юли 2017 г. след възникнал скандал, две непознати за него лица са му нанесли удари по тялото. За случая е уведомена Районна прокуратура-Благоевград. ", "date": "2017.07.28", "title": "Пребиха 21-годишен в заведение в Благоевград"}
{"url": "https://www.24chasa.bg/novini/article/6362065", "text": "За хулигански действия и сбиване в село Мрежичко двама души са задържани в полицейското управление в Джебел. Това съобщиха от ОДМВР-Кърджали. Братята, които са на 30 и 31 години, започнали разправия с 31-годишен мъж по време на празнично събитие в селото в сряда около 22,30 часа. Словесните нападки прераснали в побой, след който потърпевшият се оплакал в полицията. Проверката по случая се извършва от Охранителна полиция и е по чл.325, ал.1 от Наказателния кодекс.", "date": "2017.07.28", "title": "Задържаха двама братя за сбиване с 31-годишен мъж в Кърджалийско"}
{"url": "https://www.24chasa.bg/novini/article/6362064", "text": "Към момента в посолството на България в Мадрид и генералното консулство във Валенсия няма постъпила информация за пострадали български граждани при инцидент с влак на спирка в централната част на Барселона. Това съобщиха от пресцентъра на Министерство на външните работи. Българските мисии в Испания следят развитието на ситуацията и поддържат постоянен контакт с местните власти. Български граждани, които желаят да получат актуална информация по случая или да подадат сигнал за техни близки, могат да го направят на телефоните на посолството на България в Мадрид и генералното консулство във Валенсия: Посолство на Република България в Мадрид: Телефони: 0034 913455761; 0034 913456651; Дежурни телефони: 0034 913 455 761; 00 34 913 456 651. Генерално консулство на Република България във Валенсия Tелефони: 0034 963 690 921; 0034 963 691 788; Дежурен телефон: 0034 630 168 018.", "date": "2017.07.28", "title": "МВнР: Няма данни за пострадали българи при влаковата катастрофа в Барселона"}
{"url": "https://www.24chasa.bg/novini/article/6362072", "text": "52-годишен мъж от село Коньово е подал сигнал на 27 юли в Районно управление на МВР-Нова Загора за извършен палеж. Това съобщиха от ОДМВР-Сливен. На място са изпратени полицейски екипи, които са установили, че около 02,30 часа неизвестен извършител, след като е използвал запалителна течност, е подпалил лек автомобил „Пежо 106“, собственост на заявителя. Предприети са незабавни процесуално-следствени и издирвателни действия. По случая е образувано досъдебно производство.", "date": "2017.07.28", "title": "Разследват палеж на кола, собственост на 52-годишен мъж от Сливенско"}
{"url": "https://www.24chasa.bg/novini/article/6362080", "text": "Пристигат още снимки на санирани блокове от цялата страна, във връзка с  ,  Хората ще решат от какво имат нужда – красива беседка, детска площадка, барбекю, фонтанче, или нещо друго, което ще краси пространството около дома им и ще им бъде от полза. Пращайте ни снимки – лятото е в разгара си, имате време до 4 септември. Последните снимки ще бъдат приети до 00.00 на 3 септември, неделя. Към снимките може да се праща и кратко видео от санирания блок, като това не е задължително условие, но ще подобрява кандидатурата на блока. Наградите ще бъдат определени от авторитетно жури през август. Имате цяло лято за снимки! Изпращайте ги на  След това дойдоха и снимките от първия саниран блок в центъра на Перник - кв. Дараците, ул. \"Отец Паисий\" № 106.  . Очакваме и снимки от вашите санирани блокове – не се колебайте, наградите си струват!", "date": "2017.07.28", "title": "Виж санирания блок на Ралица Иванова от Монтана, изпрати снимки, спечели 13 000 лв"}
{"url": "https://www.24chasa.bg/novini/article/6362079", "text": "Румънският премиер заяви, че актуалната ситуация в страната ще наложи въвеждането на задължително ваксиниране, съобщава Аджерпрес, предава БТА.  \"В това, което означава европейска цивилизация, северноатлантическа, процентът трябва да бъде над 95 на сто от децата да са ваксинирани. Извинявайте, но с около 50 на сто ние сме далеч от цивилизования свят\", каза премиерът. В началото на годината в Румъния избухна епидемия от морбили и до момента са регистрирани 8246 случая на болестта както при деца, така и при възрастни, включително 32 смъртни случая, по-специално в някои от западните окръзи, където нивото на ваксинация е под 50 процента. По данни на здравното министерство в Румъния над 200 000 деца между 9 месеца и 9 години не са ваксинирани срещу болестта.", "date": "2017.07.28", "title": "Гриндяну: Налага се въвеждането на задължително ваксиниране"}
{"url": "https://www.24chasa.bg/novini/article/6362102", "text": "От 08.00 часа днес, 28 юли временно е преустановена работата на фериботната платформа “Бонония”, обслужваща фериботната връзка Оряхово – Бекет, поради бурен вятър и ниското ниво на р. Дунав и опасност от засядане. Това съобщиха от пресцентъра на МВР. От Главна дирекция „Гранична полиция“ препоръчват на пътуващите от и за Румъния да ползват останалите гранични пунктове \"Дунав мост-Видин\", \"Дунав Мост-Русе\", ГКПП \"Силистра\" и ГКПП \"Кардам\".", "date": "2017.07.28", "title": "Затворен е фериботът Оряхово – Бекет, поради бурен вятър и ниското ниво на Дунав"}
{"url": "https://www.24chasa.bg/novini/article/6362104", "text": "Списък с медицинските дейности, на които всеки има право по спешност, трябва да бъде обявен във всяко лечебно заведение. Това съобщи здравният министър проф. Николай Петров в кулоарите на парламента. Това е една от организационните мерки, които ще последват след проверката на пациентския сигнал за платени 125 лв. за преглед и гипсиране на дете със счупена ръка в медицински център в Бургас. За да има яснота кои прегледи и изследвания са спешни и какво извън това се плаща, всяка болница в спешното си приемно отделение и всеки медицински център трябва да ги обявят, уточни проф. Петров. На въпрос на \"24 часа\" как конкретно е уреден въпросът с гипсирането в извънболничната помощ - плаща ли се от пациента, или се води спешна услуга, министърът отговори, че това ще бъде изяснено след проверката в Бургас.", "date": "2017.07.28", "title": "Изискват списък със спешните дейности във всяка лечебница"}
{"url": "https://www.24chasa.bg/novini/article/6362108", "text": "Рейтингът на бразилския президент Мишел Темер се срина до 5 процента. Това показва публикувано днес допитване, по-малко от седмица преди гласуване в парламента, което може да свали от власт първия действащ президент на Бразилия, на когото са повдигнати обвинения в корупция, предаде Франс прес, цитирана от БТА. В сряда Камарата на депутатите ще се произнесе дали да разреши Темер да бъде съден от Върховния съд. Анкетата на института Ибопе по поръчка на Националната конфедерация на индустриите показва, че 70 процента от бразилците са на мнение, че управлението на Темер е \"лошо или ужасно\". Това е най-високата степен на обществено недоволство от завръщането на демокрацията в страната през 1985 г. През март Мишел Темер беше с 10 процента одобрение и 55 процента неодобрение. Днес 90 процента от запитаните заявяват, че нямат никакво доверие на държавния глава, чийто мандат на теория продължава до края на 2018 г. Допитването е извършено между 13 юни и 1 юли сред представителна извадка от 2000 души.", "date": "2017.07.28", "title": "Рейтингът на бразилския президент се срина до 5 %"}
{"url": "https://www.24chasa.bg/novini/article/6362112", "text": "В петък върховният съд на Пакистан отстрани Наваз Шариф от поста на министър-председател след уличаващо разследване в корупция, съобщава Ройтерс, цитирана от “Фокус“. Проведеното разследване показва, че неговото семейство не може да обясни произхода на голямото си богатство. Местните медии съобщиха, че срещу Шариф и неговото семейство ще бъде започнато наказателно разследване. „Той вече не отговаря на условията да бъде почетен член на парламента и той е отстранен от поста на министър-председател“, коментираха от съда.", "date": "2017.07.28", "title": "Съд отстрани премиера на Пакистан Наваз Шариф от поста му"}
{"url": "https://www.24chasa.bg/novini/article/6362115", "text": "Депутатите преизбраха Ана Джумалиева за председател на Комисията за защита от дискриминацията с общо 166 гласа \"за\" и 8 \"въздържал се\". За заместник председател бе преизбран и Баки Хюсеинов, предложен от парламентарната група на\"БСП за България\". За членове на комисията депутатите избраха предложените от името на \"Обединени патриоти\" - Орлин Колев, Златина Дукова и Сабрие Сапунджиева.", "date": "2017.07.28", "title": "Преизбраха Ана Джумалиева за председател на Комисията за защита от дискриминацията"}
{"url": "https://www.24chasa.bg/novini/article/6362222", "text": "Председателят на градския съд Калоян Топалов изрази задоволство, че е приключила сагата по избор за председател на районния съд и определи единодушното гласуване преди няколко дни като впечатляващо. А това единодушие е задължаващо по отношение на съдиите и очакванията на обществото, каза той и изрази надежда новото ръководство на СРС да получи по-голяма подкрепа от ВСС, отколкото тази, която има в момента настоящото ръководство, предава БТА.  Надявам се взаимно да променим имиджа на районния съд, каза при встъпването си Ангелов.", "date": "2017.07.28", "title": "Новият председател на Софийския районен съд встъпи в длъжност"}
{"url": "https://www.24chasa.bg/novini/article/6362229", "text": "22-годишна жена е пострадало след конфликт с 38-годишна жена в квартал „Кючук Париж“ в Пловдив. Това съобщи говорителят на Областната дирекция на МВР, предаде \"Фокус\". Сигналът за възникнал конфликт на територията на жилищен комплекс е подаден около 10.00 часа. Според първоначалната информация 38-годишната жена е използвала малко устройство за самозащита, което е произвело звук, подобен на изстрел. Не става въпрос за стрелба, уточниха от полицията. Момичето е прегледано на място и не е сериозно пострадало. 38-годишната жена е отведена в близкото Районно полицейско управление за изясняване на случая. Предстои да бъде уведомена Районната прокуратура.", "date": "2017.07.28", "title": "22-годишна пострада след конфликт в Пловдив"}
{"url": "https://www.24chasa.bg/novini/article/6362237", "text": "\"Починете си и се заредете с повече позитивност.\" Това заяви от парламентарната трибуна в декларация от името на политическа партия ГЕРБ, председателят на парламентарната група Цветан Цветанов, в последният ден от работата на Народното събрание преди лятната почивка. \"Дадохме шанс и възможност БСП да се поправят и да бъдем позитивни, когато завършваме една сесия, за да можем да очертаем по-добрите си намерения и добрите переспективи за страната. За съжаление 26 март, когато бяха проведени изборите БСП очакваха, че ще ги спечелят. Това, което ще остане като емблема за тези избори и за начина, по който увеличиха парламентарната си група БСП беше благодарение на разговори с представители, които бяха осъдени и излежаваха присъди в затворите, за да купуват успешно съответните гласове и да повишат електоралната си подкрепа\", каза Цветанов. \"Уважаеми колеги виждам, че вече искате да сложите етикет на управлението на \"Борисов 3\" - \"суджук\". Означава ли това, че ние трябва да сложим етикет, че увеличаването на вашата парламентарна група, по време на проведените предсрочни парламентарни избори, е благодарение на купените гласове сред ромските махали. Защото вие сте тези, които имате добри практика в тази насока. Когато давате оценка за обществените поръчки може би визирате това, с което бяхте известни в управленския си мандат при Сергей Станишев с \"батко и братко\", спирането на еврофондовете, липсата на доверието към правителството. Това нещо, което го затвърдихте в самия си мандат при Станишев, вие го затвърдихте и с управлението на Орешарски\", допълни Цветанов. Той заяви, че избирателите са тези, които са дали няколко мандата на политическа партия ГЕРБ, защото провежда политика, която съответства на очакванията на хората и не увеличава задълженията на страната и дефицита.", "date": "2017.07.28", "title": "Цветанов: Дадохме шанс на БСП да се поправят"}
{"url": "https://www.24chasa.bg/novini/article/6362252", "text": "Пътят на Скопие към Европа и НАТО минава през София и е хубаво, че и премиерът на Македония си дава сметка за това. Това е и най-важната причина да се стигне до предстоящото подписване на договора между двете съседни страни, каза в студиото на сутрешния блок на ТВ Европа депутатът от \"Обединените патриоти\" Александър Сиди. \"Ние подписваме един договор, който отваря пътя за това България и Македония най-сетне да имат своите нормални отношения - такива, каквито винаги е трябвало да имат, защото това са най-близките - народ-един или въобще най-близките хора на Балканите. Защото ние неведнъж сме казвали, че Македония е втора българска държава и това е пътят, по който трябва да се върви\", каза Александър Сиди. За първи път България има златен шанс да бъде лидер на Западните Балкани по пътя на тяхната интеграция. \"България е силна и стабилна в момента на Балканите, една от малкото силни и стабилни държави на Балканите, които могат да преведат този процес до успешен край. Ние нямаме проблеми със своите съседи, има, разбира се, различни искри, които припалват от време на време, но в крайна сметка България е достатъчно силна и достатъчно коректна в своята външна политика, за да може да играе ролята на медиатор\", допълни още той. Депутатът е на мнение, че дипломацията ни демонстрира основателно самочувствие, което не сме виждали от много години, което е положителен знак на международната сцена.", "date": "2017.07.28", "title": "Александър Сиди: Пътят на Скопие към Европа и НАТО минава през София"}
{"url": "https://www.24chasa.bg/novini/article/6362260", "text": "Пет деца и двама възрастни са загинали в резултат на потъването на лодка, превозваща мигранти към гръцки остров, съобщи турската Анадолска агенция, цитирана от Асошиейтед прес, предава БТА.  Инцидентът е станал край турския курорт Чешме късно снощи. Деветима други мигранти - четирима иракчани, трима сомалийци и двама сирийци - са били спасени. Един мигрант се води за изчезнал. Аладолската агенция предаде, че полицията издирва каналджията, който изоставил лодката, когато започнала да потъва.", "date": "2017.07.28", "title": "Пет деца и двама възрастни загинаха, след като лодка с мигранти потъна край Турция"}
{"url": "https://www.24chasa.bg/novini/article/6362268", "text": "Окръжна прокуратура – Габрово постигна осъдителна присъда от десет години и осем месеца лишаване от свобода при строг режим за 28-годишен рецидивист, извършил опит за убийство. Това съобщиха от Апелативна прокуратура-Велико Търново. Съдът призна Валентин Я. за виновен за това, че на 22.11.2016 година, около 19,15 часа в с.Сенник, общ. Севлиево, в хранителен магазин, при условията на опасен рецидив /след като е бил осъждан поне два пъти на лишаване от свобода за умишлени престъпления от общ характер/ извършил опит умишлено да умъртви Александър Н. от същото село, нанасяйки му с нож прободно-порезно нараняване на голям венозен съд /стената на вътрешната яремна вена/, причинило масивна кръвозагуба и прободно-порезна рана на дясна предмишница, като деянието е останало недовършено поради независещи от него причини.  Пострадалият влязъл да напазарува в местния магазин. По същото време в магазина влязъл и обвиняемият. Приближил се до пострадалия и го попитал „Може ли да дойда да пия у вас?“, но мъжът отговорил, че не може и да не се занимава с него и се обърнал към продавачката, за да си поръча суджук. В този момент обвиняемият извадил от дрехите си нож, замахнал силно с него и ударил във врата Александър Н. Веднага след това нанесъл и втори удар, на което нападнатия мъж реагирал с ръка, за да се предпази и ножа проникнал под лакътната сгъвка. Пострадалият побързал да прескочил наредените стоки, преминал зад хладилната витрина и плота и се скрил от нападателя си в складовото помещение. След нападението, обвиняемият напуснал магазина и с такси заминал за в гр.Севлиево. По искане на прокуратурата Валентин Я. е с взета мярка за неотклонение „задържане под стража“. Присъдата подлежи на обжалване пред Апелативен съд – В. Търново", "date": "2017.07.28", "title": "Рецидивист получи 10 г. и 8 м. за опит за убийство в Севлиевско"}
{"url": "https://www.24chasa.bg/novini/article/6362262", "text": "Председателят на парламента Димитър Главчев посрещна монасите от Атон в Народното събрание. Вчера монашеската делегация съпроводи мощите на св. Пантелеймон до храма \"Свети Седмочисленици\". Мощите на светеца са в страната за първи път, а заедно с тях пристигна и копие на чудотворната икона на св. Пантелеймон, която се съхранява в манастира \"Ксенофонт\" на Света гора. Монасите дариха иконата на храма с името на светеца, който се намира на територията на дома за възрастни хора с деменция в столичния квартал \"Княжево\".", "date": "2017.07.28", "title": "Председателят на парламента Димитър Главчев посрещна монасите от Атон (Снимки)"}
{"url": "https://www.24chasa.bg/novini/article/6362283", "text": ", съобщава Ройтерс, цитирана от БТА.  По данни на националната администрация за борба с природни бедствия проливните мусонни дъждове и наводнения в западни и източни щати на Индия през последните седмици са причинили смъртта на най-малко 300 човека. От бедствието са пострадали над един милион домакинства, а загубите на селските стопани все още се оценяват. Летището в Ахмедабад, търговският център на индустриалния щат Гуджарат, е частично наводнено и авиокомпаниите отклоняват полетите си. Над 150 промишлени предприятия в щата принудително са спрели работа. Проливните дъждове са поразили посевите от памук и просо в някои райони на Гуджарат и Раджастан, но експерти по земеделие се опасяват повече от това, че влагата може да предизвика нашествие на вредители, отбеляза Ройтерс. ", "date": "2017.07.28", "title": "Стотици хора са загинали от дъждовете \nи наводненията в Индия (Видео)"}
{"url": "https://www.24chasa.bg/novini/article/6362299", "text": "Един румънски гражданин е пострадал при днешната влакова катастрофа в Барселона, съобщи агенция Аджерпрес, предава БТА.  Румънският гражданин е настанен в болница с леки наранявания, уточнява румънското външно министерство.", "date": "2017.07.28", "title": "Румънец пострада при влаковата катастрофа в Барселона"}
{"url": "https://www.24chasa.bg/novini/article/6362319", "text": "Близо 15 000 къса цигари без бандерол задържаха великотърновски и горнооряховски полицаи. Това съобщиха от Областна дирекция на МВР – Велико Търново. Вчера следобед при проверка на тир паркинг край Килифарево са установени и иззети 14 800 къса цигари без бандерол. По случая е започнато досъдебно производство. Същата сутрин при проверка в гараж в Лясковец, ползван от 39-годишна жена са установени и иззети 9 кутии цигари от различни марки, без акцизен бандерол. По случая е образувана преписка, която е подготвена за налагане на административно наказание.", "date": "2017.07.28", "title": "Иззеха 15 000 къса цигари без бандерол при проверка на тир паркинг в Търновско"}
{"url": "https://www.24chasa.bg/novini/article/6362336", "text": "Преди ареста, с двете българки се е срещала журналистката Николета Атанасова от програма \"Христо Ботев\" на  , съобщават от радиото.  Тя е работила над журналистически разказ за любовната история на дъщерята и британеца. Мира е българка с кюрдски произход, по баща. Джо е британски войник, участвал в хуманитарни мисии на страната на кюрдите в Сирия. Запознават се във Фейсбук миналата година, по време на неговия престой в Сирия. Тогава тя живее в Холандия, където учи международно право. Свързва ги нейната група във Фейсбук, която помага на доброволци в Сирия. Джо е британски войник, участвал е в мисии Афганистан и учения в Африка с Британската армия. По-късно заминава за Сирия като доброволец, където остава 6 месеца. Там получава оръжие, сам си набавя останалата екипировка. След завръщането си у дома във Великобритания е арестуван от властите, за да бъде уточнено на чия страна се е участвал в конфликта. Властите във Великобритания не откриват нищо, в което да го уличат. Той продължава живота си там като работи в завод. Мира и Джо се влюбват. Въпреки че тя живее в Англия не прекъсва връзката с роднините си в България. Това лято двамата идват тук и решават да заминат на почивка в Турция. Идеята на Мира е била да запознае Джо с роднините си там. Днес двамата са задържани по подозрение в тероризъм.", "date": "2017.07.28", "title": "Арестуваната в Турция Мира е от кюрдски произход по баща"}
{"url": "https://www.24chasa.bg/novini/article/6362350", "text": "\"Продадохте българските граждани заради властта.\" Това заяви депутатът от БСП Жельо Бойчев в декларация от името на партията от парламентарната трибуна. \"Успяхме ли да бъдем полезни на страната си като народни представители? Това е най-важният въпрос днес в последния ден на политическия сезон. Остана неразбрано нашето добро намерение. Отказахте възможността да се изработим сценарий за развитието на Европа, отчитащ и защитаващ националния интерес. Вместо разговори, ние търсехме кой открадна парите от НДК\", коментира Бойчев. \"След дълги и мъчителни преговори, по-точно пазарлъци и договорки, 44-тото НС състави мнозинство, излъчило кабинет номер 3 на Борисов. За пореден път българските граждани се оказаха излъгани, дойдохте на власт от тяхно име и точно заради тази власт ги продадохте. Въпреки ролята си на опозиция декларирахме, че сме готови да водим диалог и да постигаме съгласие по въпроси с национална значимост. За съжаление, успяхме само два пъти. Първият бе приемането по наше предложение на обща декларация относно погрома на македонския парламент. Вторият беше вчера, когато подкрепихме обща декларация за Договора за добросъседство“, заяви още Бойчев.", "date": "2017.07.28", "title": "Жельо Бойчев: Продадохте българските граждани заради властта"}
{"url": "https://www.24chasa.bg/novini/article/6362548", "text": "Бебето, което се роди на борда на самолет на „Луфтханза”, е българче. Малкият Николай проплакал над Атлантическия океан по време на полет от Колумбия до Германия, съобщи германската авиокомпания, цитирана от Нова тв. 38-годишната майка Десислава родила 192-ия пасажер в самолета с помощта на трима лекари на борда. Говорителка на германския национален превозвач каза, че и майката, и новороденото са добре. Най-вероятно в акта за раждане на детето ще бъдат вписани само координатите на мястото, където машината се е намирала по време на раждането. Височината на полета била 39 000 фута (около 11 800 метра) при 49 градуса северна географска ширина и 21 градуса западна географска дължина. Самолетът „Airbus A340-300” излита от колумбийската столица Богота на 25 юли в 21:00 ч. местно време. По време на полета жената изпитва симптоми на преждевременно раждане. Екипажът премества някои пътници в предните редици, а задната част на самолета се превръща във временна родилна зала. Цялата площ е затворена с преграда. Раждането протича без усложнения и съдействие за него е оказано от кабинния екипаж и тримата лекари, които били на борда като пътници. Десислава благодари на всички, които са й помогнали. За да предостави на майката и нейното новородено дете възможно най-бърза последваща медицинска грижа, капитанът на полета решава да направи междинно кацане в Манчестър. След като медицински екипи поемат майката и бебето, необикновеният полет продължава по направление към Франкфурт. \"Досега не съм имал такъв случай в 37-годишната си практика. Целият екипаж свърши една изключителна работа, при това работа в екип, допринасяйки за раждането на детето. След кацането отидох незабавно при майката и нейното бебе, за да ги поздравя. Освен раждането на моя син, това беше най-вълнуващият момент в живота ми\", споделя Курт Майер, капитан на полета. \"Когато бебето се роди, информирах останалите пътници чрез интерком системата. Всички аплодираха и бяха много щастливи, че всичко е минало добре\", казва старшата стюардеса Каролин ван Ош. Ражданията в самолет са голяма рядкост. От 1965 г. това е едва 11-ата поява на бебе на бора на машина на „Луфтханза”. По принцип авиокомпанията позволява на бременни жени да летят само до края на 36-тата седмица от бременността.", "date": "2017.07.28", "title": "Българка роди на борда на самолет"}
{"url": "https://www.24chasa.bg/novini/article/6362549", "text": "Приключиха довършителните дейности преди официалното откриване в събота на мемориалния комплекс на ген. Иван Колев и загиналите за освобождението на Добруджа през 1916 г. На пространството около паметника бяха поставени пейки. На 29 юли – на връх 100-годишнината от смъртта на ген. Колев, основателя на българската конница, ще се проведе възпоменателна церемония, която ще включва военен ритуал на Военноморските сили на Република България и панихида, отслужена от добрички духовници. Част от церемонията е и освещаване на паметните плочи с имената на 1013 войници и офицери от III българска армия, загинали в боевете от Добричката епопея. С монтирането на плочите приключва вторият етап и се оформя цялостната композиция на комплекса. За ритуала в събота, който започва от 11.00 часа, в Добрич ще пристигне вицепремиерът Валери Симеонов, народни представители.. Паметникът беше открит за 100-годишнината от Добричката епопея, като беше положена само фигурата на ген. Колев. Тогава присъстваха Бойко Борисов, Валери Симеонов, Красимир Каракачанов. Сега паметникът дава цялостна картина за битките и сраженията през 1916 г.", "date": "2017.07.28", "title": "Паметникът на ген. Иван Колев в Добрич \nще бъде повторно открит с военни почести"}
{"url": "https://www.24chasa.bg/novini/article/6362558", "text": "Договорът за добросъседство между Македония и България е пример за това как две държави могат сами да разрешат дългогодишните си проблеми, заяви посланикът на Европейския съюз в Македония Самуел Жбогар, съобщава „Фокус“ (Македония). „Трябва да похваля това споразумение, тъй като според мен то ще промени отношенията не само между двете държави, но също така в региона. То е пример за това как две страни могат да разрешат дългогодишните си проблеми и да отворят пътя за бъдещото си сътрудничество“, отбеляза Жбогар в интервю за телевизионния канал 21. „Има оптимизъм в Брюксел и в държавите членки на блока. Ние искаме да видим как страната напредва, искаме да съобщим добрите новини и да започнем преговорите. Но ние трябва да работим заедно и аз смятам, че резултатите ще последват“, допълни Жбогар.", "date": "2017.07.28", "title": "Посланик на ЕС: Македония и България са пример как се разрешават проблемите"}
{"url": "https://www.24chasa.bg/novini/article/6362587", "text": "78-годишна плевенчанка хвърли от терасата на жилището си в квартал \"Дружба\" около 8000 лева, паспорта си и 2-те си дебитни карти с пинкодовете, за да \"помогне\" при ареста на телефонни измамници. В четвъртък за 15 минути от 11 до 11,15 ч тя получила множество обаждания на 2-та си телефона - домашния и мобилния. От скрит номер непознат мъж се представил за полицай Павлов и поискал пари за провежданата операция по залавяне на измамници. Скоро след като метнала ценния пакет, възрастната жена разбрала, че е измамена и потърсила полицията в 12,56 ч. В четвъртък плевенските криминалисти задържаха двама мъже, използвани като куриери на телефонни измами в града. В ролята на \"муле\" 31-годишен взел 720 лева от 73-годишна жена на 10 януари, а 24-годишен прибрал 280 лв от баба на 31 март т.г.", "date": "2017.07.28", "title": "Плевенчанка хвърля 8000 лева и дебитни карти с пинкодове на \"полицай Павлов\""}
{"url": "https://www.24chasa.bg/novini/article/6362599", "text": "Пети блок на АЕЦ „Козлодуй“ има проектен ресурс за експлоатация до 2017 година, а шести до 2021 година. Плановете са срокът им на експлоатацията да бъде удължен поне с 20 години. Това каза министърът на енергетиката Теменужка Петкова в отговор на въпрос относно изпълнението на графика за удължаване на ресурса на експлоатацията на V и VI блок на АЕЦ „Козлодуй“, съобщава „Фокус“. „Това е тема, която е основен приоритет в нашата управленска програма и е свързана с нашата енергийна сигурност“, заяви тя. „Беше проведено комплексно обследване и оценка на остатъчния ресурс на оборудването и съоръженията на пети и шести блок на АЕЦ „Козлодуй“. Разработени бяха програми за подготовка за продължаване срока на експлоатацията им със срок за изпълнение 2014-2017 за пети блок и 2016-2019 за шести блок“, обясни Теменужка Петкова. „Програмата за продължаване експлоатацията на пети блок е изпълнена. На 27 октомври 2016 година АЕЦ „Козлодуй“ подаде пълния пакет документи за подновяване на лицензията за експлоатация на пети блок за 10 години“, поясни министърът и допълни, че се очаква лицензията да бъде издадена преди изтичане на досегашната, чийто срок е до 5 ноември 2017 година. „За блок шест са предвидени 227 мерки за изпълнение. На 28 януари 2016 година е подписан договор между АЕЦ „Козлодуй“ и „Русатом сървиз“ за разработване и обосновка за продължаване на срока на експлоатация до 60 години“, посочи Теменужка Петкова. По думите й дейностите по проекта се извършват в рамките на планираните срокове и обеми, при спазване на заложения график, а пакетът документи трябва да бъде предаден в срок до 2 октомври 2018 година. „Няма нерешени въпроси, организационни или технологични пречки, които да застрашават или забавят изпълнението на дейностите по проекта за продължаване срока на експлоатация“, каза още министърът на енергетиката.", "date": "2017.07.28", "title": "Петкова: Да се удължи с 20 години срока на експлоатация на V и VI блок на АЕЦ „Козлодуй“"}
{"url": "https://www.24chasa.bg/novini/article/6361995", "text": "Неизвестен е обрал ирландка, докато е спяла в къща в Рогачево, съобщават от Областната дирекция на МВР –Добрич.. Чуждестранната гражданка се жалва в районното управление в Албена, че за времето от 00,00 ч. до 01,50 ч. на 27 юли, докато е спяла, през незаключен плъзгащ прозорец, на първия етаж е проникнало неизвестно лице и е извършило кражба на дамската й чанта, в която е имало портмоне със сумата от 400 евро, дебитна и кредитна карта. Пострадалата се е събудила по време на кражбата и извършителят е избягал в неизвестна посока. По случая е образувано досъдебно производство.", "date": "2017.07.28", "title": "Ограбиха ирландка в Добричко, докато спи\n(Обновена)"}
{"url": "https://www.24chasa.bg/novini/article/6362787", "text": "Две години след избора на Мая Манолова за омбудсман от Народното събрание на 28 юли 2015 г., равносметката от дейността на ръководената от нея институция е: От 20 октомври 2015 г., когато реално Манолова встъпи в длъжност, до днес, са подадени 19 994 жалби. Най-чести са оплакванията на граждани срещу топлофикационни дружества и особено срещу „Топлофикация София“ ЕАД, мобилните оператори, електро услуги, ВиК, банки, арбитражи, ЧСИ и др. – 6 939. Особено впечатление прави сериозният ръст при жалбите срещу ЧСИ. От началото на годината досега техният брой е 825, като за същия период през 2016 г. те са 354. На второ място са хората, потърсили помощ и съдействие от омбудсмана във връзка с нарушени социални права – 2 826. Ръстът на жалбите, свързани с трудови възнаграждения и обезщетения за първите седем месеца на 2016 г. (191 бр.) спрямо същия период за 2017 г. (386 бр.) е 202 %. Огромният ръст на жалбите срещу ЧСИ, както и срещу нарушени социални права, е красноречив показател за необходимостта от окончателното приемане на пакета от законодателни мерки срещу ограничаване правомощията на частните съдебни изпълнители, както и на „модерното робство“, които омбудсманът Мая Манолова инициира още през м. април т.г. И двата законопроекта минаха на първо четене, като народните представители декларираха, че още през септември промените ще бъдат финализирани. На трето място са оплакванията свързани с право на собственост – 2 160 за периода от избора на Мая Манолова до днес. Останалите жалби се разпределят между „право на здравеопазване“, „права на децата“, „право на хората с увреждане“, „право на образование“, „право на чиста околна среда“ и др. Продължена бе установената през годините практика за прием на граждани от омбудсмана всеки четвъртък в институцията, като общият брой на лично консултираните от Манолова граждани е над 1 300. След встъпването в длъжност на зам.-омбудсмана Диана Ковачева през 2016 г., започна провеждането на приемни дни и с нейно участие всяка сряда. Отделно, поне един ден от седмицата, омбудсманът задължително организира изнесени приемни в страната, като са посетени 27 областни центрове, без гр. Силистра, където предстои да бъде дадена такава и още над 30 общини и по-малки населени места. Оказано е съдействие на близо 28 000 души в страната, по телефона и на място в институцията. Три мащабни кампании под егидата на омбудсмана бяха реализирани до този момент. В две поредни години се проведе „Великден за всеки - дари празник на баба и дядо“, ориентирана към възрастните хора. В резултат бяха събрани общо 1 185 780 лева, които под формата на ваучери за храна зарадваха 46 220 пенсионери за големия християнски празник, 153 560 лева или 7 678 от непотърсените ваучера бяха дарени на миньорите от Бобов дол, а още 550 талона, на стойност 11 100 лева, отидоха при пострадалите семейства в с. Хитрино. Отделно над 80 000 тона храна, на стойност 500 000 лева, бе дарена през 2017 г. и раздадена по инициатива на омбудсмана на социално слаби семейства в цялата страна. Друга кампания, наречена „В нашите ръце“, която и в момента тече, е насочена към популяризиране защитата правата на децата от омбудсмана. Във фокуса й са децата в институции, на разведени или разделени родители, в конфликт със закона, деца в риск, или т.нар. самотни деца, чиито баща и майка са на гурбет в чужбина, деца – бежанци и др. Третата кауза, с която се ангажира институцията на омбудсмана - „Не хаби, дари“, бе насочена срещу пилеенето на храна и завърши с успех – ДДС върху дарените храни отпадна, така че тонове храна, която досега се унищожаваше, има шанс да стигне до социално слаби хора и семейства. Сред най-големите постижения на омбудсмана е и победата над арбитражите и изваждането на потребителските спорове от обсега им. Освен това, след направените промени в ГПК, предложени от Мая Манолова, вече е факт и намаляването шест пъти на юрисконсултските възнаграждения.", "date": "2017.07.28", "title": "Над 200 % ръст при жалбите до омбудсмана срещу ЧСИ и нарушени социални права"}
{"url": "https://www.24chasa.bg/novini/article/6362794", "text": "Събориха окончателно паметника „1300 години България” пред НДК, съобщава  .  Премахването беше съпроводено от множество протести, подпален кран и повече от месец ремонтни дейности. След като бяха свалени бронзовите пластики и металните конструкции, днес приключи и демонтажът на бетонните структури. Той се извърши с хидравлична ножица и водна завеса, както и багер с хидравличен чук. В началото на другата седмица ще започне и изготвянето на плановете за възстановяването на войнишкия мемориал на I и VI пехотен полк, а преждевременно ще се реши и как точно да бъде запълнено пространството на вече съборения паметник, тъй като временно ще стане част от парка на НДК.        ", "date": "2017.07.28", "title": "Събориха окончателно паметника пред НДК"}
