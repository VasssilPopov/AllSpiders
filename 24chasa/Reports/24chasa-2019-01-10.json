{"url": "https://www.24chasa.bg/novini/article/7238409", "text": "Да се срещнат с истински космонавт, е мечтата на много малки момчета по света. За 9-годишния Стефан Радойчев от София тя се сбъдва преди дни, когато на прага на родния му дом застава първият български космонавт Георги Иванов. Историята за срещата разказа Елена Димитрова от фондация “Спинална мускулна атрофия” във фейсбук. Тя работи с момчето, което страда от заболяването. Дни преди Коледа Елена и малкият Стефан говорили за какво мечтаем и кога се сбъдват копнежите ни. Вдъхновен от разговора и воден от интереса си към Космоса, Стефан решава да напише писмо до Георги Иванов и да му зададе всички въпроси, които го вълнуват. “Разбрах, че Вие сте 92-ят полетял космонавт в цял свят. Наскоро гледах филм за вас и много ви се възхищавам! Иска ми се от спинална мускулна атрофия, която не ми позволява да ходя. Въпреки това знам много факти за Космоса и си мечтая някой ден да отида там”, пише в писмото си момчето. И моли Иванов да му разкаже за всичко, което е преживял горе - гледал ли е през прозореца на ракетата, видял ли е Луната и Слънцето и дали с него е летял Александър Александров. Няколко седмици след като изпраща писмото, със съдействието на журналиста Мартин Карбовски и неговия екип Георги Иванов се появява на Стефчовия праг. “Получил е писмото, трогнал се и изобщо не се поколебал да разкаже очи в очи за преживяванията си по време на полета! Двамата си говорят дълго, приятелски. От цялата тази среща струи топлина, усещане за близост между две момчета от различни генерации, обединени от стремежа към необятното, далечното”, разказва за срещата им Елена. Иванов носи със себе си и подаръци, един от които безценен - картичка с автограф от него и партньора му в летенето - руснака Николай Рукавишников. Подарява му я с думите: “Стефане, има само 3 броя от тази снимка с подписите. Пази я!”. Двамата се разделят с обещанието, че Стефан ще набляга на математиката, защото, както Иванов му казал - “науката има нужда от млади учени”. “Това беше един от дните, в които ти се иска да полетиш от еуфория и да извикаш на всички: “Мечтайте бе, хора! Не се затваряйте в ограниченията си! Вярвайте, питайте, търсете начини! Дерзайте!”. Неслучайно Стефан е запленен от Космоса - там няма ограничения... Как да не обичам работата си, как?!”, пише Елена.", "date": "2019.01.10", "title": "Космонавтът Георги Иванов сбъдна мечтата на дете с  мускулна атрофия (Обзор)"}
{"url": "https://www.24chasa.bg/novini/article/7238434", "text": "Гърция преодоля финансовите трудности, укрепва своите позиции в ЕС и е опора стабилност на неспокойните Балкани, заяви в четвъртък гръцкият премиер Алексис Ципрас в своята резиденция преди срещата си с германския канцлер Ангела Меркел, която е на двудневно посещение в гръцката столица, предаде ТАСС, цитирана от БТА. По думите на Ципрас след почти пет години германският канцлер е пристигнал в друга Гърция, която след много големи трудности е успяла да преодолее кризата и окончателно да излезе на пътя на развитието и социалните преобразования. През изминалия период ние съвместно преодоляхме трудности, конфликти, стълкновения и противоречия, успявайки да намерим в рамките на това, че Европа винаги следва процедурите за намиране на компромиси, решения, за да преодолеем тези предизвикателства. Смятам, че днес ние можем да кажем, че успяхме да запазим европейската сплотеност и да преодолеем гръцката криза, която същевременно бе и европейска криза, каза Ципрас. От своя страна Меркел заяви, че с удоволствие е пристигнала в Атина, за да обсъди различни въпроси. Отминаха трудни години и ние успяхме да укрепим европейския дух, да се заемем с различни проблеми, които имат голямо значение за Европа и Гърция, каза Меркел. Гръцкият народ премина през труден етап и аз бих искала да благодаря за това, което успя да направи Гърция, независимо от икономическите трудности и тежестта на мерките. Според думите на канцлера тема на обсъждане с ръководството на Гърция ще бъде и ролята на страната на Балканите. Германският канцлер Ангела Меркел пристигна днес вечерта на двудневно посещение в гръцката столица. След среща в четвъртък с премиера Алексис Ципрас тя ще бъде приета в петък от президента Прокопис Павлопулос и ще разговаря с лидера на опозицията Кириакос Мицотакис. ", "date": "2019.01.10", "title": "Ципрас: Гърция преодоля кризата и се превръща в опора на стабилност на Балканите"}
{"url": "https://www.24chasa.bg/novini/article/7238459", "text": "Двама криминално проявени са извършили 10 кражби в Самоков и региона в периода от 10 октомври насам.  Божидар Стойков и Райчо Етрополски били разкрити след взломна кражба от гараж в село Горни Окол, при която прибрали бормашини, електрожен, моторен трион, акумулатор и други. За извършените други кражби те направили самопризнания, а повечето отнети вещи са намерени. Сред тях има телевизори, други инструменти и дори АТВ. При последната кражба им помагали още двама мъже - Стоил и Бисер. Стойков е с дълго досие и няколко присъди за кражби, показа проверка на \"24 часа\". Осъждан е и за побой, докато бил в затвора за обир. Тогава се скарал със съкилийник и с шут разкъсал десния му биcепс. След доклад на събраните доказателства в Районната прокуратура в Самоков Стойко и Етрополски са задържани за 72 часа. Ще им се иска постоянен арест.", "date": "2019.01.10", "title": "2-ма крадат техника и инструменти от 10 къщи в Самоков"}
{"url": "https://www.24chasa.bg/novini/article/7238418", "text": "“Ако фирмите започнат сега подмяна или актуализация на касовите си апарати, ще успеят да го направят в определения за това срок, който е до края на март”, заяви говорителят на Националната агенция за приходите (НАП) Росен Бъчваров по време на пресконференция за новите изисквания за софтуерите на касовите апарати. Той допълни, че не се очакват технически проблем на сървъра, на мрежова комуникация, на подаване и обработване на данни от страна на НАП. Фирмите, регистрирани по ДДС, трябва до 31 март да актуализират или подменят софтуера за управление на продажбите си и касовите си апарати. За компаниите, които не са регистрирани по ДДС, срокът е до края на юни. Новото изискване за касовите апарати е, че всяка касова бележка трябва да има отпечатан QR код и данни за нея да се подават към сървърите на НАП в реално време. Забранява се и издаването на т.нар. служебни. По новите изисквания софтуерът задължително трябва да управлява всички фискални устройства или принтери. НАП призовава фирмите да се свържат с производителя на софтуерите, които ползват, и да проверят дали той ще бъде доработен съобразно новите правила. Производителите на такива софтуери са длъжни да декларират съответствие на продуктите си с новите изисквания. Публичен списък за софтуерите, които съответстват, има на страницата на НАП. “Към днешна дата има 1500 касови апарати и фискални принтери, управлявани от новия вид софтуер, които отговарят на последните изисквания. С други думи, изискването вече е изпълнено от един кръг от лица. Към момента от гледна точка на производители на фискални устройства или принтери никой не е сигнализирал от НАП за потенциални проблеми, забавяния или трудности с производство и дистрибуция на тези устройства”, обясни Бъчваров. От вчера стартира данъчната кампания за 2019 г. От НАП съобщиха, че вече има подадени 90 декларации, а по 500 се работи. Срокът за подаване на декларации за доходи е до 30 април, а подаването може да бъде в офисите на НАП, по пощата и по е-път. Ако се подаде по е-път, може да се ползва отстъпка от 5%, но не може да е повече от 500 лв. и трябва да бъде платена до 31 януари. “През 2020 г. планираме една голяма крачка – данъчната декларация за физически лица да бъде предварително попълнена, но за това ще си говорим в края на годинат”, каза говорителят на НАП Росен Бъчваров. Това става с допълнителен формуляр за доходите и НАП по предварителни данни ще може да създаде декларации.", "date": "2019.01.10", "title": "НАП: Няма да има хаос с касовите апарати, 80 дни стигат за подмяната"}
{"url": "https://www.24chasa.bg/novini/article/7238423", "text": "60% от австрийските компании в България планират нови инвестиции през следващите две години. Това показва проучване, изготвено от Австрийското търговско представителство. Резултатите бяха представени на пресконференция от ръководителя на представителството Улрике Щрака. Почти същият процент от бизнеса е готов да вдигне заплатите на служителите с между 1 и 5% през 2019 и 2020 г. 33,3% от компаниите биха предложили и увеличение от 6 до 10 на сто. 33% от фирмите оценяват положително бизнес климата през миналата година и също толкова очакват подобрение през 2019 г. Над половината не очакват влошаване. Липсата на кадри - квалифицирани или не, както и лошата инфраструктура са основните затруднения пред австрийския бизнес у нас. От регулаторна гледна точка очакванията са за борба с корупцията и престъпността, правната сигурност и намаляване на бюрокрацията. В проучването са взели участие 96 компании. 70% от тях реализират над половината от оборота си на българския пазар. При повече от половината участвали фирми е имало увеличение на оборота и на поръчките към тях през миналата година, като очакват тенденцията да продължи и през тази. През първата половина на 2018 г. вносът от Австрия към България се е увеличил спрямо 2017 г. с 3,8% до 356 млн. евро, а износът от България към Австрия е намалял с 2,4% до 253 млн. евро. Австрийският износ на услуги достига 127 млн. евро през първата половина на 2018 г., а вносът - 281 млн. евро - ръст от 6,4%, което представлява излишък по сметката на България в размер на 154 млн. евро.", "date": "2019.01.10", "title": "Австрийският бизнес готов да инвестира и да вдига заплати"}
{"url": "https://www.24chasa.bg/novini/article/7238425", "text": "Българската петролна и газова асоциация (БПГА), чийто председател е Валентин Златев - шеф на “Лукойл България, напуска КРИБ. Причината е, че работодателската организация е подкрепила отлагането на влизането на закона за горивата с 6 месеца. Предложението бе на икономическия министър Емил Караниколов и бе гласувано в сряда от правителството. “БПГА изразява дълбокото си разочарование от действията на конфедерацията, на която е лоялен член”, заявиха от петролната организация в специална декларация в четвъртък. От асоциацията допълват, че от КРИБ не са съгласували с нея становището си, нито дори са били информирани за съществуването му. От КРИБ пък съобщиха, че са взели решение да подкрепят отлагането на закона, след като въпросът бил разглеждан на последните четири редовни заседания на управата на конфедерацията. Въпроси около влизането в сила на закона били повдигнати от Камарата на строителите в България, Българската минно-геоложка камара и Българската асоциация на металургичната индустрия. В декларацията на БПГА се посочва още, че организацията е категорично против отлагането на закона, тъй като това означавало продължаване на живота на сивата икономика в структуроопределящ сектор за България, какъвто е производството и търговията с течни горива. Членовете на БПГА изразяват и възмущението си от това, че се предлага отлагане без никаква дискусия и консултации със засегнатия бранш. Петролите компании смятат, че се прави целенасочен опит дискусията за ограничаване на контрабандата, измамите с ДДС и други незаконни схеми в сектора да се измести от спекулации за противопоставяне на големи и малки фирми в бранша и за ограничаване на свободната конкуренция. “Заявяваме, че това никога не е било цел на компаниите, членуващи в БПГА. Нееднократно публично сме изразявали мнението си, че в условията на пазарна икономика трябва да има равнопоставеност между участниците на пазара, която може да се осигури чрез ясни законови правила в сектора”, твърдят от асоциацията. И допълват, че са поискали среща с премиера Бойко Борисов, за да представят своята позиция. Във вторник по време на заседанието на тристранката Караниколов заяви, че предлага отлагането на закона заради забележки от страна на КРИБ и АИКБ, както и на малките търговци. “В закона за горивата не са взети предвид специфични съоръжения за зареждане на гориво, каквито са в секторите строителство, минно добивна промишленост, металургия. Има мобилни цистерни и извънгабаритни техники, които няма как да бъдат закарани до бензиностанции. Затова настояваме да бъдат включени в обхвата на закона такива съоръжения”, заявиха от КРИБ. Караниколов даде пример за конкретен проблем, представен от минно-геоложката камара - трябвало да се разглобят всички машини под земята, да се качат в базата, за да заредят от бензиностанцията, и отново да се сглобят долу. Министърът уточни, че всички засегнати страни са били категорични, че този закон трябва да го има, но трябва да създаде необходимата конкурентна среда. И увери, че през тези шест месеца ще се работи с всички заинтересовани. ", "date": "2019.01.10", "title": "Петролните фирми напускат КРИБ, искат среща с Борисов (Обзор)"}
{"url": "https://www.24chasa.bg/novini/article/7238436", "text": "Рецидивистът Пеньо Мангъров е арестуван за поредно изнасилване, научи “24 часа”. Този път жертвата му е момиче от Пловдив. Според показанията на дамата тя е отвлечена от Мангъров и държана няколко дни заключена. През това време я изнасилвал. Заради жалбата ѝ Пеньо Мангъров е арестуван в София в нощта срещу четвъртък. Това е поредното сексуално престъпление в досието на Мангъров. През септември м.г. го обвиниха за изнасилване на студентка в столицата. Той и момичето се запознали в инстаграм. Мангъров почнал да следва студентката, изпратил и и съобщение. Тя му отвърнала и двамата почнали да си разменят снимки. Разбрали се за среща и момичето отишло. Тя доброволно се качила в таксито и влязла в дома на Мангъров край киноцентъра в София. Двамата пили уиски, а след като студентката отказала да правят секс, Пеньо побеснял. “Имаш две възможности: или да те пребия, да те изнасиля и да те изхвърля като куче, или да не се съпротивляваш и да стане по лесния начин!” След това набил студентката и я изнасилил. Тя веднага подала сигнал, а Мангъров бил задържан в дома си. Той заявил, че не е извършил престъпление и всичко е било доброволно. Това не е първо изнасилване в досието на Мангъров. През 2004 г. Пеньо е осъден на 8 г. затвор за изнасилване в Пловдив. Излиза през октомври 2010 година. Няколко месеца след това обаче скандалният мъж е отново зад решетките. През юни 2011 г. той е задържан от служители на ГДБОП в столичния квартал “Люлин”. До ареста му се стига след продължило над половин година разследване. Мангъров е арестуван, защото изнудвал няколко жени за баснословни суми, биел ги, заплашвал ги с убийство, принуждавал ги да проституират и да му дават различни вещи - телевизори, златни бижута, лаптопи и мобилни телефони. При ареста в дома му са намерени документи за банков сейф на негово име, договор за прехвърляне на заем от 60 000 лв., договор за наем и мобилни телефони. За последно той попадна в затвора през 2015 г. Тогава получи общо 7 г. затвор за изнудване от 2013 г. с порноклип на свое гадже, с което се запознал в ареста. “Ако не ми дадеш 23 хил. лв., ще пусна в интернет клипче как правим секс. Ще го видят всички, включително родителите ти и дъщеря ти”, заканил се Мангъров. Жената толкова се притеснила, че Пеньо смъкнал цената до 1300 лв. Заедно с тази присъда е осъден и за склоняване към проституция. В ареста е от 2013 г. и това време се приспада от присъдата. Наскоро е пуснат предсрочно. Пеньо Мангъров-Чешкия бе заподозрян за две поръчкови убийства в Прага през 1998 и 1999 г. Първоначално той бе осъден на 20 г. затвор заради убийството на Ладислав Цимерман на 27 декември 1998 г. Трима чехи бяха сочени за негови съучастници. По-късно присъдата му беше отменена от апелативния съд заради допуснати процесуални нарушения в досъдебното производство и делото беше върнато на окръжната прокуратура за доразследване. Предприемачът Цимерман бил поръчан от съпругата му Мартина, твърдеше обвинението. По другото обвинение - за убийството на Иржи Витек, Чешкия бе признат за невинен. “Нямам нищо общо и с двете убийства, ще видите, че съдът ще го разбере най-накрая”, заяви Мангъров след приключване на процеса тогава. Той твърди, че по това време не е бил в Чехия, а негов съученик и приятел от спортното училище в Пловдив потвърди алибито му.", "date": "2019.01.10", "title": "Пеньо Мангъров арестуван за трето изнасилване"}
{"url": "https://www.24chasa.bg/novini/article/7238524", "text": "Съпругата на вицепремиера Томислав Дончев сподели във фейсбук профила си нашия текст   като остро коментира случая с циганите, пребили командоса Валентин Димов навръх Богоявление. Ето и целия коментар на Светлана Дончева: Пореден епизод от сериала \"Интеграцията невъзможна\". На тези хора все някой им е виновен - българите, държавата, политиците. Те винаги са невинни, жертви на обстоятелствата. \"Твърда ръка\" за всеки, без значение циганин или българин, който бие, убива, краде, не се грижи адекватно за децата си, превръща ги в просяци, прави деца на други деца. Твърди, смели и категорични мерки, иначе съвсем скоро ще се превърнем в циганска държава. И стига сме се страхували от псевдолибералните грантаджии, които започват да пищят всеки път, когато някой се опита да назове нещата с истинските им имена. Лицемерието и овчедушието ни докараха до там престъпникът да има повече права от жертвата.", "date": "2019.01.10", "title": "Съпругата на Томислав Дончев: Съвсем скоро ще се превърнем в циганска държава"}
{"url": "https://www.24chasa.bg/novini/article/7238552", "text": "Върховният съд на Испания поиска днес деветима намиращи се в затвора лидери на движението за независимост на Каталуния да бъдат прехвърлени в Мадрид, предаде Франс прес, цитирана от БТА.  Искането е във връзка с предстоящия процес срещу тях на най-висшата съдебна инстанция в страната. Все още не се знае кога точно ще започне делото, но според една от адвокатските кантори, защитаващи каталунските лидери, възможните дати са 29 януари и 4 февруари. В писмо, адресирано до вътрешния министър Фернандо Гранде-Марласка, председателят на Върховния съд Мануел Марчена е поискал деветима каталунски сепаратистки лидери, които се намират в затвор в Каталуния, да бъдат прехвърлени в Мадрид, за да бъде гарантирано, че ще са на разположение на съда през последната седмица на януари. Общо 12 каталунски ръководители ще бъдат съдени в Мадрид в рамките на този процес. Прокуратурата иска присъди от седем до 25 години затвор за бунт и/или отклоняване на държавни средства. Други шестима каталунски сепаратисти, обвинени в неподчинение, ще бъдат изправени пред съд в Каталуния. Намиращият се от една година в затвора бивш каталунски вицепремиер Ориол Жункерас рискува най-сурова присъда - до 25 години затвор. След като организираха на 1 октомври 2017 г. забранен от Мадрид референдум за независимост на Каталуния, местните сепаратисти обявиха на 27 октомври същата година независима каталунска република. Бившият каталунски премиер Карлес Пучдемон, който от края на октомври 2017 г. живее в Белгия, е обвинен от испанското правосъдие в организиране на бунт, но няма да бъде съден, тъй като испанската съдебна система не води задочни процеси.", "date": "2019.01.10", "title": "Испания поиска намиращи се в затвора каталунски лидери да бъдат прехвърлени в Мадрид"}
{"url": "https://www.24chasa.bg/novini/article/7238372", "text": "Медицинската сестра Валя Червеняшка, която бе осъдена в Либия по т.нар. СПИН дело, трябва да плати 23 060 лв. хонорар на български адвокат на 12-има свои мъчители, от които търси обезщетение. Това е решил Софийският градски съд на 2 януари. Ако иска делото да се гледа по същество, Червеняшка трябва да внесе парите. Искът на сестрата е срещу 12 либийци начело с шефа на Главното следствено управление в Либия Харб Абер Дербал и полк. Джума Мишри. Те са уведомени, че срещу тях у нас се води дело чрез публикация в неофициалния раздел на „Държавен вестник”. Според ГПК, когато ответниците не са се явили в съда да получат преписи от исковата молба, им се назначава адвокат на разноски на ищцата. Прекратени заради същото са делата на другите сестри Кристияна Вълчева и Валентина Сиропуло. Вълчева например трябваше да брои 15 530 лв. Победа обаче постигна колежката им Нася Ненова, тъй като съдът я освободи от задължението да плаща. Сега освен обезщетение от 526 617 лв. 9 от мъчителите дължат и над 30 хил. лв. държавна такса и разноски по делото, ако решението се потвърди от следващите инстанции. По делото на Снежана Димитрова се чака съдебна поръчка от 2014 г.", "date": "2019.01.10", "title": "23 060 лв. плаща медицинската сестра Валя Червеняшка, ако иска съд за мъчителите си"}
{"url": "https://www.24chasa.bg/novini/article/7238429", "text": "Гръцкото правителство увери днес, че действа за подобряване на условията в пренаселените бежански лагери на остров Лесбос и остров Самос, като подчерта, че хиляди хора са били прехвърлени към лагери в континенталната част на Гърция през 2018 г., предаде АФП, цитирана от БТА. В отговор на отправените наскоро критики от неправителствената организация Оксфам за изоставяне в лагери на гръцките острови на стотици бременни жени и малолетни без придружител, гръцкият министър по миграционната политика Димитрис Вицас заяви, че \"29 090 души\", основно лица в уязвимо положение, са били прехвърлени през 2018 г. в лагери в континенталната част на Гърция. \"Лекари ще бъдат изпратени до края на януари\" на островите, за да се попълнят липсите, добави министърът на пресконференция. Подобно на множество международни и неправителствени организации, включително Амнести интернешънъл, Оксфам критикува в доклад, публикуван в сряда под заглавие \"Уязвими и изоставени\" нехигиеничните условия, дължащи се най-вече на \"хроничната липса на персонал\" и на \"процедурите с пропуски\" в лагера Мория на остров Лесбос и в други лагери на гръцките острови в Егейско море. Тези острови продължават да бъдат вход към Европа за мигранти и бежанци, пристигащи от разположените в близост турски брегове. \"Два нови лагера ще бъдат създадени в континенталната част на Гърция с капацитет за 1500 души\", за да се вземат мерки за решаване на проблема с пренаселеността в лагерите на островите, посочи Вицас. През ноември Върховният комисариат на ООН за бежанците критикува лошите условия в приемните центрове на остров Самос и Лесбос. На остров Лесбос близо 6500 бежанци живеят в лагера Мория, който е предвиден за три пъти по-малко хора. Близо 2000 от тях живеят в поле извън лагера. Ние действаме за намаляване на броя на хората на островите, посочи министърът. Над 70 000 мигранти и бежанци живеят сега в Гърция, уточни министърът. През 2018 г. 47 929 души са влезли в Гърция, от които 32 115 през островите в Егейско море в близост до турските брегове, което представлява увеличение с 10 процента спрямо предишната година, и 15 814 - през сухопътната гръцко-турска граница в североизточната част на страната, което е почти тройно в сравнение с 2017 г., посочи министърът.", "date": "2019.01.10", "title": "Атина: Ще подобрим условията в бежанските лагери"}
{"url": "https://www.24chasa.bg/novini/article/7238439", "text": "Съединените щати няма да признаят легитимността на преизбрания венецуелски президент Николас Мадуро. Това заяви днес съветникът на президента на САЩ Доналд Тръмп за националната сигурност Джон Болтън, цитиран от Франс прес. Болтън написа в Туитър, че Съединените щати ще \"продължат да засилват натиска върху този корумпиран режим, да поддържат демократичното Национално събрание и да призовават за свобода и демокрация във Венецуела\". Държавният секретар на САЩ Майк Помпейо призова венецуелския президент да работи с Националното събрание - контролирания от опозицията еднокамарен парламент - \"за мирно връщане към демокрацията\". Европейският съюз осъди новия мандат на Мадуро след едни \"недемократични избори\" и заплаши със \"съответни мерки\" в случай на нови посегателства срещу човешките права и правовата държава във Венецуела, предаде БТА.  \"Президентските избори, произведени през май (миналата година) във Венецуела, не бяха нито свободни, нито справедливи, и резултатите не са легитимни\", заяви в комюнике върховният представител на ЕС за външната политика и сигурността Федерика Могерини. Тя призова венецуелския президент да признае независимостта на контролирания от опозицията парламент \"като демократично избрана институция, да освободи всички политически затворници, да спазва правовата държава, човешките права и основните свободи и да отговори незабавно на спешните нужди на населението\".", "date": "2019.01.10", "title": "САЩ не признават легитимността на Мадуро, ЕС заплаши Венецуела с нови санкции"}
{"url": "https://www.24chasa.bg/novini/article/7238449", "text": "Снегът продължава да вали на много места в страната. Някои пътища са труднопроходими при зимни условия. Магистрала Струма след Студена в цялата в буци лед и непочистен сняг. Снегорин се движи с вдигнато гребло, без да почиства.  Образуват се задръствания, кара се изключително бавно.                                                                                                                                                                                                                                                                                                                        ", "date": "2019.01.10", "title": "Магистрала Струма - непроходима, буци лед по пътя (Видео)"}
{"url": "https://www.24chasa.bg/novini/article/7238195", "text": "Германският канцлер Ангела Меркел пристигна в Атина на двудневно посещение, съобщава в. \"Катимерини\". Изданието отбелязва, че мерките за сигурност са засилени в гръцката столица, като общо 2000 полицейски служители са разположени в града. Засилено е полицейското присъствие около германското посолство, дома на германския посланик и Гьоте-институт. Затворени са и няколко станции на метрото, предава БТА. Властите забраниха публичните събирания и шествия в града от 18 часа днес. Членове на известни анархистки групировки са поставени под наблюдение, за да се предотвратят нежелани прояви от тяхна страна. Меркел ще се срещне с гръцкия премиер Алексис Ципрас, с президента Прокопис Павлопулос, с лидера на опозиционната партия Нова демокрация Кириакос Мицотакис.", "date": "2019.01.10", "title": "Меркел пристигна на двудневно посещение\nв Гърция"}
{"url": "https://www.24chasa.bg/novini/article/7238319", "text": "Председателят на парламента на Република Македония Талат Джафери най-остро опроверга информациите, изнесени от лидера на \"Единна Македония\" Янко Бачев, че представители на американското посолство по заповед на американския посланик Джес Бейли държат трима депутати заключени в парламента, съобщи МИА. Информирахме обществеността, че става дума за класическа дезинформация с цел да се нанесе вреда на реномето на парламента и на процеса на интеграция на Р Македония в ЕС и НАТО, предава БТА. В парламента на Република Македония всеки депутат решава сам, според своето убеждение, и няма, нито ще има натиск върху народните представители и тяхното движение е свободно, заяви Джафери.", "date": "2019.01.10", "title": "Председателят на македонския парламент: Всеки депутат решава сам и няма натиск"}
{"url": "https://www.24chasa.bg/novini/article/7236618", "text": "4-годишната Селин почина от белодробно възпаление на Коледа в Кьолн. Родителите ѝ, които са се преселили в Германия преди 12 години, за да намерят по-добър живот, са безутешни. Търсят отговорност от лекарите и ги обвиняват в безхаберие и липса на внимание със смъртоносни последици. Техни близки и приятели, сред които има и германци, пострадали от лошо отношение в болницата, протестираха пред сградата и искат справедливост. От прокуратурата в Кьолн обясниха пред “24 часа”, че се води разследване, което ще покаже дали има престъпна небрежност. Първата аутопсия е приключила и тя е показала недвусмислено, че причина за смъртта е белодробното възпаление. Сега се очаква мнението на съдебни медици, както и показанията на всички, замесени в трагичния случай - от родителите до личната лекарка и лекаря, който е бил на смяна във фаталната нощ, когато Селин е върната у дома с висока температура. Според разказа на родителите момиченцето е прегледано в спешния кабинет на болницата два дни преди Коледа и е пратена у дома с думите Други българи, протестиращи заедно с опечаленото семейство, се оплакаха, че понякога се налага да пътуват до България, за да получат здравна помощ. Според тях получаването на спешна помощ е по-сигурно и лесно в родината им. Пред Би Ти Ви българка, живееща в Кьолн, разказа: “Доведох дъщеря си, тя беше бебе на 4 месеца, и казаха,че нищо ѝ няма. Но само устно на мен го казаха. След три дни детето ми се влоши. Казаха ми, че няма нищо и че мога да си ходя вкъщи. Видях, че детето ми умира в ръцете и реших да си тръгна за България. Благодарение на нашите лекари в град Козлодуй ми спасиха детето. Има ли наистина проблем с лекарската помощ в Германия? Отговорът е кратък: Да! Германия има същия проблем с липса на лекари, с какъвто се сблъсква и България. Медицинското образование е трудно и дълго, а за да влезеш да учиш за лекар, се иска и отличен успех от училище, както и отлични оценки на изпит. Подборът е сериозен, а ситото, през което минават после студентите – дребно, и не всеки успява да мине. След завършването си германските лекари се сблъскват с - колкото и странно да звучи, подобни проблеми като тези в България. Твърде малко медици трябва да обслужват твърде много пациенти, затова пък смените са безброй и тежки. Освен това в чужбина канят с двойни и тройни заплати. От години посоката на изтичане на лекари е следната: тези от Източна Европа отиват да работят в Източна Германия, тези от Източна Германия – в западната част, лекарите от западните провинции бягат в Швейцария, а швейцарските – в САЩ. Детската медицина отделно е в перманентна финансова криза, тъй като пациентите де факто само струват на здравните каси, а не внасят в тях все още, колкото и цинично да звучи това. Затова и в Германия редовно избухват скандали около поредната болница, в която финансовият ѝ отдел е решил да спести разходите и да увеличи печалбите, като просто зачеркне детското отделение.  Към това се прибавя и един специфичен за имигрантски страни като Германия проблем: лекарите трябва да лекуват пациенти от всички точки на света, с различна здравна култура, с различен начин на живот до идването си в страната, с различни генетични предразположения дори. “Все по-често се налага да се занимаваме и с въпроси, които нямат нищо общо с медицинската част, като например как да се осигури място в детската градина, кога да си ляга детето, как да бъде възпитавано”, оплакват се германски лекари. “Често родителите не говорят немски и това усложнява нещата”, признава Щефан Трап, лекар в Бремен. Другият проблем е демографското развитие – хората продължават да се местят в големите градове, заради работата днес се налага повече от всякога да са мобилни. И така често се случва един град или квартал, който до вчера е имал застаряващо население и съответно само малко детски кабинети, внезапно да се превърне в привлекателно място за живот на млади семейства с деца. Детските лекари се претоварват, а Такъв е случаят в Берлин. Чакалнята в кабинета на доктор Зомер в квартал “Панко”, който е семеен и в него се местят все повече хора с деца, е толкова препълнена, че той не може да взима повече нови пациенти, а средно за преглед се чака между 3 и 6 часа. На едно дете, осигурено в държавна здравна каса, се полагат средно 8 минути време за преглед, като то включва и документацията, водена от лекаря, на дете в частна каса - 15 до 20 минути. Ако се налага терапия при специалист, място се намира трудно, а следващият свободен час може да е чак след 4 месеца. Това засяга както сериозни болести, така дори и зъболекарските услуги. За да отговорят на нарастващата нужда от лекари, германските висши медицински училища решиха да променят начина на прием. Досега медицина влизаха да учат само хора с пълен отличен на матурата, често дори те трябваше да чакат години, за да се освободи място. Според новите правила студентите ще имат право да кандидатстват медицина в колкото университети искат, досега имаше ограничение от 6 висши училища. От 2020 г. пък ще има Тежък е работният ден и на лекари в социално слаби квартали или бедни региони, защото често там живеят предимно чужденци. Те често са по-несигурни как да се справят с различни болежки на децата си, не знаят къде другаде да потърсят помощ при всякакви проблеми и затова по-често търсят помощ от лекаря. Това означава, че лекарите в Германия днес трябва да отделят повече време на един пациент, отколкото предвижда разписанието, изготвено през 1990 г. “Това, което според препоръките на касите от 1990 г. един лекар трябва да извърши за 60 часа, днес вече е невъзможно”, допълва д-р Трап. Допълнително усложнение представлява и отказът на касите да допускат по-лесно установяването на детски лекари или откриването на нови работни места в болниците. “В моята практика в Бремен допуснаха откриването на още едно работно място след години врънкане. При това то не се финансира от касата, а де факто от хонорарите на другите колеги. Това е абсурд и основна причина за проблема с обслужването на болни деца у нас”, обяснява лекарят. Според него е крайно време да се направи реален разчет от каква грижа имат нужда днешните деца и младежи в страната, колко са те, като се вземе предвид и голямата вълна прииждащи още от падането на Берлинската стена, да се сметне колко лекари могат да покрият тези нужди и касата да отпусне тези места. За целта но политиците просто не се заемат със случая, възмущава се още лекарят. От това криене на главата в пясъка обаче се стига дотам, че в населени места като Кьолн болниците просто преливат от пациенти, лекарите не достигат, по празници са уморени, защото заместват колеги... Дали това е довело до лекарска грешка и дали въобще лекарска грешка е причината за смъртта на малката Селин, тепърва ще установи разследването.", "date": "2019.01.10", "title": "Защо почина 4-годишната Селин в Кьолн?"}
{"url": "https://www.24chasa.bg/novini/article/7238096", "text": "Ром от пловдивското село Войводиново,  , открито и на живо във фейсбук отправя заплахи към цялото село. За това сигнализираха жители на Войводиново, видимо притеснени за сигурността и живота си. \"Заплахите от страна на ромите в нашето село продължават, мислим, че не само за протестите трябва да се отразява, а и това как те заплашват цялото ни село\", съобщиха хора от селото пред  . Въпросното видео се разпространява в различни групи във фейсбук, включително и тази на село Войводиново. Негов автор е мъж на име Салхо Кисимов, който в момента се намира в Германия, а семейството му е в България, във Войводиново. В профила си той споделя и други роми, които се заканват. Ето и част от размислите на Кисимов, както и откритите му заплахи към българите в селото, които той нарича \"гяури\": Здравейте, братя роми! Това, което направиха във Войводиново, няма как да го забравя. Просто, доста хора от Войводиново ще пострадат много. Много ще пострадат. Особено крайните къщи… Тия две момчета нямат вина. При положение, че оня се е напил и тръгнал да ги блъска назад-напред по бордюра. Каква е тая България. Циганите били лоши. А вие нормални ли сте? Тия хора къде да идат, какво да правят (визира бутането на незаконните постройки в селото). Войводци, ще пострадате много, крайни къщи ще горят, ще ви разкажем играта. Ако имах възможност да се прибера в България, при първа възможност и аз щях да нападна. Жена ми пътува за Перущица. Това няма как да се забрави. И децата са в Перущица, при сестра ми. Много воеводци ще пострадате. Ще ви видя как ще идете на борсата в Първенец. Ще ви разкажа играта. Тогава ще видите вие колко са луди циганите. Ще видите вие втора Катуница. Не си мислите, че ще ви оставя всичко така. Вие крадете повече от циганите. Окрадахте къщите ни. Кой краде – циганинът, или гявурът, извинявайте, българина. Войводци, просто много тежко ще живеете. Крайните къщи трябва да се съберете всички в центъра да живеете. Мамата ви мръсна, де*ба. Къв министър си ти бе, Каракачанов, боклук! Тъпанари!", "date": "2019.01.10", "title": "Ром заплашва във фейсбук: Войводци, ще пострадате много, къщи ще горят (Видео)"}
{"url": "https://www.24chasa.bg/novini/article/7238142", "text": "Извинете се на сърбите за геноцида и етническото прочистване по време на Независимата хърватска държава, а след това може да изнасяте лекции на другите, заяви за вестник \"Политика\" министърът на външните работи на Сърбия Ивица Дачич. Изявлението му е реакция на обвиненията на хърватското министерство на външните работи, че със своите критики по адрес на премиера Андрей Пленкович прави помирението по-трудно. Дачич заяви за вестник \"Политика\", че в Хърватия в момента живеят само 180 000 сърби спрямо 560 000, колкото са живели през 1991 година.", "date": "2019.01.10", "title": "Ивица Дачич: Хърватия да се извини на сърбите за геноцид"}
{"url": "https://www.24chasa.bg/novini/article/7238159", "text": "Правозащитната организация Амнести интернешънъл поднови призива за международно разследване на убийството на саудитския журналист Джамал Кашоги- убийство, в което са замесени членове от обкръжението на саудитския престолонаследник, съобщава Асошиейтед прес, цитирана от БТА. Кашоги - коментатор на вестник \"Вашингтон пост\", който беше критичен към саудитското кралско семейство, е бил убит на 2 октомври в саудитското консулство в Истанбул от саудитски агенти. Амнести интернешънъл отправи призива днес на церемония пред саудитското консулство в Истанбул за отбелязване на 100-ия ден от убийството на журналиста. Активисти на Амнести интернешънъл поставиха символично табела с името на Кашоги на входа на улицата, водеща към сградата на консулството, достъпът до който е блокиран от метални бариери, отбелязва АФП. Саудитска Арабия обвини 11 души за убийството и обяви миналата седмица, че ще иска смъртни присъди за петима от тях. Турция призовава за екстрадиция на заподозрените и също заявява, че може да поиска международно разследване на убийството.", "date": "2019.01.10", "title": "Амнести интернешънъл иска международно разследване за убийството на Кашоги"}
{"url": "https://www.24chasa.bg/novini/article/7238157", "text": "Повече от 1 милион евро са събрани за френските полицаи, пострадали при сблъсъци с протестиращи \"жълти жилетки\" в паралелни дарителски кампании - на полицията и на протестиращите - организирани в интернет, предаде Асошиейтед прес. Дарителската кампания за полицията бе организирана като реакция срещу подобна кампания за бивш професионален боксьор, заснет да удря полицаи по време на протестите в Париж в събота, предаде БТА. Интернет платформата за набиране на средства Леечи (Leetchi) престана да набира средства за боксьора Кристоф Детингер, след като властите изразиха възмущение. Детингер е в ареста в очакване на съдебен процес идния месец по обвинения за нападение над държавни служители. Консервативният адвокат Рено Мюзелие реагира, поставяйки началото на дарителска кампания в помощ на полицаите, пострадали от началото на протестите на 17 ноември. До днес в бяха събрали 1 милион евро. Нови протести са планирани за тази събота, въпреки отстъпките направени от президента Еманюел Макрон. Протестното движение на \"жълтите жилетки\" започна заради вдигането на данъците върху горивата, но прерасна в по-широко обществено недоволство от политиката на правителството.", "date": "2019.01.10", "title": "Френската полиция и \"Жълтите жилетки\" прибягват до дарителски кампании в интернет"}
{"url": "https://www.24chasa.bg/novini/article/7238177", "text": "Над пет хиляди души се оказаха без електричество заради обилни снеговалежи в Западна Сърбия, съобщи ТАСС. Без електричество са останали села в района на град Нова - Варош, където снегът без да спира продължава да вали седем дни.  \"Ние бяхме принудени да въведем извънредна ситуация. Такова време отдавна не сме имали\", заяви председателят общината Владислав Василевич, отбелязвайки, че без ток са се оказали над 5 хиляди души. В момента се разчистват планинските пътища от снега, за да имат възможност електротехниците да възстановят скъсаните линии на електропредаване. По-рано в Сърбия бе обявен оранжево ниво на опасност /третото от четири/ заради обилните снеговалежи. Според прогнозите на синоптиците снегът няма да спре в близките два дни.", "date": "2019.01.10", "title": "Над 5000 без електричество заради обилни\nснеговалежи в Западна Сърбия"}
{"url": "https://www.24chasa.bg/novini/article/7238379", "text": "Разкачването на товарния кораб \"Дракон\" от Международната космическа станция (МКС) е отложено ориентировъчно за 13 януари заради неблагоприятни метеорологични прогнози в онази част на Тихия океан, където е планирано приводняването му, предаде ТАСС. Това бе оповестено на сайта на НАСА. \"Трима членове на експедицията МКС-58 качиха на борда на \"Дракон\" резултатите от научни експерименти и излезлите от строя детайли на оборудването. но подготовката за разкачването бе преустановина, тъй като ЦУП чака благоприятни метеорологични условия в района на приводняването на кораба в Тихия океан. Разкачването на \"Дракон\" бе планирано за днес. Сега се предвижда корабът да се върна на Земята на 13 януари\", отбелязва американското космическо ведомство, предава БТА. Обикновено приводняването се осъществява с помощта на парашути край брега на Калифорния. ", "date": "2019.01.10", "title": "Разкачването на \"Дракон\" от МКС е отложено за 13 януари"}
{"url": "https://www.24chasa.bg/novini/article/7238381", "text": "Германия продължава да издирва истинските собственици на 2500 произведения на изкуството, отнети от евреи по време на нацисткия режим, предаде ДПА. По-голямата част от произведенията се съхраняват в склад в берлинския район Вайсензее. Други са отдадени под наем на музеи или са част от изложби във федерални ведомства на Германия. Но работата по търсенето на техните законни собственици продължава, предава БТА. Германското правителство пое ангажимент да върне всички откраднати картини - в съответствие с принципите от Вашингтонската конференция от 1998 година за реституиране на произведения, конфискувани от нацистите. Въпреки че базата данни от загубени картини съдържа 2100 файла, само 54 от тях са върнати. Водят се преговори за възстановяването на още 12 произведения на истинските им собственици. \"Нашата политика е, че откраднатите от нацистите произведения на изкуството трябва да бъдат върнати във всички случаи. Това важи особено за произведенията, които са федерална собственост,\" каза Моника Грютерс - асистент-секретар по културата в германското министерство на финансите. Според изчисления на експертите, нацистите са конфискували - или са закупили при упражняване на натиск - около 600 000 артефакта от еврейски колекционери по време на нацисткия режим от 1933 до 1945 година.", "date": "2019.01.10", "title": "Германия още търси собствениците на 2500 картини, отнети от евреи"}
{"url": "https://www.24chasa.bg/novini/article/7238385", "text": "Небойша Яковлевич, съветник в министерството на труда и социалните въпроси в правителството на Косово, е бил задържан от сръбската полиция на граничния пункт Мердаре между Косово и Сърбия, една седмица след като същото се случи със заместник-министъра на културата Бобан Станкович, съобщи МИА, цитирана от БТА. Както и в предишния случай новината бе съобщена от косовския премиер Рамуш Харадинай, който подчерта, че с този акт сръбските власти продължават да оказват натиск на гражданите на Косово от сръбска националност. Задържането на Небойша Яковлевич от сръбските власти в Мердаре е още един акт, който е неприемлив и осъдителен. Яковлевич е съветник в министерството на труда и социалните грижи, част от партията Сръбска либерална партия и брат на заместник председателя на община Обилич, чието семейство посетих през декември, написа Харадинай в своята страница във Фейсбук. Косовският премиер поиска от Европейския съюз и от международната общност да окажат натиск върху Белград, за да прекрати подобни действия.", "date": "2019.01.10", "title": "Задържаха съветник в косовското\nправителство от сръбската гранична\nполиция"}
{"url": "https://www.24chasa.bg/novini/article/7238392", "text": "Политическите разногласия няма да попречат на шестмесечното румънско председателство на Европейския съюз, заяви външният министър Теодор Мелешкану, цитиран от Ройтерс. По време на първото си председателство на Съвета на ЕС Румъния ще се сблъска със събития като Брекзит, който предстои да се случи през март, изборите за Европейски парламент през май и трудните преговори за следващия дългосрочен бюджет на ЕС, предаде БТА.  Но втората по бедност членка на ЕС, която се присъедини през 2007 г., е разделена политически преди европейските избори и собствените й президентски избори в края на тази година. Тя също така е под наблюдение от ЕС заради корупцията и опасения във връзка с правовата държава. Президентът Клоаус Йоханис, центрист, който представлява Румъния на срещите на върха на ЕС, критикува готовността на социалдемократическото правителство за европредседателството и плановете му за изменения в съдебната система, които предизвикаха безпокойството на ЕС. \"Правителството на Румъния ще направи всичко възможно, за да има успешно председателство\", заяви министърът на външните работи Теодор Мелешкану пред журналисти преди церемонията за отбелязване на началото на председателството тази вечер. \"Това не е проект на мнозинството или на правителството, това е национален проект на Румъния след 10 години участие в ЕС\", добави той. Председателят на Европейската комисия Жан-Клод Юнкер заяви в края на миналата година, че румънското правителство \"все още не е разбрало напълно какво означава да председателства страните от ЕС\". Мелешкану обаче омаловажи политическите спорове. \"Очевидно е, че имаме вътрешни политически съперничества, което е нормално в едно демократично общество. Това е доказателство за много интензивния демократичен живот в Румъния\", посочи той. Министърът по европейските въпроси Джордже Чамба заяви, че Румъния е готова да се справи с председателството, но политическите спорове в Букурещ е малко вероятно да приключат. \"Председателство или не, това няма да спре\", посочи той. \"Ние трябва да признаем, че идват европейски избори, така че мисля, че ще имаме политика в цяла Европа\". Лидерът на управляващата Социалдемократическа партия Ливиу Драгня, който има присъда за изборни измами и злоупотреба със служебно положение, няма да присъства на церемонията тази вечер. В церемонията, която ще започне в 20.00 часа в букурещкия Атенеум, ще участва президентът Клаус Йоханис, председателят на Сената Калин Попеску Таричану, заместник-председателят на Камарата на депутатите Флорин Йордаке и премиерът Виорика Дънчила, съобщава Медиафакс. Според програмата речи ще произнесат също председателят на ЕК Жан-Клод Юнкер, председателят на Европейския съвет Доналд Туск и председателят на Европейския парламент Антонио Таяни.", "date": "2019.01.10", "title": "Политическите разногласия няма да попречат на румънското председателство на ЕС"}
{"url": "https://www.24chasa.bg/novini/article/7238387", "text": "Последните събития от последните няколко дни във връзка със закона за горивата показаха, че има напрежение в бизнеса. Това каза в   по БНТ министърът на икономиката Емил Караниколов. По думите му, този закон с недорешени текстове наистина ще създаде това напрежение и това беше анализирано в Министерството на икономиката не само, когато малките търговци казаха, че ще излязат на протест. След като беше приет закона вътре имаше две основни неща - първо, че ще влезе в сила от 28 януари и второто, което задължава Министерството на икономиката да подготви наредба във връзка със закона, обясни Караниколов. Подготвихме наредба и два пъти беше качена на обществено обсъждане и заваляха изключително много забележки по закона, коментари по текстове, искания. Тогава ние разбрахме, че има сериозен проблем в някои текстове, уточни той. \"Всички заинтересовани страни, независимо такива, които казват, че искат да се отложи или не искат да се отложи, казват, че 10 години са чакали този закон и той трябва да го има. Това е секторен закон, който трябва да съществува. Никой не казва - махнете закона, не трябва да има закон. От тази гледна точка ще апелирам към всички заинтересовани страни. Министерството на икономиката утре ще пусне писма до всички тях и ги моля от понеделник да започнем работа. Има текстове, които ние трябва да отразим и коментари, за да не създадем напрежение с влизане в сила на този закон. Считам, че ако всички работим в диалог и в добро отношение, съвсем скоро ще имаме решение на всички проблеми\", допълни министърът. Караниколов обясни още, че е имали три варианта: първият - да се отмени закона; вторият - да остане закона да влезе в сила и след това да започнем да го изменяме; и третият вариант, който избрахме е да отменим влизането му в сила, да съберем заинтересованите страни и да получим баланса, за който всички казват, че не е постигнат в момента със закона.", "date": "2019.01.10", "title": "Емил Караниколов: Създава се напрежение в бизнеса заради закона за горивата"}
{"url": "https://www.24chasa.bg/novini/article/7238395", "text": "Тежките зимни условия и поройните дъждове в северозападната сирийска провинция Идлиб поставиха близо 11 000 разселени сирийски деца в бедствено положение, предупреди днес благотворителна неправителствена организация, предаде ДПА. Според организацията \"Спаси децата\" поройните дъждове са предизвикали наводнения в бежанските лагери. \"Хуманитарните служители на терен казват, че условията са ужасни и опасни за хилядите деца, живеещи в леки палатки и недовършени сгради без прозорци и врати\", каза хуманитарната организация, информира БТА. Изострянето на сблъсъците между въоръжени групировки през последните седмици забави спешната хуманитарна помощ в някои райони, включително снабдяването с палатки и одеяла за останалите без покрив семейства, изложени на студеното време, съобщиха организацията. През последните 10 дни районът на Идлиб преживя ожесточени боеве между сирийския клон на Ал Каида \"Хаят Тахрир аш Шам\" и други бунтовнически групировки. Почти половината от 3-милионното население, живеещо в провинция Идлиб, поне веднъж е напуснало дома си. Според \"Спаси децата\" в тази сирийска провинцията има най-голямо струпване на вътрешно разселени хора в света в 317 лагера и центрове за бежанци. В североизточната провинция Хасака дъждовете предизвикаха наводнение в лагер за разселени сирийци и принудиха хиляди да го напуснат, казаха източници на ДПА.", "date": "2019.01.10", "title": "Близо 11 000 сирийски деца бедстват заради поройните дъждове в Сирия"}
{"url": "https://www.24chasa.bg/novini/article/7238398", "text": "Два вагона дерайлираха на гара Разпределителна в Перник. Временно е преустановено движението на пътническите влакове през гарата, съобщиха от БДЖ. За пътниците от другите влакове ще бъде осигурен превоз с автобуси в участъка между гарите Перник и Драгичево до пълното възстановяване на движението. Извършват се възстановителни дейности от представители на „БДЖ – Товарни превози” и Национална компания „Железопътна инфраструктура”. Причината за инцидента - при заминаване на товарна композиция, след нея се самопридвижва група от осем празни товарни вагона. Вследствие на това на изходните стрелки дерайлират два от вагоните, като е засегнат стълб от контактната мрежа.", "date": "2019.01.10", "title": "Два вагона дерайлираха на гара в Перник"}
{"url": "https://www.24chasa.bg/novini/article/7238143", "text": "Проходът Рожен е блокиран от два закъсали тира. Според заместник областния управител Андриян Петров, двата тира са буксували и са правили маневри, за да се измъкнат от снега, но в един момент са се заклешили на завоите на 300 метра преди връх Рожен в посока Смолян. Така през участъка не могат да преминават никакви тежкотоварни машини, както и почистваща техника. С много маневри и риск става преминаването на леки автомобили. \"Изпращаме в момента техника да изтегли поне единия тир и да освободи движението, така че и почистващата техника да може да премине и да почисти прохода\", каза Петров. Днес екипи на В и К и ЕВН са успели да ремонтират помпите за водата при извора в село Мугла, от където се захранва курорта Пампорово, добави Петров. Курортът не е останал без вода през деня, тъй като е имал запаси във водоем, водоснабдяването му е вече възстановено. От областната управа следят нивото на реките и язовирите предвид обявения оранжев код за областта за валежи.", "date": "2019.01.10", "title": "Проходът Рожен е блокиран от два тира"}
{"url": "https://www.24chasa.bg/novini/article/7237982", "text": "Производството и доставките на сол за обработване на заснежени пътища в Австрия са значително затруднени от обилния снеговалеж, предаде Франс прес. Агенцията се позовава на компанията производител \"Залинен Аустрия\" (Salinen Austria), предава БТА. Въпреки че търсенето на сол на пазара е изключително голямо, базираната в сърцето на Алпите компания признава, че изпитва големи трудности с доставките, тъй като много пътни артерии са затрупани от снега или движението по тях е забранено заради опасност от падането на лавини, заяви говорителката на компанията Катарина Щайнер пред австрийската информационна агенция АПА. Освен това много от служителите на Залинен Аустрия не могат да достигнат до работното си място заради снега. Централата на компанията се намира в Ебензее, близо до Залцбург, и миналата година достави 500 000 тона сол за разчистване на снега. В Западна Австрия през последните дни на много места паднаха до три метра сняг.", "date": "2019.01.10", "title": "Доставките на сол за разчистване на снега са затруднени от обстановката в Австрия"}
{"url": "https://www.24chasa.bg/novini/article/7237981", "text": "Софийският районен съд остави в ареста Антон Антонов - Амет и Виктор Марев - Чоко, обвинени в кражбата на картини на Владимир Димитров - Майстора и Димитър Киров - Ди Киро.  В съда Антонов заяви, че кражбата им е била поръчана от търговеца на изкуство Атанас Йончев - Наско Дългия.  Засега Йончев обаче остава само в обвинение за укривателство на картините, а твърденията на Амет се проверяват от разследващите.  Решението не е окончателно. Амет и Чоко могат да обжалват пред Софийския градски съд. Двамата имат множество присъди, най-вече за кражби и грабежи.", "date": "2019.01.10", "title": "Оставиха в ареста мъжете, задържани за откраднатите картини на Майстора"}
{"url": "https://www.24chasa.bg/novini/article/7237988", "text": "На потребителите, платили неколкократно за електронна винетка за един и същ регистрационен номер с един и същ период на валидност, ще им бъде възстановявана надвзетата сума, съобщиха от Агенция \"Пътна инфраструктура\". Необходимо е потребителят да изпрати заявление в свободен текст, адресирано до председателя на Управителния съвет на Агенция \"Пътна инфраструктура\", в което да опише казуса. Към заявлението трябва да бъде приложена следната информация: при картово плащане - регистрационен номер на автомобила; PAY номер; начин на плащане - чрез мобилно приложение, чрез уеб сайта bgtoll.bg или терминал за самотаксуване. В случай, че плащането е извършено чрез терминал, трябва да посочи обекта, в който се намира устройството; при плащане в брой - разписка за плащане; по банков път - платежно нареждане, съдържащо съответния PAY номер, който системата генерира; регистрационен номер на автомобила. Искането ще бъде разгледано и сумата ще бъде възстановена до 30 дни от постъпването. Потребителят трябва да посочи и банкова сметка, на която да бъде преведена сумата. Заявления ще могат да подават потребителите, купили е-винетка от: специализирания сайт www.bgtoll.bg, мобилното приложение BGTOLL, терминалите за самотаксуване и на каса в брой в Областните пътни управления. Документите трябва да се изпращат на адрес: гр. София, пл. \"Македония\" 3, Агенция \"Пътна инфраструктура\" или в Областните пътни управления. Постъпилите към момента заявки за надвзети суми са 0,1 на сто от продадените електронни винетки, които към 10 януари са 131 737. Днес е възстановена надвзетата сума на деветима потребители, които са купили по две винетки за един и същ период и с един и същ регистрационен номер. Плащането е извършено след проверка на заявлението и приложените документи. От АПИ напомнят, че за сгрешени по вина на потребителя символи от регистрационния номер на превозното средство суми не се възстановяват. Отговорността за правилното деклариране на регистрационния номер на превозното средство е на потребителите.", "date": "2019.01.10", "title": "Връщат парите на потребителите, платили за е-винетка няколко пъти за един и същ номер"}
{"url": "https://www.24chasa.bg/novini/article/7237752", "text": "Днес в Комисията по транспорт на Европейския парламент два от трите доклада бяха отхвърлени, което беше ясен знак от държавите от Централна и Източна Европа на държавите от т.нар. „Пътен алианс“, че арогантното поведение и налагане на решения не е начинът, по който трябва да функционира съюзът. Нещо повече, очевидно, че настоящият парламент няма съгласие за приемане на работещи решения. Това гласуване показа, че компромис по предложените текстове от ЕК, както и последните компромисни предложения, предложени от докладчиците, не могат да бъдат приети. Опитът от страна на ЕК и група държави членки да прокарат явно протекционистки мерки постига единствено разделение. Този опит беше на път да постави началото на края на Европейския съюз, но не успя, съобщиха от пресцентъра на Петър Курумбашев. Ние, като представители на ЕП, за пореден път показахме, че когато сме обединени, може да защитим достойно българския национален интерес. Ние не допуснахме Комисията по транспорт да приеме цялостно решение по Пакета „Мобилност“. За нас е недопустимо, при положение че са отхвърлени две от трите предложения, този въпрос да се поставя на разглеждане в пленарна зала. Очакваме всички институции в България да продължат своите усилия в подкрепа в тази битка за отстояване на нашите национални интереси. Благодарим на българските, полските, румънските и латвийски превозвачи и транспортни работници, народни представители, министрите на транспорта на България, Полша и Литва, които създадоха неповторима атмосфера пред Европейския парламент и накараха да се почувстваме на родна земя. Така защитиха достойнството си на равноправни членове на ЕС, правото си на труд, конкуренция и свободен пазар. Днес показахме, че „Съединението прави силата“.", "date": "2019.01.10", "title": "Обща позиция на българските депутати в ЕП след гласуването на пакета „Мобилност“"}
{"url": "https://www.24chasa.bg/novini/article/7237771", "text": "Учебните занятия в няколко области на Албания са прекратени поради обилния снеговалеж и ниските температури, предаде агенция МИА. Министерството на образованието, младежта и спорта съобщи, че в общо 280 училища вчера не е имало часове и така ще бъде и в следващите дни. Учениците в областите Шкодра, Кукъс, Корча, Елбасан, Гирокастра, Пешкопия са пуснати във ваканция, както и децата в планинските селища. Пропуснатите учебни дни ще бъдат отработени след като времето се подобри, съобщи албанското министерство. Планинските селища за блокирани от снега, електроснабдяването често прекъсва, предава БТА. Министърът на отбраната Олта Джачка оцени ситуацията като тежка и призова гражданите да не излизат от домовете си, ако не се налага, а собствениците на автомобили да не излизат без вериги и строго да спазват правилника за движение и да се съобразяват с условията на пътя. Над 2000 албански войници, полицията, служители в електроразпределението са в пълна готовност да окажат подкрепа на гражданите при необходимост. Военни хеликоптери са готови да транспортират евентуално болни хора и да доставят храна в блокираните населени места, заяви Джачка. Напълно блокирани са селата в областите Голо бърдо и Гора.", "date": "2019.01.10", "title": "Лошото време в Албания затвори 280 училища"}
{"url": "https://www.24chasa.bg/novini/article/7237775", "text": "Окръжна прокуратура – Ямбол предаде на съд инспектор от Областната дирекция за безопасност на храните – Ямбол (ОДБХ), съобщиха от пресцентъра на прокуратурата. за съответствието му с ветеринарно-санитарните изисквания, необходими за приготвяне на сандвичи за вкъщи и приготвяне на топли напитки в чашки за еднократна употреба в него, да провери наличната технологична документация и тази по системата за самоконтрол в обекта и да даде положително становище (предложение) за дейността на обекта до директора на ОДБХ-Ямбол за регистрирането му в Регистъра на обектите за производство на храни и за търговия с храни от Закона за храните и за издаване на удостоверение за регистрацията му - престъпление по чл.301, ал.1 от НК. Окръжен съд – Ямбол е насрочил заседанието си на 11.01.2019 г.", "date": "2019.01.10", "title": "Съдят взелия подкуп служител на агенцията по безопасност на храните в Ямбол"}
{"url": "https://www.24chasa.bg/novini/article/7237790", "text": "„Цената на водата расте, но не и качеството на ВиК услугата“. Това каза днес омбудсманът Мая Манолова в хотел „Шумен\", където заедно с местния обществен посредник Иван Капралов организира обществена дискусия на тема: „Право на заплащане на качествена ВиК услуга\". Това съобщиха от пресцентъра на омбудсмана. „Ситуацията в Шумен е най-драстична, предвид най-високата цена на водата в България и смея да кажа с най-лошото качество“, аргументира решението си Манолова за провеждане на форума в гр. Шумен. По думите й в края на миналата година Комисията за енергийно и водно регулиране /КЕВР/ е представила анализ за състоянието на ВиК сектора в страната, според който показателите на Шумен са били „отчайващи“, водата е била с много лошо качество и 80% течове. „Недоволството на гражданите от т.нар. реформа във ВиК сектора нараства. Реално се повишават единствено и само цените. Нищо не се променя към по-добро – нито качеството на водата, нито качеството на услугата, нито намаляват течовете, нито стават по-ефективни инвестициите. Реформата, такава каквато в момента се провежда, се отнася и се изчерпва единствено и само с повишаването на цените. Това от своя страна води до нарушаване на достъпа и до накърняване на едно основно човешко право – правото на вода, което е тясно свързано и с правото на живот. Аз като омбудсман не мога да остана безразлична към този процес“, категорична бе Манолова. Тя информира, че през миналата година институцията на омбудсмана е била „буквално залята” от жалби срещу ВиК услугите – 751, което пък ги поставя на първо място сред жалбите на потребители. „Подготвила съм конституционна жалба по отношение на Закона за регулиране на ВиК услугите, с която ще атакувам формирането на цените във ВиК сектора и по-конкретно т. нар. „единна цена“, която натоварва много най-бедните български граждани, които живеят в малките населени места, където най-често водоснабдяването е гравитачно“, допълни омбудсманът. Манолова бе категорична, че така бедните хора реално спонсорират малко по-заможните, а пък всички български граждани спонсорират ВиК дружествата, което е нечестно и трябва да бъде прекратено. Тя информира още, че е подготвила предложения до всички отговорни по проблема институции, но беше безкомпромисна, че първо трябва да се започне със законодателни промени. „Абсолютно е належащо повишаването на цената на водата да се обвърже с реални резултати, с подобряване на качеството на услугата на водата, с намаляване на течовете, с повече ефективност на инвестициите. Настоявам за отмяна на т. нар. „единна цена“ в рамките на територията на една ВиК асоциация, защото това е абсолютно несправедливо по отношение на българските граждани“, посочи общественият защитник. Манолова подчерта, че ще настоява и за преразглеждане на бизнес плановете на ВиК асоциациите, защото в резултат на тях в 5-годишния период занапред единствено се повишава цената на водата, което е свързано с повишаването на инфлацията. „Това означава, че през следващите години единственото, което ще се следи, е инфлацията, нищо друго“, каза омбудсманът. Манолова бе категорична, че ще настоява още за ясни критерии за социална поносимост, които да бъдат записани в закона, тъй като в момента КЕВР „произволно прилага различни статистически показатели“. Тя ще поиска и въвеждане на лицензиране на ВиК дружествата, което би довело до осъществяването на по-сериозен контрол върху дейността им. „Според експерти ефективността от служителите във ВиК дружествата не е особено висока“, обоснова се омбудсманът. На място пред представителите на ВиК асоциацията в Шумен Мая Манолова настоя да бъде определена цена по-ниска от пределната, която КЕВР бе определила в края на миналата година. „Това е абсолютно в правомощията на ВиК асоциацията и зависи от гласуването на областния управител, на кметовете, така че те би следвало да поемат ясни ангажименти в тази посока“, заключи омбудсманът. В дискусията участваха всички отговорни институции, граждани и неправителствени организации – областният управител на Шумен проф. Стефан Желев, кметът на Общината Любомир Христов, общински съветници от Шумен и Гулянци, народни представители от района, представители на Министерството на регионалното развитие и благоустройството, Министерството на околната среда и водите, Комисията за енергийно и водно регулиране, Българската асоциация по водите, Съюза на ВиК операторите, членове на Асоциацията по ВиК – Шумен и др.", "date": "2019.01.10", "title": "Манолова от Шумен: Цената на водата расте, но не и качеството на ВиК услугата"}
{"url": "https://www.24chasa.bg/novini/article/7237705", "text": "По искане на Районна прокуратура - Велико Търново, съдът взе мярка за неотклонение задържане под стража по отношение на извършител на телефонна измама, съобщиха от държавното обвинение. Прокуратурата е привлякла в качеството на обвиняем Янко Н. за това, че на 15.12.2018 г. в гр. Велико Търново в съучастие като извършител с А. П. – помагач, представяйки се за длъжностно лице – служител на МВР, с цел да набави за себе си и за А.П. имотна облага, възбудил и поддържал заблуждение у жена от гр. Велико Търново, че трябва да съдейства на органите на МВР за залавяне на престъпник, занимаващ се с телефонни измами. Убедил старицата, че  за целта е необходимо да му предаде пари, и с това ѝ причинил имотна вреда в размер на 6780 лева, като измамата представлява опасен рецидив. Преценено е, че от събраните до момента доказателства може да се направи обосновано предположение за авторството на деянието и че е налице опасност обвиняемият да се укрие или да извърши престъпление. Разследването продължава под ръководството на ВТРП.", "date": "2019.01.10", "title": "Оставиха в ареста телефонен измамник,\nизмъкнал 6780 лв. от възрастна великотърновка"}
{"url": "https://www.24chasa.bg/novini/article/7237792", "text": "Трима добруджанци декларираха доходите си за 2018 година пред НАП в първите минути на данъчната кампания, която започна на 10 януари, като две от годишните декларации са подадени по електронен път – съобщиха от фронтофиса на службата в Добрич. Най-нетърпелив да обяви доходите си пред приходната агенция е земеделски стопанин от Добрич, който е декларирал доходите си, включително и получени субсидии, с персонален идентификационен код. От местния офис на Агенцията напомнят, че всички физически лица, които са получил доходи по извънтрудови правоотношения, трябва да ги декларират пред НАП. Работилите по граждански договор през 2018 година подават годишна декларация, независимо от размера на получените хонорари или възнаграждения. До 30 април годишна данъчна декларация подават и лицата, които през изминалата година са упражнявали дейност, облагана с патентен данък, земеделските производители, а така също и тези, които са получили доходи от наем, доброволно осигуряване или застраховане, дивиденти и ликвидационни дялове от източник в чужбина.", "date": "2019.01.10", "title": "Трима добруджанци подадоха декларациите си в началото на данъчната кампания"}
{"url": "https://www.24chasa.bg/novini/article/7237791", "text": "Лидерът на Европейската народна партия Манфред Вебер, който е кандидат за председател на Европейската комисия на предстоящите избори, заяви, че е необходимо решение за спора между Атина и Скопие и отваряне на европейската перспектива за Македония, съобщи Танюг. На всички е ясно, че въпросът около името на Македония трябва да бъде решен и да се създаде възможност за позитивно икономическо и европейско бъдеще, заяви Вебер в изявление за Юроактив, цитиран от БТА. Според думите на първия човек в Европейската народна партия отговорността за изпълнението на Преспанското споразумение и неговата финализация е в ръцете на властите в Атина, а за това е необходима и подкрепа от гръцката опозиция.", "date": "2019.01.10", "title": "ЕНП: Спорът между Атина и Скопие трябва да бъде решен"}
{"url": "https://www.24chasa.bg/novini/article/7237846", "text": "Група граждани, въпреки студеното време и снега, и днес излязоха на протест пред парламента на Македония, съобщи МИА. Те протестират против конституционните изменения и казват, че протестът е за защита на македонското име, идентичност, история и традиция на македонския народ и против, както казват, \"най-голямото македонско предателство\". В протеста участват членове на гражданските сдружения \"Македония блокира\", \"Християнско братство\" , партията \"Единна Македония\" и \"Твърдолинейни\", предава БТА. Улицата пред парламента е напълно блокирана, а се забелязва и голямо присъствие на полиция. Македонският парламент ще продължи заседанието си в 16 часа. В дневния ред е последната фаза от процеса на конституционни поправки, които произлизат от Преспанския договор.", "date": "2019.01.10", "title": "Втори ден на протести пред македонския парламент"}
{"url": "https://www.24chasa.bg/novini/article/7237833", "text": "Френският външен министър Жан-Ив Льо Дриан заяви днес, че Франция ще изтегли военните си от Сирия, когато се намери политическо решение на конфликта там, предаде Франс прес. \"Ние сме в Ирак, имам скромно присъствие и в Сирия, подпомагайки американците\", каза Льо Дриан пред информационната телевизия СиНЮЗ. Френските власти много рядко признават, че в Сирия има френски специални сили, отбелязва АФП, цитирана от БТА. \"Естествено, когато е налице политическо решение, ние ще се изтеглим\", добави министърът без повече уточнения. Льо Дриан приветства промяната в становището на американския президент Доналд Тръмп, който, след като изненадващо обяви през декември изтегляне на 2000 американски войници от Сирия, впоследствие каза, че изтеглянето ще се извърши \"с подходящо темпо\". Днес американският президент казва, че изтеглянето ще стане по-бавно, несъмнено благодарение на натиска от различни посоки, включително от страна на Франция. Президентът Еманюел Макрон разговаря няколко пъти с него и изглежда има промяна във вижданията на Тръмп, което намирам за положително, заяви Льо Дриан. Париж участва с 1200 военни във въздушните операции на международната антиджихадистка коалиция (между 5 и 10 процента от ударите), в артилерията, специалните сили в Сирия и в обучението на иракската армия. Пред СиНЮЗ Льо Дриан изтъкна необходимостта да се гарантира на международно равнище сигурността на сирийските кюрди. Те са най-добрите ни съюзници в борбата срещу групировката \"Ислямска държава\" в Леванта и ще са пряко застрашени от изтеглянето на американските сили, отбеляза министърът. Франция се безпокои и от съдбата на европейските джихадисти (главно френските), пленени от кюрдите в Североизточна Сирия, които би искала да бъдат съдени на място.", "date": "2019.01.10", "title": "Франция ще изтегли военните си от Сирия, когато там се намери политическо решение"}
{"url": "https://www.24chasa.bg/novini/article/7237889", "text": "Всеки доклад е неразделна част от останалите, включително неприетите. След като дори един от трите падне, пакетът \"Мобилност\" не може да влезе в пленарната зала. А днес паднаха два. От днес шансът да не се занимаваме въобще с пакета се увеличи неимоверно. И със сигурност пакетът \"Макрон\" няма да бъде гласуван през януари. Това разясни пред \"24 часа\" евродепутатът от ГЕРБ/ЕНП Андрей Новаков, който преди малко отхвърли два от трите доклада в транспортната комисия. Той бе е един от тримата българи, които го сториха, наред със Сергей Станишев и Петър Курумбашев от ПЕС. \"В залата присъства и министърът на транспорта Росен Желязков, който през последните два дни направи изключително много срещи. През цялото време се чуваха и възгласите на превозвачите от площада\", разказа още евродепутатът от ГЕРБ. Комисията по транспорт на Европейския парламент отхвърли последните предложения, свързани с правата на шофьорите на камиони за международен превоз. Евродепутатите отхвърлиха внесените промени, отнасящи се до заплащането на шофьорите, докато са в командировка, както и промени, свързани с времето за почивка на шофьорите. Това на практика означава, че засега текстовете не могат да влязат за гласуване в пленарната зала на Европейския парламент и положението с командировките на международните шофьори остава такова, каквото е в момента. Току-що приключи среща на координаторите на всички парламентарни групи в Европейския парламент, на която бе постигнато споразумение, че пакетът \"Макрон\" са замразява до края на месеца. Иначе според календара на институцията той щеше да влезе в пленарната зала най-вероятно още другата седмица в Страсбург. изтъкна още Новаков пред \"24 часа\". Безпрецедентно е и това един пакет да бъде раздробен толкова много, като \"Мобилност\" днес, допълни той. Новаков сподели още, че до снощи с колегите му са смятали и сме губели с три гласа. Буквално в последния момент испанци и португалци в комисията са решили да ни подкрепят. По-рано Новаков нахъса събралите се пред ЕП шофьори от България, Румъния, Полша и Латвия с думите: \"Здравейте, герои! Вие бяхте този допълнителен глас вътре, вие бяхте тези, които наклонихте везните. Които направихте така, че два от три доклада да паднат. Вие сте победителите. Вие сте виновни това нещо да се случи, вие го извоювахте, вие ни помогнахте! Вие не се отказахте, вие стояхте до нас! Вие не се уплашихте! Доказахте, че не могат да ви запушат устата. Че понякога едно плюс едно значи три. Това го показахте вие! Вие днес сте основният виновник това нещо да се случи. Ваша е заслугата! Благодаря ви! Един човек не е на сцената - искам да благодаря и на Ангел (Джамбазки) за това, което направи, на Петър (Курумбашев) и на Сергей (Станишев), с които гласувахме заедно вътре. Но най-вече на вас - вие сте герои!\" За да усети как живеят шофьорите, миналата година Новаков пропътува разстоянието от Брюксел до България с ТИР.", "date": "2019.01.10", "title": "Андрей Новаков: Пакетът \"Макрон\" със сигурност няма да се гласува този месец"}
{"url": "https://www.24chasa.bg/novini/article/7237878", "text": "Полицията в Русе е арестувала 36-годишен мъж за разпространение на наркотици. Това съобщиха от областната дирекция на МВР в града. Мъжът е бил задържан от полицаите, след като била получена информация, че продава наркотици. При последвалия обиск у него са открити около 10 грама хероин и два грама метамфетамин, както и две електронни везни. Разследването по случая продължава, за да се установи цялата престъпна дейност на задържания.", "date": "2019.01.10", "title": "Арестуваха 36-годишен наркопласьор в Русе"}
{"url": "https://www.24chasa.bg/novini/article/7237898", "text": "Собствениците на една от най-известните сгради в Ню Йорк - \"Крайслер билдинг\", искат да продадат небостъргача, който е с близо 90-годишна история. Небостъргачът е собственост на фонда \"Abu Dhabi Investment Council\", който придоби мажоритарния дял в сградата, след като плати 800 млн. долара през 2008 г. Останалата част от имота се държи от \"Tishman Speyer\",  Небостъргачът е построен от компанията \"Сhrysler Corporation\" на 27 май 1930 г. в източната част на Манхатън. Височината му е 320 метра. Сградата е с площ от 1.26 милиона квадратни метра. \"Вълнуващо е. Получавам запитвания от цял свят\", каза Дарси Стаком, ръководител на брокерската компания CBRE Group Inc., която се занимава с продажбата на небостъргача. Цена на сградата обаче все още не е оповестена.", "date": "2019.01.10", "title": "Продават един от символите на Ню Йорк (Снимки)"}
{"url": "https://www.24chasa.bg/novini/article/7237935", "text": "Председателят на Върховния касационен съд (ВКС) Лозан Панов е поискал прокурорската колегия на Висшия съдебен съвет (ВСС) да вземе становище за писмо на четирима прокурори, в което предлагат на апелативния спецсъд делото срещу Десислава Иванчева да не бъде давано на проверяваща комисия от ВКС. Това съобщиха от пресцентъра на съда. Писмото, с което прокурорите молят апелативния спецсъд да не дава папките на върховните съдии, е подписано от и. ф. ръководителят на Специализираната прокуратура Димитър Петров, временния началник на Апелативната специализирана прокуратура Николай Найденов и прокурорите Илиян Рангелов и Тихомир Стоев. В предложението се напомня, че със заповед на председателя на ВКС е извършена проверка на организацията на дейността на Апелативния специализиран съд (АСНС) по въззивни наказателни частни дела, образувани и разгледани по частни жалби, респективно частни протести, срещу определения на първоинстанционния съд, постановени по искания за промяна на изпълняваните спрямо подсъдимите Десислава Иванчева и Биляна Петрова мерки за неотклонение. „За такова предложение не само липсва правно основание. То представлява недопустим опит за институционално въздействие върху съда, нарушаване на конституционно установения баланс на държавната власт и върховенството на закона, груба намеса в съдебната независимост. Не на последно място целта му е опит да се осуети образувана по надлежния ред проверка на АСНС. В своите Стандарти за независимостта на съдебната власт Висшият съдебен съвет посочва, че независимостта е основна ценност на съдебната власт, предпоставка за върховенството на закона и гаранция за справедлив процес. Тя трябва да се заслужи, отвоюва и охранява. Намирам, че това налага произнасянето на прокурорската колегия на Висшия съдебен съвет.“ – категоричен е председателят на ВКС.", "date": "2019.01.10", "title": "Панов с въпроси към прокурорската колегия на ВСС заради делото Иванчева"}
{"url": "https://www.24chasa.bg/novini/article/7237857", "text": "Окръжният съд в Бургас остави зад решетките Росен Минасян, обвиняем за побой над охранителя Веселин Вълев. На 29 декември Вълев бе нападнат и удрян с юмруци в лицето, при което са му избити два предни зъба. Адвокатът на задържания Петър Димитров отново поиска по-лека мярка за задържане, но магистратите оставиха бияча в ареста. Според прокуратурата има опасност той да се укрие, тъй като както \"24 часа\" пръв писа, Минасян бе задържан  при опит да напусна страната на 31 декември. Това е станало на Летище София, от където младият мъж е трябвало да лети за Англия. От 3 г. бургазлията живеел във Великобритания, работел като шофьор и издържал приятелката си и детето им, които останали в Бургас. И пред районния съд, който му наложи най-тежката мярка за неотклонение \"задържане под стража\" и днес бургазлията изрази съжаление за стореното.", "date": "2019.01.10", "title": "Биячът на гард в Бургас остава в ареста"}
{"url": "https://www.24chasa.bg/novini/article/7238022", "text": "Петдесет и един мигранти, представящи се за кюрди, акостираха рано тази сутрин на италианския бряг, предаде Франс прес. Според италианското вътрешно министерство това е първият случай на пристигнали по море в Италия мигранти за тази година. Броят им през миналата година бе 23 370, като близо 13 000 от тях дойдоха от Либия, а останалите от Тунис, Турция и Алжир. Преминаващите през Турция мигранти често са превозвани с платноходни кораби от украински или руски трафиканти и са стоварвани нощно време на морските брегове в Южна Италия. С платноходка пристигна в Италия и групата от 51 мигранти в ранните часове на днешния ден, предаде БТА. Жителите на Торе Мелиса в Калабрия бяха събудени около 04:00 ч. местно време (03:00 ч. по Гринуич) от виковете на мигрантите, чиято платноходка се преобърна на няколко метра от брега, съобщиха италианските медии. Благодарение на проявената от местните жители солидарност мигрантите бяха откарани в намиращ се наблизо хотел, където имаха възможност да се изсушат и стоплят, преди да бъдат изпратени по-късно през деня в център за настаняване. В групата мигранти има шест жени и четири деца, сред които и бебе на няколко месеца. Италианските власти задържаха двама мъже, за които се подозира, че са трафикантите на групата. Въпреки изразената от италианския вътрешен министър и лидер на крайнодясната партия \"Лига\" Матео Салвини решимост незаконните мигранти да не бъдат допускани до бреговете на Италия, те продължават да достигат до италианската територия по море. След като Салвини стана министър на 1 юни миналата година, вътрешното министерство преброи 9930 пристигания на мигранти на италианските брегове.", "date": "2019.01.10", "title": "51 мигранти акостираха на италианския бряг"}
{"url": "https://www.24chasa.bg/novini/article/7238026", "text": "Почина Николай Узунов дългогодишен актьор в Младежки театър и приятел! Това написа във фейсбук колежката му Рени Григорова. Участвал е в сериала \"На всеки километър\", както и филмите \"Зарево над Драва\", \"Автостоп\", \"Един снимачен ден\", Иконостасът\", \"Шведски крале\", \"Отклонение\" и др.  \"Над 20 са постановките в които сме играли заедно,една от тях е Котаракът в чизми която ни свърза за първи път!С нея пътувахме в чужбина и България записахме плоча!Да не говорим че ние в театрите бяхме семейство заедно работехме и почивахме!На море на планина абе един живот заедно! Мъчно ми е Ники, светъл път, довиждане и аплодисменти!\", добави Григорова. Николай Узунов е роден е в град Чирпан на 30 октомври 1945 г. През 1968 г. завършва актьорско майсторство в класа на професор Желчо Мандаджиев във ВИТИЗ „Кръстьо Сарафов“. Работил е в Драматичен театър „Сава Огнянов“ в Русе (1968-1970) и Народен театър за младежта (1970-1990).", "date": "2019.01.10", "title": "Почина актьорът Николай Узунов"}
{"url": "https://www.24chasa.bg/novini/article/7237359", "text": "След тричасови речи и противоречиви информации митингът на българските и румънските превозвачи на площад \"Люксембург\" в Брюксел завърши с Дунавско хоро. Веят се трибагреници и се скандира \"Победа\". Дали обаче има победа, питат част от присъстващите. Министърът на транспорта Росен Желязков заяви, че трябва да се изчака срещата на координаторите, които вземат решение за движението на пакета \"Мобилност\". \"Стига с подобни категории \"Победа\" или \"Загуба\". Предложенията са направени в три доклада. Два от тях - за командироването на шофьорите и за почивката им в кабините, бяха отхвърлени. Тоест те не са приети, посочи Росен Желязков. А третият доклад, който засяга връщането на камионите на всяка четвърта седмица, по думите на министъра няма правно основание да влезе в пленарна зала, тъй като Съветът на министрите го е отхвърлил. А сега Транспортната комисия на Европарламента иска да го върне, обобщи Росен Желязков. Лидерът на ПЕС Сергей Станишев също потвърди, че днес е постигнат успех за българския траснпортен бизнес.", "date": "2019.01.10", "title": "С Дунавско хоро и \"Победа\" завърши митингът на българи и румънци в Брюксел"}
{"url": "https://www.24chasa.bg/novini/article/7236827", "text": "Учен от Института за изследвания на Русия, Източна Европа и Централна Азия при Китайската академия на науките Сю Болиън счита, че разплащателните операции в национални валути на Китай и на Русия в икономическо-търговското сътрудничество отговаря на стратегическите нужди на двете страни. Това не само е от важно значение за повишаване нивото за справяне с външните рискове, но и за подсилване на взаимната икономическа сигурност и създаване на по-справедлива международна финансова система, предаде  От ноември 2010 г. централните банки на Китай и Русия подписаха споразумение за механизма за разплащателни операции в национални валути. В момента тя се развива стабилно. Сю Болиън счита, че от обема и структурата на търговията между Китай и Русия се вижда, че двете страни имат спешна нужда от разплащателни операции в национални валути. В момента тяхното икономическо-търговско сътрудничество става все по-тясно. През 2018 г. търговският обмен между страните се очаква да надвиши 100 милиарда щатски долара. Използването на национални валути при разплащателните операции е по-удобно и по-изгодно, каза още експертът.", "date": "2019.01.10", "title": "Развитието на разплащателните операции в национални валути на Китай и Русия отговаря на стратегическите им нужди и интереси"}
{"url": "https://www.24chasa.bg/novini/article/7237357", "text": "Ловци убиват овчарски кучета, защото им пречели на лова. Това алармират животновъди от Крумовградско. По случая е сезирана прокуратурата. Иззети са ловни пушки, за да се извърши балистична експертиза. Първа за случая сигнализира собственичката на убитите животни Радостина Стоева, която на 8 януари публикува пост със следното съдържание: „Кучетата са простреляни на 06.01.2019 г. когато ловната дружина от с. Странджево, общ. Крумовград ловува в местност, за която няма разрешение в бележката. Разрешението е било за друга местност. Кучетата са с паспорти и регистрация, били са на 10 м от стадото и с козаря, който по чудо не е пострадал! Кучетата не са бездомни, имат си спъвачки, не са нападнали нито ловджиите, нито техните кучета! Гадните самозабравили се ловджии са стреляли за кеф, за бабаитлък, ние животновъдите сме им трън в очите, искат гората само за себе си, овчарските кучета им били гонели дивеча! Наглост! А те какво правят в непозволена местност – бракониерстват!!“ В друга публикация собственичката написа: „Здравейте, приятели, всички, които вдигнахте шум около избиването на овчарските кучета в с. Странджево и които споделяйте и подавайте сигнали! Днес между 11 и 12 часа по БНР-Кърджали ще бъде излъчено интервю с мен(предварително е записано) , после ще говори и т. н. кмет на Странджево. Ако имате възможност- изслушайте лъжите му. Искам още веднъж да благодаря за съпричастността и особено на Деница Костова, Диана Димова, Димитрина Тодорова и Руслана Попова, които разгласиха случая и предизвикаха гражданската активност! Сега полицията събира пушките на ловците, тъй като има гилзи и куршуми и трябва да се прави балистична експертиза...желая лек ден на всички и ще ви държа в течение!“ \"Кучетата са простреляни на 06.01.2019 г. когато ловната дружина от с. Странджево, общ. Крумовград ловува в местност, за която няма разрешение в бележката. Разрешението е било за друга местност. Кучетата са с паспорти и регистрация, били са на 10 м от стадото и с козаря, който по чудо не е пострадал! Кучетата не са бездомни, имат си спъвачки, не са нападнали нито ловджиите, нито техните кучета! Гадните самозабравили се ловджии са стреляли за кеф, за бабаитлък, ние животновъдите сме им трън в очите, искат гората само за себе си, овчарските кучета им били гонели дивеча! Наглост! А те какво правят в непозволена местност - бракониерстват!!\", пише Камелия К. във фейсбук. ", "date": "2019.01.10", "title": "Ловци убивали кучета в Крумовградско, пречели им на лова (Снимки)"}
{"url": "https://www.24chasa.bg/novini/article/7237375", "text": "Водещ дилър на наркотици, организирал разпространението на дрога на територията на Пазарджик е задържан от служители на местното полицейско управление, съобщи говорителят на областната полицейска дирекция Мирослав Стоянов. 23-годишният Стефан Т. е арестуван при двудневна операция, проведена във вторник и сряда, след дълга оперативна разработка. При обиск в гаражно помещение, ползвано от дилъра първоначално били открити около 31 грама суха листна маса, която реагирала положително на марихуана. Последвало претърсване и в апартамент, където криминалистите се натъкнали на още 15 грама синтетичен канабиноид и 6.5 грама метамфетамин. В рамките на операцията полицаите извършили и проверка в офис на куриерска фирма в Пазарджик. Там била открита пратка, предназначена за Стефан Т., в която имало почти 210 грама зелена листна маса, която реагирала положително на синтетичен канабиноид. В хода на разследването безусловно е уставено, че младият мъж е дилър на дрога за територията на Пазарджик и близките села. Той е задържан първоначално за 24 часа, но в последствие прокуратурата е удължила този срок със 72 часа. Очаква се от държавното обвинение да поискат от съда постоянен арест за наркопласьора.", "date": "2019.01.10", "title": "Водещ дилър на наркотици е задържан в Пазарджик"}
{"url": "https://www.24chasa.bg/novini/article/7237451", "text": "Полицаи от Седмо РУ  в София установиха и задържаха двама нападатели на млад мъж. Действия по разследването стартирали през месец март миналата година, когато в полицията бил получен сигнал, че на кръстовището на бул. \"Патриарх Евтимий\" и ул. \"Самара\", след спречкване на пътя, младият мъж бил нападнат и бит от двама непознати, които след това избягали. Това съобщиха от МВР. Пристигналият на място екип на Спешна помощ откарал пострадалия в болнично заведение за оказване на медицинска помощ. В хода на оперативно-издирвателните действия, предприети в рамките на образуваното досъдебно производство, двамата нападатели - на 45 години, от София, попаднали в полицейски капан. След доклад на събраните материали в Софийска районна прокуратура са им повдигнати обвинения за престъпление по чл.131 от НК.", "date": "2019.01.10", "title": "Задържаха двама, нападнали млад мъж в София през март и избягали"}
{"url": "https://www.24chasa.bg/novini/article/7237447", "text": "Лидерът на управляващата в Румъния Социалдемократическа партия  се очаква да не присъства на събитията, с които ще бъде отбелязано началото на румънското председателство на Съвета на ЕС, съобщава Асошиейтед прес, цитирана от БТА. Драгня, който влезе в конфликт с Европейския съюз около подхода на правителството към борбата с корупцията, ще пропусне днес концерта и разговорите на лидерите на страната с председателя на Европейската комисия Жан-Клод Юнкер и с председателя на Европейския съвет Доналд Туск. Партията на Драгня предприе спорна съдебна реформа, която беше критикувана многократно от ЕС, който твърди, че тя защитава корумпирани високопоставени държавни служители. За церемониите Драгня, който е председател на долната камара на румънския президент, е прехвърлил правомощията си на свой заместник.", "date": "2019.01.10", "title": "Ливиу Драгня ще пропусне церемониите за началото на румънското председателство"}
{"url": "https://www.24chasa.bg/novini/article/7237475", "text": "С въвеждането на новите касови апарати и софтуера за управление на продажбите, няма да има хаос по подобие на този с електронните винетки, каза пред журналисти днес Росен Бъчваров, говорител на Националната агенция по приходите, цитиран от БТА. До тяхното въвеждане - 29 март, има достатъчно време фирмите да въведат фискален софтуер, който отговаря на изискванията на НАП, посочи той. Регистрирани по ДДС фирми до края на март трябва да сменят софтуера на продажбите си, за да има връзка с касовия апарат и принтера, който издава касовата бележка. Технически проблеми с обработката на информацията или сървъра от страна на НАП не очакваме, добави Бъчваров. Вече ще се издават само фискални, а не служебни бонове за продажба на стоки и услуги. НАП обработва стотици милиони касови операции на огромен брой фирми и смятам, че ще справим с новите изисквания, посочи Бъчваров. Говорителят на НАП каза, че към момента в приходната агенция има четири регистрирани софтуера за продажби по новите условия, а други 19 са в процедура на одобрение. Той допълни, че половината от съществуващите касови апарати и принтери отговарят на изискванията и само трябва да им се актуализира софтуера.", "date": "2019.01.10", "title": "НАП: С новите касови апарати няма да има хаос като с винетките"}
{"url": "https://www.24chasa.bg/novini/article/7237464", "text": "Ачо Йорданов от Симеоновград е председател на хасковското сдружение “Единство”,  Жалбата е заради изказването на Каракачанов за двамата младежи от ромски произход, които пребиха военен в село Войводиново, предаде , заради които „Единство“ го праща на КЗД. Ачо Йорданов преди години влизаше в новинарските хроники с нестандартни прояви. През 2008 година от ВиК му бяха спрели водата заради борч от 5000 лева, а той бомбардира институциите, че това е на етническа основа, писаха тогава местните медии. Година по-рано пък влезе в новините с жалба на ром, който се оплака, че е бил шамаросан от Ачо не къде да е, а в полицейския участък в Симеоновград. На последните местни избори през 2015 година пък Ачо Йорданов се кандидатира за кмет на Сименовград.  Межувременно във фейсбук се разпространява снимка, на която се вижда, че в кабинета си той държи турско знаме и портрет на Кемал Ататюрк, създателят на светската държава Турция, идолът на турците, видя \"24 часа\". \"Сдружение “Единство” – Хасково no coment\" е написал под нея Anton Andonow. За сдружение \"Единство\" - Хасково, от името на което е подадена жалбата,  в търсачките не излизат никакви данни. ", "date": "2019.01.10", "title": "Ачо Йорданов от Сименовград е човекът, атакувал Каракачанов за \"наглите цигани\""}
{"url": "https://www.24chasa.bg/novini/article/7237481", "text": "Пликове с подозрителен прах са получени днес в още три гръцки университета, , съобщава \"Катимерини\", като се позовава на полицейски източници. Новите пратки са получени в университетите в Керкира (Корфу) и Крит и в Политехниката в Атина, предаде БТА. Ректорите на университетите са информирали властите за получените пликове, които са били изпратени в сряда, но не са били отворени. Егейският университет в град Митилини на гръцкия остров Лесбос беше затворен, след като вчера беше получена пратка, съдържаща съмнителен прах. По данни на телевизия Скай лицето, изпратило пратката, е индиец. На плика, адресиран до ректора на университета, било написано на английски \"Ислямът ще победи\".", "date": "2019.01.10", "title": "Пликове с подозрителен прах са получени в още три гръцки университета"}
{"url": "https://www.24chasa.bg/novini/article/7237482", "text": "Унгарският премиер Виктор Орбан заяви днес, че би искал антиимигрантските партии да спечелят мнозинство на изборите за Европейски парламент напролет, което според него може да доведе до подобни промени и в изпълнителните органи на Европейския съюз, предадоха Ройтерс и БТА. Целта на Унгария е най-напред да се осигури антиимигрантско мнозинство в Европарламента, след това в Европейската комисия, а после, когато изборите в отделните страни променят политическия пейзаж на континента, и в Европейския съвет, където националните лидери вземат най-важните за ЕС решения, заяви на пресконференция Орбан.", "date": "2019.01.10", "title": "Орбан: Целта на Унгария е да се осигури антиимигрантско мнозинство в Европарламента"}
{"url": "https://www.24chasa.bg/novini/article/7237470", "text": " (ФнФ) стартира провеждането на пазарни консултации с потенциални финансови посредници и ключови участници в инвестиционната среда от страната и чужбина, като част от подготовката на процедура за прилагането на нов финансов инструмент -   (ФТТ). Чрез този процес Фонд на фондовете цели да постигне оптималната структура на финансовия инструмент, отчитайки настоящите потребности на пазара и на максимално широк кръг заинтересовани лица, както и да изпълни целите заложени в Оперативна програма „Иновации и конкурентоспособност” 2014-2020 г. (ОПИК), която го финансира. Фонд за технологичен трансфер е специфичен финансов инструмент, чиято цел е да спомогне за осъществяване на връзка на науката и бизнеса, чрез създаване на благоприятна среда за развитие на иновациите, което от своя страна да спомогне за привличане на чуждестранни инвестиции и опит, а също така за извеждане на българските предприятия и българските иноватори на международния пазар. Ресурсът, предоставен от Фонд на фондовете е в размер на 30 млн. евро, като се очаква, да бъде привлечено и допълнително съфинансиране от частни инвеститори. Структурата на инструмента по отношение на финансирането от ФнФ е изключително гъвкава, като ще зависи от етапа на развитие на конкретния бизнес и ще варира в широк диапазон, от 25 хиляди до 5 милиона евро. С мобилизираните средства, ФТТ ще осигурява дялови и квази-дялови инвестиции в предприятия, развиващи проекти, свързани с трансфер на технологии, ползите от които ще бъдат насочени към България. ФТТ ще инвестира в проекти, предимно в ранен етап на развитие, произхождащи от университети, технологични паркове, научни лаборатории и др. Цел на инструмента е фокусирането на инвестициите за развитие на иновационния потенциал в следните тематични области: мехатроника и чисти технологии; информатика и информационни и комуникационни технологии; индустрия за здравословен живот и биотехнологии; нови технологии в креативни и рекреативни индустрии. Допустимите крайни получатели обхващат новосъздадени, малки, средни и големи предприятия. Инвестиционният период на Фонда за технологичен трансфер се очаква да е 5 г. при общ срок на фонда от 10 г. с възможност за удължаване до две години. Пазарните консултации се провеждат до 8 февруари 2019 г. включително, като заинтересованите лица биха могли да изразят желанието си за участие в процеса на следния телефонен номер: +3592 801 40 50 или електронна поща:  , до 18:00 ч. на 6 февруари 2019 г. След приключването им резултатите от тях ще бъдат систематизирани в доклад и оповестени на страницата на Фонд на фондовете.", "date": "2019.01.10", "title": "Фонд на фондовете започна пазарни консултации за Фонд за технологичен трансфер"}
{"url": "https://www.24chasa.bg/novini/article/7237494", "text": "Джихадистката групировка \"Хаят тахрир аш Шам\", бивш сирийски клон на Ал Каида, вече контролира цялата сирийска провинция Идлиб, по силата на постигнато споразумение за примирие с бунтовнически групи. Това съобщи днес пропагандният сайт на джихадистите, цитиран от Франс прес. Споразумението слага край на продължили няколко дни кървави сблъсъци между джихадистите и бунтовниците от подкрепяната от Турция коалиция Национален фронт за освобождение. Разположена в северозападната част на Сирия, провинция Идлиб и части от съседните провинции Алепо, Хама и Латакия не са под контрола на режима на Башар Асад. В тях са намерили убежище редица бунтовнически и джихадистки групировки, предава БТА. През последните дни джихадистите предприеха настъпление срещу бунтовническите фракции, при което загинаха над 130 души. Те превзеха петдесетина местности и села, главно в западната част на провинция Алепо. Сирийският център за наблюдение на човешките права потвърди, че по силата на сключеното днес споразумение цялата провинция Идлиб минава под административния контрол на \"Хаят тахрир аш Шам\".", "date": "2019.01.10", "title": "Сирийската провинция Идлиб вече е под пълния контрол на джихадистите"}
{"url": "https://www.24chasa.bg/novini/article/7237460", "text": "От \"Най-лошият вариант\" до \"Победа\" и Дунавско хоро на площад \"Люксембург\" в Брюксел, премина първият български международен протест на превозвачите. Стотици с жълти жилетки изпълниха пространството в сърцето на белгийската столица. Пътуваха цяла нощ и пристигнаха с 2 чартърни полета от София. С шествие преминаха по улиците на Брюксел, за да стигнат до площада. Камион послужи за импровизирана сцена, на която се редуваха оратори от целия транспортен бранш и депутати от всички политически сили. На моменти въздухът трепереше от скандирания. Малко преди финала на протеста долетя вест, че Транспортната комисия на ЕП е отхвърлила всички български искания. Това попари протестиращите и присъстващите евродепутати: \"Много лош вариант, но мачът не е изгубен\", коментираха евродепутатите Светослав Малинов, Илхан Кючюк и Петър Курумбашев. Само няколко минути по-късно на сцената се качи транспортният министър Росен Желязков, придружен от евродепутатите Петър Курумбашев и Сергей Станишев, множеството изригна с \"Ура\", когато министърът обяви, че битката не само не е загубена, но може да се каже, че донякъде е спечелена.  \"Два от докладите по пакета \"Мобилност\" - за командировките на българските шофьори и за почивката в кабините на камионите, бяха отхвърлени от Транспортната комисия. А третият доклад - за връщането на всеки 3 седмици в родината, беше одобрен. Но понеже трите доклада трябва да се гласуват анблок, те не могат да влязат в пленарната залата в ЕП поради липса на правно основание\", обясни Росен Желязков. \"Победа или загуба е това\", питаха се в първия момент представителите на българския транспортен бранш. Желязков помоли да се забравят категориите \"Победа\" или \"Загуба\" и отново обясни, че днешният ден е донесъл добри новини. \"Всичко започна с много надежди и тревоги. Мощна подкрепа на българските превозвачи оказаха румънските им колеги на протеста. \"Искат да ни отнемат това, което дълги години сме изграждали\" и сега ни казват: \"Отивайте там, откъдето сте дошли\", заяви Георги Петърнейчев, председател на Асоциацията на българските предприятия за международни превози и пътища. За двойни стандарти, които ще ударят страните от периферията, предупреди Ангел Траков, председател на Управителния съвет на Съюза на международните превозвачи. В това време сред протестиращите, преоблечени в жълти жилетки, бяха червените депутати Георги Свиленски и Манол Генов, към тях се присъедини и Станислав Иванов от ГЕРБ.  Филиз Хюсменова и Халил Летифов държаха плакати \"Свободен пазар, реална конкуренция\". \"Всички сме обединени в една справедлива кауза. Изключително добре сме координирани помежду си и се информираме кой докъде е стигнал със задачите, за да защитим българския интерес\", обясни пред \"24 часа\" Хюсменова.  В това време разпален румънски евродепутат ръкомахаше от сцената. Най-пламенен беше Ангел Джамбазки: \"Тук сме, за да спрем кражбата на бизнес, както и да спрем стотици българи и румънци да се превърнат в емигранти. Долу пакета \"Макрон\", долу разделянето на Съюза. Викнете силно, да ви чуят!\", призова Джамбазки. Множеството му отвърна с нестихващи ръкопляскания и възгласи. В този момент изтече новина, че Транспортната комисия, която заседаваше, е отхвърлила българските искания. \"Това е най-лошият вариант\", заяви лаконично евродепутатът Илхан Кючюк, а колегата му Светослав Малинов допълни: \"Нашите противници се организираха и гласуваха срещу нас\". Той допълни, че трябва на всяка цена да бъде отложено гласуването на пакета \"Мобилност\". В същия миг множеството се закани, че този протест няма да е последен. До момента, в който се появиха Росен Желязков, Сергей Станишев, Петър Курумбашев и Андрей Новаков с добрата вест.  След като прозвуча Дунавското хоро, масово се хванаха да играят. Според наблюдатели има известно препятствие все още за българските превозвачи, но надеждите са, че рестрикциите няма да се въведат.", "date": "2019.01.10", "title": "Първи български международен протест завърши оптимистично в Брюксел (Обзор)"}
{"url": "https://www.24chasa.bg/novini/article/7237515", "text": "Документален филм за две момчета, обвинили Майкъл Джексън в сексуално насилие, ще бъде представен премиерно на кинофестивала \"Сънданс\", съобщи Асошиейтед прес. Семейството на Краля на попа побърза да нарече филма \"Да напуснеш Невърленд\" \"поредното предъвкване на стари отхвърлени твърдения\". \"Да напуснеш Невърленд\" е за двама мъже, които вече са на по 30 години. Те са се запознали с Майкъл Джексън, когато е бил на върха на славата си, а те са били на 7 и 10 години. Връзката им продължила дълго. Имената им не бяха посочени. Филмът е продуциран и режисиран от режисьора Дан Рийд. Кинофестивалът \"Сънданс\" започва на 24 януари.", "date": "2019.01.10", "title": "На фестивала \"Сънданс\" представят документален филм за Майкъл Джексън"}
{"url": "https://www.24chasa.bg/novini/article/7237574", "text": "Германският канцлер Ангела Меркел пристига днес на двудневно посещение в Атина, което ще е първата й визита в Гърция за последните четири години, предаде ТАСС. Меркел ще се срещне с гръцкия премиер Алексис Ципрас, с президента Прокопис Павлопулос, с лидера на опозиционната партия Нова демокрация Кириакос Мицотакис. Според информации на гръцки медии се очаква Меркел да обсъди с гръцките представители международни и регионални въпроси, икономически въпроси и инвестициите. Основно внимание обаче вероятно ще бъде отделено на проблема, свързан с перспективата за ратификация от гръцкия парламент на Преспанското споразумение със Скопие. Меркел ще се срещне днес с Ципрас, след което двамата ще дадат съвместна пресконференция. Утре германският канцлер ще положи венец пред паметника на Незнайния воин край стената на гръцкия парламент, след което тя ще бъде приета от гръцкия президент Павлопулос в президентския дворец, предаде БТА. Местните медии отделят внимание на планираната среща на Меркел с опозиционния лидер Кириакос Мицотакис, който казва, че партията му ще гласува срещу споразумението със Скопие. Според информация на телевизия Open около две хиляди гръцки полицаи ще следят за сигурността по време на визитата на Меркел в Атина. Ще бъде засилена охраната пред посолството на Германия и около германските фирми, както и край Германското училище в Атина, което вероятно ще бъде посетено от Меркел. Също така ще бъдат засилени мерките за сигурност в центъра на столицата заради редица планирани протести. Гръцката полиция забрани протестните демонстрации и митинги в центъра на Атина. Забранени са шествия и събирания на групи хора и в предградията. Изданието \"Иефимерида\" пише, че въпреки това много неправителствени организации и анархисти подготвят \"горещо посрещане\" за германския канцлер. Планира се протестите да започнат в 18 ч. около Атинския университет в центъра на града, докато Меркел се среща с Ципрас. Демонстрантите възнамеряват да тръгнат от университета към гръцкия парламент, а след това към представителството на ЕС в Атина, за да протестират срещу \"радушния прием, оказван на представителката на германския империализъм Ангела Меркел\". /Нора Чолакова/", "date": "2019.01.10", "title": "Драконовски мерки за сигурност преди посещението на Меркел в Гърция"}
{"url": "https://www.24chasa.bg/novini/article/7237599", "text": "Жена, прекарала 10 години в кома, роди в клиника Hacienda недалеч от столицата на Аризона Финикс. Разследва се възможността тя да е била жертва на сексуално насилие, съобщава Си Ен Ен. Органите на реда събират проби за ДНК анализ от персонала на клиниката. Детето се е родило с дихателни проблеми, но е живо и под лекарско наблюдение, предаде Жената се нуждае от постоянни грижи и достъп до стаята ѝ имат много хора от персонала. Роднините са казали на адвоката си, че бебето ще има „любящо семейство, което ще се грижи за него“. Полицията започна разследване, за да се изясни от кого е забременяла жената. Няма случаи на отказ за даване на биологичен материал, заяви на пресконференция полицейски представител.", "date": "2019.01.10", "title": "Жена в кома от 10 години роди в САЩ"}
{"url": "https://www.24chasa.bg/novini/article/7236990", "text": "Ауди А6 с немска регистрация изгоря тази нощ в бургаския ж.к. \"Братя Миладинови\". От огъня са пострадали две коли, паркирани в съседство - волво, което е със спукани стъкла, и рено - с обгоряла задна част. Сигнал във Второ РУП е получен трийсетина минути след полунощ. Аудито с чужда регистрация е било паркирано пред един от входовете на блок 47. Полицията все още уточнява как е бил подпален автомобилът, унищожен след огнената вендета. Колата е на 41-годишния предриемач Йоско А., който според полицията, бил криминално проявен. През годините се занимавал с различни дейности, покрай които попадал в полезрението на МВР. Последно бургазлията се занимавал с бизнес, свързан с пристанището, казаха осведомени. Според тях е възможно палежът да е дело на конкуренти.", "date": "2019.01.10", "title": "Запалиха кола с немска регистрация,ползвана от 41-годишен с крими досие (Обновена+Снимки)"}
{"url": "https://www.24chasa.bg/novini/article/7236989", "text": "Турският външен министър Мевлют Чавушоглу заяви днес, че плановете на Анкара за извършване на нова военна операция в Сирия не са свързани с изтеглянето на американските войски от страната, предадоха световните агенции. Дали ще се изтеглят или не, ние така или иначе ще направим всичко необходимо за осигуряването на националната ни сигурност и защита от терористични организации. Нашата операция не зависи от изтеглянето на американските войски от Сирия, каза Чавушоглу в интервю за турската телевизия НТВ. Турският външен министър каза още, че не е реалистично да се очаква от САЩ да съберат всички оръжия, които са предоставили на съюзника си - сирийските кюрдски Сили за защита на народа (СЗН), разглеждани от Анкара като терористична групировка, предаде БТА. Американският президент Доналд Тръмп обяви през декември решението си за изтегляне на американските военни от Сирия. Преди няколко дни обаче съветникът на президента по националната сигурност Джон Болтън заяви, че САЩ няма да изтеглят войските си от Сирия, докато не се постигне споразумение с Турция за защита на кюрдите. Турция може да купи американските ракетни системи Пейтриът, ако условията са добри, но може и да не бъде постигнато споразумение, ако Вашингтон принуждава Анкара да не купува зенитно-ракетните системи С-400 от Русия, коментира още турският външен министър Мевлют Чавушоглу, цитиран от Ройтерс. Той уточни, че Турция няма да приеме варианта САЩ да й налагат условия относно купуването руските системи С-400.", "date": "2019.01.10", "title": "Чавушоглу: Нашата операция в Сирия не зависи от изтеглянето на американските войски"}
{"url": "https://www.24chasa.bg/novini/article/7236996", "text": "По предварителни данни на Националния статистически институт през ноември индексът на продукцията в сектор \"Строителство\", изчислен въз основа на сезонни данни, е с 1.2 на сто под равнището от предходния месец. Календарни данни показват намаление от 1.8 на сто на строителната продукция през ноември 2018 г. в сравнение със същия месец на 2017 година. През ноември 2018 г. индексът на произведената строителна продукция, изчислен от сезонни данни, е под равнището от предходния месец, като продукцията от гражданското/инженерното строителство намалява с 1.4 на сто, а от сградното строителство - с 1 на сто. На годишна база понижението на строителната продукция през ноември 2018 г., изчислено от календарни данни, се определя от отрицателния темп при сградното строителство, където спадът е с 2 на сто, а при гражданското/инженерното строителство - с 1.5 на сто.", "date": "2019.01.10", "title": "НСИ отчете спад в строителството за ноември 2018 г."}
{"url": "https://www.24chasa.bg/novini/article/7236991", "text": "Управителният съвет на Конфедерацията на работодателите и индустриалците в България, изхождайки от обстоятелството, че най-големите транспортни сдружения – Българската асоциация на сдруженията в автомобилния транспорт /БАСАТ/ и Съюза на международните превозвачи /СМП/ - са нейни членове, подкрепя предстоящия протест на представителите на транспортния бранш срещу пакета за мобилност и споделя виждането им, че новата регулация е неуместна и несправедлива. Това се казва в декларация на КРИБ.  тъй като на Съвета на министрите на 3 декември 2018 година позициите на 8-те източноевропейски държави и Малта по мерките по пакета „Мобилност“ не бяха взети предвид, посочва \"гласът на българския бизнес\". Предвидените в пакета промени в регулациите на ЕС за товарните превози предвиждат изключително тежки рестрикции по отношение на транспортния сектор в отделни държави членки и обричат на фалит българския международен транспорт. В действителност заплашен от унищожаване е сектор, който формира 17% от БВП на страната, осигурява заетост на над 120 хил. души и носи около 13-14 млрд. лева годишно. Предложението на Европейския съвет на всеки четири седмици водачите да се прибират в страните, където е регистрирана фирмата, от каквито и съображения да е продиктувано, на практика ще ограничи достъпа на българските транспортни оператори до европейския пазар. Водачите ще бъдат принудени да се връщат в отдалечени от европейските дестинации райони за своя сметка. Това от своя страна ще доведе до фалити и отпадане от бизнеса на малките семейни фирми. Под благородния мотив, че предложеният пакет за мобилност е в контекста на защита правата на заетите, тяхното по-добро заплащане и право на почивка, в действителност представлява ограничаване на гражданските им права. На първо място – свободата на придвижване – чрез определянето на задължително местопребиваване през определени периоди от време. Това от своя страна предполага и проследяване на гражданите и контролиране на социалния им живот. Предвижданата забрана за пренощуване в превозните средства лишава хората от правото им на избор да планират и осъществяват отдиха си съобразно своите потребности. Отделно не е взето предвид и обстоятелството, че липсват охраняеми паркинги, на които превозното средство да „изчака“ завръщането на водача от задължителната му почивка у дома. Това пък от своя страна ще доведе до безцелното пътуване на стотици хиляди камиони на територията на цяла Европа. В крайна сметка всички тези регулации ще лишат заетите в бранша от възможността да упражняват професията си. Тези, както и другите предвидени мерки, които са силно дискриминационни спрямо българските превозвачи, в противовес на предвидените привилегии за превозвачите от развитите европейски държави, поставят транспортния сектор и самата държава България в неравностойно положение спрямо останалите държави членки. Това е нарушаване правата и законните интереси на отделни членове на общността, като ограничава правото им на труд и равен достъп на икономическите оператори в сектора до единния европейски пазар, завършва декларацията на КРИБ.", "date": "2019.01.10", "title": "КРИБ подкрепя протеста на българските превозвачи в Брюксел"}
{"url": "https://www.24chasa.bg/novini/article/7237062", "text": "По предварителни сезонни данни на Националния статистически институт през ноември оборотът в раздел \"Търговия на дребно, без търговията с автомобили и мотоциклети\" по съпоставими цени нараства с 0.8 на сто спрямо предходния месец. През ноември 2018 г. оборотът в търговията на дребно, изчислен въз основа на календарни данни, бележи ръст от 6.5 на сто в сравнение със същия месец на предходната година.", "date": "2019.01.10", "title": "Оборотите в търговията на дребно са се увеличили с 6.5%"}
{"url": "https://www.24chasa.bg/novini/article/7237001", "text": "Двама украински олигарси са били крайните получатели на данни от социологически проучвания, които Пол Манафорт, бившият директор на предизборната кампания на Доналд Тръмп през 2016 г., е дал на свой познат руснак. Това съобщи вчера Си Ен Ен, цитирайки осведомен източник, предаде Франс прес. Серхий Льовочкин и Ринат Ахметов, двама украински проруски олигарси, са платили милиони долари на Манафорт по времето, когато е вършил лобистка работа. Тези плащания, изглежда, са спрели през 2015 г., но Манафорт е писал на счетоводителя си през 2016 г., че очаква хонорари в размер на 2,4 милиона долара за работата си, свързана с Украйна, предаде БТА. Говорител на Манафорт заяви пред Си Ен Ен, че парите, които е очаквал, не са били плащане за социологическите данни. Той добави, че сондажите са били стар ангажимент, който Манафорт е поел, преди да започне работа в екипа на Тръмп. Бившият директор на предизборната кампания на кандидата на Републиканската партия за президент на САЩ призна във вторник, че е предоставил резултатите от сондажите на Константин Килимник, руски политически консултант, за когото се смята, че има връзки с руското разузнаване. Ахметов е един от най-богатите хора в Украйна и е спонсорирал проруската Партия на регионите. Льовочкин е заемал висши постове по времето на проруския президент Виктор Янукович.", "date": "2019.01.10", "title": "Украински олигарси трябвало да получат резултатите от сондажите, които Манафорт е предал"}
{"url": "https://www.24chasa.bg/novini/article/7237059", "text": "Млад мъж загуби живота си в катастрофа снощи край Пловдив. Инцидентът е станал около 22.30 между селата Маноле и Рогош. Лек автомобил „Мерцедес“ се блъснал в дърво вдясно извън пътя. Пристигналите на място екипи на полицията и спешна медицинска помощ констатирали смъртта на 24-годишния водач на колата, предава  . Според първоначалните данни, инцидентът настъпил поради движение с несъобразена скорост с пътната обстановка и загуба на контрол. По случая е образувано досъдебно производство, уведомен е дежурен районен прокурор.", "date": "2019.01.10", "title": "24-годишен се блъсна в дърво край Пловдив, загина на място"}
{"url": "https://www.24chasa.bg/novini/article/7237061", "text": "По предварителни данни на Националния статистически институт през ноември индексът на промишленото производство, изчислен от сезонни данни, се увеличава с 0.4 на сто в сравнение с октомври. През ноември 2018 г. при календарния индекс на промишленото производство е регистриран ръст от 1.2 на сто спрямо съответния месец на 2017 година, посочва БТА. През ноември увеличение спрямо предходния месец е регистрирано в добивната промишленост - с 3.2 на сто, в производството и разпределението на електрическа и топлоенергия и газ - с 1.3 на сто, и в преработващата промишленост - с 0.3 на сто. На годишна база ръст на промишленото производство, изчислен от календарни данни, е отчетен в преработващата промишленост - с 2 на сто, а спад е регистриран в производството и разпределението на електрическа и топлоенергия и газ - с 3.9 на сто, и в добивната промишленост - с 2.6 на сто.", "date": "2019.01.10", "title": "3,2% ръст в добивната промишленост"}
{"url": "https://www.24chasa.bg/novini/article/7237073", "text": "Появиха се кадри на спасяване с хеликоптер на пострадал в прохода Антерн във френските Алпи. Скиор, получил травма на коляното, успял да се обади за помощ, предаде БиБиСи (BBC). Пилотът на хеликоптера заяви, че спасителите са извършили рискована маневра (skate support) заради метеорологичните условия по време на инцидента, станал на 2 януари. Често се случва да използваме маневрата при бързо променящите се условия в планините, заявиха от спасителната служба, предаде  Спасяването показа впечатляващата прецизност и умения от страна на пилота, тъй като, както се вижда на видеото, перките се въртят само на сантиметри от планинския склон, отбелязва The Epoch Times. \"Скъпи приятели, тази година представям история, случила се на 2 януари 2019 г.\", пише Никълъс Диръли във фейсбук и я посвети на френската планинска спасителна служба в Шамони и на своите приятели от жандармeрията (която може да се види на много места във френските Алпи и Пиренеи - б.р.) Бруно Тозие, Франк Жюно и Блез Агрести.", "date": "2019.01.10", "title": "Хеликоптер спаси скиор със зрелищна маневра в Алпите (Видео)"}
{"url": "https://www.24chasa.bg/novini/article/7237085", "text": "2019-а ще е година на промени. Това каза пред   социалният антрополог доц. Харалан Александров. Според него обикновеният човек е поставен пред много тежък избор - да намери групата, към която принадлежи. Хората отчаяно търсят принадлежност, смята той. „Премиерът Борисов има интуиция да разпознава и разчита протестите. В България който не е протестирал, той не е получил това, което иска. Протестират всички на практика“, коментира Александров. „Оказва се, че има буквално паралелна система на взимане на решения, която е корективна спрямо основната система и при която протестиращите успяват да се доберат до центъра на властта, той е доста персонализиран – Бойко Борисов, и той реагира, като полага усилия да намери решение, което ако не да реши устойчиво проблема, то поне да намали напрежението. България е добър пример за това, че е възможно такъв тип кризисно функциониране, но същевременно е пример за това, че не се решават в дълбочина проблемите“, посочи още той. Социалното недоволство е основата на политическите промени, каза Александров. По думите му тази ситуация в огромна степен ще предопредели динамиката и резултатите от европейските избори. Той подчерта, че проблемът не е само в България и затова вълната минава през целия свят: „Никой не е измислил какво да прави с толкова сложно, фрагментирано, диференцирано общество, което постоянно генерира нови борби по интереси“. „Това, което се случва в днешния свят, който е изключително сложен, много забързан, под все по-силен натиск за ускоряване, който е както технологичен, така и пазарен, с много голямо влияние на международните корпорации, се случва системна промяна. Установените механизми, каналите, по които тече комуникацията и представителството, спират да бъдат достатъчно успешни. Оказва се, че все повече групи в един много пъстър свят започват да се чувстват непредставени. Това усещане и усещането, че никой не защитава интересите им, се разпростира много бързо не само през социалните медии, а поради нарастващите глобални неравенства и достъпът до информация за това какво се случва в света. Аз бих го разглеждал като системен проблем. Установеният механизъм за управление на този процес не работи достатъчно добре и „парата“ намира място да излезе не през клапаните, създадени за тази цел, а през пролуките на системата, при което произвежда доста остър звук. … Този тип представителство изглежда ефектно, то е медийно и зрелищно, но е доста крехко. Това е нов механизъм, който възниква в движение и още не е канализиран. Предстои да се канализира по някакъв начин“, обясни социалният антрополог. Според него в този преходен период, докато това се случи, протестите ще бъдат ежедневие. През протеста специфичните групи по интереси дават обратна връзка на управлението\", добави той. Протестите имат кратковременен ефект, но той е успокояващ, смята социалният антрополог. По думите му това ще доведе до развиване на нови сетива на политическата класа.", "date": "2019.01.10", "title": "Харалан Александров: Борисов има интуиция да разпознава и разчита протестите"}
{"url": "https://www.24chasa.bg/novini/article/7237071", "text": "9-годишният Стефан Радойчев, който страда от спинална мускулна атрофия, но до момента му беше отказвано лечение в чужбина, беше посетен в дома си от първия български космонавт Георги Иванов. Момченцето, чиито родители неотдавна разказа, че не искат да стават емигранти в Румъния, се интересува живо от Космоса и за него това е сбъдната мечта. В същото време вчера семейството е получило още по-добра новина - общественият съвет е решил да бъде отпусната сумата за терапията на детето, предава  . Вчера Елена Димитрова от фондация \"Спинална мускулна атрофия\", която работи със Стефан, съобщи във фейсбук за неочаквания гост, който го е зарадвал, и публикува снимки: \"... Дни преди Коледа със Стефко си мислехме за мечтите - какво и доколко можем да мечтаем?! Неговият нестихващ интерес към Космоса го вдъхнови да напише едно писмо, искрено, детско и чисто, до първия български космонавт Георги Иванов. В края на писмото Стефко каза: \"Ама, како Ели, то, нали, няма как да го получи човекът, ще си остане за нас това писмо...\". Седмици след това, на 8-ми януари, благодарение на съдействието на Мартин Карбовски и екипа му ( благодарим ви от сърце, хора!!!), вратата в дома на момчето се отваря и влиза космонавтът Георги Иванов! Самият той! Получил е писмото, трогнал се и изобщо не се поколебал да разкаже очи в очи за преживяванията си по време на полета! Двамата си говорят дълго, приятелски. От цялата тази среща струи топлина, усещане за близост между две момчета от различни генерации, обединени от стремежа към необятното, далечното. Космонавтът носи подаръци, един от които е безценен - снимка с подписи - на него и партньора му в летенето - руснакът Николай Рукавишников. Казва: \"Стефане, има само 3 броя от тази снимка с подписите. Досега я пазих за себе си, сега е твоя. Пази я!\". Разделят се с обещанието, че Стефан ще продължава да набляга на математиката, защото, както г-н Иванов каза, науката за Космоса има нужда от млади учени... Това беше един от дните, в който ти се иска да полетиш от еуфория, и да извикаш на всички : \"Мечтайте, бе, хора! Не се затваряйте в ограничената си! Вярвайте, питайте, търсете начини! Дерзайте!\". Не случайно Стефан е запленен от Космоса - там няма ограничения... Как да не обичам работата си, как?!\". Заболяването на Стефко е смъртоносно, повечето деца не доживяват юношеска възраст, след като постепенно губят възможност да се движат и дишат.", "date": "2019.01.10", "title": "Космонавтът Георги Иванов посети момче с мускулна атрофия (Снимки)"}
{"url": "https://www.24chasa.bg/novini/article/7237127", "text": "Комисията по транспорт в ЕП не прие важните за България искания, свързани с международните превози. Вече втори час българските превозвачи протестират в Брюксел срещу плана \"Макрон\". Според бранша, приемането им въвежда двойни стандарти, които застрашават транспортния бизнес у нас. Стотици протестиращи се събраха в центъра на белгийската столица, за да изкажат недоволството си, предава  . Комисията по транспорт продължава да заседава и в момента, но важните за България гласувания приключиха. Исканията, които бяха в интерес на България, не бяха приети. Не беше прието искането шофьорите да могат да ползват седмичната си почивка в кабините в камионите си, когато на местата за почивка няма благоприятни условия. Ако това предложение бъде прието и от ЕП и се превърне в законодателна норма, то означава, че българските шофьори ще трябва да спят в хотели или на специално пригодени за това места. Другото важно нещо, свързано с пакета \"Мобилност\" е това камионите заедно с водачите да се връщат на всеки четири седмици в страната на регистрация. Това беше искане, за което ние настоявахме да не бъде прието, но за съжаление беше прието. Има много въпросителни около текстовете, които днес бяха гласувани, защото не е ясно дали ще бъдат гласувани и в пленарна зала. Чисто процедурни неясноти, които ще бъдат изяснени в рамките на днешния ден. По-късно има заседание на т.-нар Координационен съвет, където ще заседават представители на различните политически партии, за да решат какво ще бъде бъдещето, чисто процесуално за пакета \"Мобилност\".", "date": "2019.01.10", "title": "Транспортната комисия в ЕП отхвърли варианта по пакета \"Мобилност\", поискан от България"}
{"url": "https://www.24chasa.bg/novini/article/7237148", "text": "Българската петролна и газова асоциация с председател Валентин Златев, генерален директор на Лукойл-България, напуска КРИБ (Конфедерация на работодателите и индустриалците в България), защото конфедерацията се е  . Срещу този закон протестират дребните търговци и превозвачи на горива. От асоциацията на Златев искат среща с премиера Бойко Борисов по повод това отлагане. Това става ясно от декларация на организацията, изпратена до медиите. Ето я: 1. По повод решение на Министерския съвет от 09.01.2019 г. да внесе в Народното събрание законопроект за отлагане с 6 месеца на влизането в сила на Закона за административното регулиране на икономическите дейности, свързани с нефт и продукти от нефтен произход, Българската петролна и газова асоциация (БПГА) заявява: Членовете на БПГА изразяват категоричното си несъгласие с опита да се протака влизането в сила на закон, вече приет от българския парламент. Това на практика означава продължаване на живота на сивата икономика в структуроопределящ сектор за България, какъвто е производството и търговията с течни горива. Членовете на БПГА изразяват и възмущението си от това, че се предлага отлагане без никаква дискусия и консултации със засегнатия бранш. Нещо повече, смятаме, че се прави целенасочен опит реалната дискусия за ограничаване на контрабандата, ДДС-измамите и други незаконни схеми в сектора, да се измести от спекулации за противопоставяне на големи и малки фирми в бранша и за ограничаване на свободната конкуренция. Заявяваме, че това никога не е било цел на компаниите, членуващи в БПГА. Нееднократно публично сме изразявали мнението си, че в условията на пазарна икономика, трябва да има равнопоставеност между участниците на пазара, която може да се осигури чрез ясни законови правила в сектора. Българската петролна и газова асоциация настоява за среща с министър-председателя по темата, за да представи своята позиция. 2. БПГА изразява дълбокото си разочарование от действията на Конфедерацията на работодателите и индустриалците в България, на която е лоялен член. Въпреки това КРИБ изпрати до министъра на икономиката Емил Караниколов писмо, с което се иска отлагане на влизането в сила на закона и в което се правят предложения за промени в текстовете му. Подобно писмо нито е съгласувано с БПГА като член на КРИБ, нито дори сме били информирани за съществуването му. Още повече, преди да се приеме от парламента, законът е минал през период на обсъждане. Тогава е било времето, в което КРИБ е могла да даде свои предложения за изменение на текстовете. В чл. 13, т.1.6 от устава на КРИБ е записано, че всеки от членовете ѝ има право: „да получава информация за дейността на Конфедерацията и на управителните и контролните ѝ органи”. Вземайки предвид нарушаването на това правило, на извънредно заседание на Управителния съвет на БПГА, провело се на 09.01.2019 г., бе решено да бъде прекратено колективното членство на сдружение „Българска петролна и газова асоциация“ в КРИБ.", "date": "2019.01.10", "title": "Петролната и газова асоциация напуска КРИБ, иска среща с Борисов за закона за горивата"}
{"url": "https://www.24chasa.bg/novini/article/7237146", "text": "Русия разкритикува твърденията на Япония, че се очертава споразумение, което ще реши продължаващ десетилетия спор за група острови, и обвини Токио, че изопачава постигнатите с Москва договореностите за излизане от застоя, предаде Ройтерс, цитирана от БТА. но Москва не показа склонност да отстъпи контрола върху островите. Русия и Япония спорят от 70 години за островни територии, завзети от съветските войски в последните дни на Втората световна война. Името им в Русия е Южни Курилски острови, а Япония ги нарича Северни територии. Снощи руското външно министерство съобщи, че е извикало японския посланик в Москва, за да протестира срещу коментари на Токио, които според ведомството \"грубо изопачават същността на договореностите между руските и японските лидери за ускоряване на преговорния процес\". \"Подобни изявления могат да се разглеждат единствено като опит за изкуствено влошаване на атмосферата около проблема за мирния договор и за налагане на собствен сценарий за решаването му\", отбеляза министерството. Руското ведомство обърна внимание и на японски коментари, че е необходимо да се постигне разбирателство с руснаците, които живеят на островите, за преминаването им под японски контрол. Министерството протестира и срещу изказвания на Токио, че Москва отказва да плати компенсация на Япония \"за окупирането\" на островите.", "date": "2019.01.10", "title": "Русия не иска да отстъпи контрола върху  Курилските острови на Япония"}
{"url": "https://www.24chasa.bg/novini/article/7236821", "text": "Китайският индекс на потребителските цени, основният показател за инфлацията, през декември се е увеличил с 1,9% на годишна база, което е с 2,2% по-малко от ноември, сочат данни на Националното статистическо бюро. Повишението е най-ниското от юни 2018 г. насам. Цените на храните са се повишили с 2,5% на годишна база, като приносът им за общия ръст на индекса е 0,48 процентни пункта. Цените на медицинските продукти и услуги са се качили с 2,5%, в сферата на образованието, културата и развлеченията – с 2,3%, докато тези свързани с жилищата – с 2,2%. Цените на петрола през декември бяха по-ниски, като на бензина и дизела намаляха съответно с 0,5% и 0,3%, предаде  На месечна база индексът на потребителските цени през декември остава непроменен спрямо месец по-рано. Данните на Националното статистическо бюро показват също, че индексът през 2018 г. се е увеличил с 2,1% на годишна база, което е с 1,6% повече спрямо 2017 г. За първи път през последните четири години той надхвърли 2%. Прогнозите са, че фактори като превенцията и контрола на африканската чума по свинете, политиките за улесняване на вътрешното потребление и новите мерки за данъка върху доходите на физически лица ще окажат влияние върху индекса на потребителските цени през тази година, заявиха от Центъра за изследване на развитието към Държавния съвет.", "date": "2019.01.10", "title": "Индексът на потребителските цени в Китай се качи с 1,9%"}
{"url": "https://www.24chasa.bg/novini/article/7237104", "text": "Партията Независими гърци ще гласува срещу правителството при евентуален вот на доверие в парламента, заяви депутатът от партията Костас Кацикис по парламентарния телевизионен канал, цитиран от електронното издание на \"Катимерини\". Снощи в телевизионно интервю премиерът Алексис Ципрас каза, че ще поиска вот на доверие от парламента в случай, че Независими гърци оттеглят подкрепата си от кабинета му. Подобен ход се очаква, защото лидерът на по-малкия коалиционен партньор в управляващата коалиция Панос Каменос многократно е заявявал, че ще се оттегли от управлението, ако Преспанското споразумение със Скопие бъде внесено за ратификация от гръцкия парламент, предава БТА. Днес Кацикис заяви: \"Панос Каменос го е казал - излизаме. Какво означава това? Преставаме да сме партньор в правителството, няма мнозинство, не даваме вот на доверие\". Самият Ципрас изрази вчера увереност, че Каменос няма да оттегли подкрепата си за правителството.", "date": "2019.01.10", "title": "От партията Независими гърци няма да дадат вот на доверие на правителството"}
{"url": "https://www.24chasa.bg/novini/article/7237149", "text": "Море от развети трикольори и жълти жилетки изпълни брюкселския площад \"Люксембург\", където българи и румънци протестират срещу пакета \"Мобилност\". Цялото пространство ври и кипи. \"Тук сме, за да спрем кражбата на бизнес и да спрем стотици хиляди българи и румънци да се превърнат насила в емигранти. Долу пакета \"Макрон\", долу разделението\", нажежи множеството евродепутатът Ангел Джамбазки. За импровизирана сцена служи ремаркето на тир, където е разпънат огромен транспарант \"Европа на две скорости = заден ход за България!\" \"Всички колеги сме изключително обединени в тази кауза\", заяви Филиз Хюсменова от ДПС, която държи плакат \"Свободен пазар - реална конкуренция\". Тя допълни, че без разлика на цвят, българските евродепутати стоят като един зад нашите превозвачи и националния интерес. \"Изключително добре сме координирани помежду си и непрекъснато се информираме един друг докъде сме стигнали с ангажиментите, които трябва да изпълним\", каза Хюсменова. По думите й тяхната битка продължава и заседанието на Транспортната комисия съвсем не е финалът. Предстои гласуване в пленарна зала, след което ще се проведе Триалог и там българското правителство отново ще има възможността да защитава позицията на превозвачите. На същото мнение е и депутатът от ГЕРБ Светослав Иванов. Облечен в жълта жилетка и застанал сред протестиращите, той обясни, че предстоят още консултации, за да се прецени какво ще влезе в залата на Европарламента. На трибуната на импровизираната сцена се редуват различни оратори, а румънски евродепутат буквално екзалтира множеството. Депутатите от БСП Манол Генов и Георги Свиленски също са на протеста в Брюксел. Очаква се да пристигне евродепутатът Петър Курумбашев, за да съобщи какво е решението на транспортната комисия в Европарламента. \"Не се съмнявам, че днешния ден ще ни донесе успех, макар и частичен. няма да позволим да ни отнемат това, което дълги години сме изграждали. А сега ни казват: \"Отивайте там, откъдето сте дошли!\", заяви Георги Петърнейчев, президент на Асоциацията на международните превозвачи. Целият транспортен бранш е обединен и твърдо ще се бори за правата с, категорични са присъстващи. Митингът продължава.", "date": "2019.01.10", "title": "Площад \"Люксембург\" ври и кипи от българи и румънци (Снимки)"}
{"url": "https://www.24chasa.bg/novini/article/7237189", "text": "През 2012 г. Турция официално предяви претенции за цялата северна част на Източното Средиземноморие. В турския държавен вестник бяха публикувани карти с морските пространства западно от Кипър и южно от (гръцките острови) Родос и Кастелоризо. Турция даваше концесии за проучване и експлоатация на турската държавна петролна компания TPAO. Моментът на публикуване беше пряко свързан с гръцките избори. Картите бяха публикувани на 27 април 2012 г. Десет дни по-късно, на 6 май, се проведоха парламентарни избори в Гърция. Би било грешка да се смята, че концесиите бяха едно изолирано действие на Турция, която просто е искала да регистрира претенциите си в региона с оглед на новото гръцко правителство. Те се вписват в един по-широк проект на Турция да претендира за основната част от континенталния шелф в Източното Средиземноморие. Подобни концесии за район в Егейско море на TPAO през 1973 - 74 г. отбелязаха и началото на проблема за разграничаването на егейския шелф. От тогава до днес положението не се е променило. Изразяването на претенции обаче в конкретния момент беше пряко обвързано със ситуацията, която цари в страната ни по време на избори. Турция знае, че когато имаме избори у нас (още повече двойни, както през май 2019 г.), много реакции се извършват със закъснение и престават да се подразбират. (През 2012 г.) Гърция изпрати обичайните служебни протести до ООН и осъди с общи думи турските действия. От тогава са минали седем години. Цял свят знае точно за какво претендира Турция в района. Гърция продължава да не е определила кои са точните граници на континенталния й шелф в Източното Средиземноморие. Просто се оплаква от турските действия... Говорим за всичко това по три причини: Първо, през следващите седмици всички погледи ще бъдат обърнати към съобщенията, които ще направи \"Ексън Мобил\" за проучванията си в блок 10 (на кипърската изключителна икономическа зона - б.ред.) Това е компания, листвана на нюйоркската борса. Тя е длъжна да информира акционерите си, ако голямата инвестиция, която е направила за сондажи в Източното Средиземноморие, има резултати. Това съобщение ще определи много неща. Според размера на находището (малък или голям) ще се прецени жизнеспособността на Източносредиземноморския газопровод, евентуалните стимули за нови сондажи в региона, подновяването на разговорите за разрешаване на кипърския въпрос при същите неблагоприятни условия от миналото, и накрая - стратегическият отпечатък на Гърция и Кипър в новото равновесие в Източното Средиземноморие. Вторият елемент е свързан с трескавите движения на Турция да излезе от безизходицата в Източното Средиземноморие. В началото тя ес опитваше да възпрепятства на практика проучванията в блокове на кипърската изключителна икономическа зона. Многобройните послания в последно време и най-вече това на американския помощник държавен секретар Уес Мичъл, че САЩ няма да погледнат \"приятелски на каквото и да било обезпокояване във водите на Кипър, особено когато са замесени американски кораби\", бяха ясни. Турция веднага се обърна към познатия регион на Егейско море. Тук споровете са на двустранно равнище между Гърция и Турция. Следователно те са по-лесни за управление в сравнение със ситуацията в Източното Средиземноморие, където са намерени много международни играчи. Това обаче не продължи за дълго. С инструкция до корабоплаването на 2 януари 2019 г. Турция обяви, че сеизмографският кораб \"Барбарос\" ще проведе сеизмографски проучвания в голяма част на гръцкия континентален шелф и на кипърската изключителна икономическа зона в Източното Средиземноморие. Това са райони, за които Турция изрази претенции през 2012 г. Досега \"Барбарос\" обикновено проучваше незаконно райони от кипърската изключителна икономическа зона. От години не се беше появявал в шелфа на Кастелоризо и Родос. Това означава промяна в позицията на Турция, за която трябва да внимаваме. Край Кастелоризо Турция не засяга американски интереси. Освен това претенции за конкретния морски район досега формално е заявила само Анкара. Третият (и най-обезпокоителен) момент е свързан с това, че 2019 г. е година на избори за Гърция. Предизборният период вече започна неофициално и тонът е изключително висок. Ердоган ще се опита да използва вакуума, както направи и през 2012 г. Отговорите към Анкара не трябва да се диктуват от емоциите или да обслужват предизборни цели за влизането на по-малкия партньор в правителството в следващия парламент. Те трябва да бъдат част от едно по-широко планиране, което трябва да взима предвид две неща: първо, залогът е безпрепятственото реализиране на енергийната програма на Кипър, и второ, Турция смята за ахилесова пета на гръцките морски претенции района на Кастелоризо и ще се фокусира там.", "date": "2019.01.10", "title": "Претенциите на Турция към гръцкия континентален шелф и изборите в Гърция"}
{"url": "https://www.24chasa.bg/novini/article/7237214", "text": "Протестиращите българи и румънци изригнаха със страшна сила, след като току-що им съобщиха, че транспортната комисия в ЕП е отхвърлила исканията на България. \"Това е най-лошият вариант, практически се получи връщане назад\", коментира евродепутатът Светослав Малинов. Според него все още надежда има, тъй като членовете в Комисията в ЕП не са тежко представени спрямо общия брой евродепутати и съотношението е 40 към 700. \"Битката трябва да бъде отлагане на гласуването в пленарна зала на пакета \"Мобилност\", каза Малинов. \"Нашите противници се организираха и гласуваха най-лошото срещу нас\", допълни още той. Колегата му от ДПС Илхан Кючюк също не е на себе си от новината. В момента речите се нагнетяват, а присъстващите не искат да си тръгват и се заричат, че този протест няма да е последен.", "date": "2019.01.10", "title": "Българските евродепутати попарени: Приет е най-лошият вариант"}
{"url": "https://www.24chasa.bg/novini/article/7237296", "text": "Въвеждат се нови регламенти, свързани със заниманията по интереси и финансирането им в държавните и общинските училища със средства от бюджета. Това съобщи пресцентърът на Министерството на образованието и науката. Промените в наредбите за приобщаващото образование и за финансирането на институциите предвиждат заниманията да се организират в съответствие с желанието на учениците и със съгласието на родителите, както и според спецификата на дейностите и възможностите на училището. Изборът на занимания по интереси ще се подпомага от информационна система /електронна платформа за публикуване на търсени и предлагани занимания по интереси/, която е достъпна на адреса:  . Електронната платформа ще бъде отворена за регистрация на училищата, както и на физически и юридически лица, които предлагат занимания по интереси, до 28 януари 2019 г. Ако учителите провеждат занимания по интереси в училището, в което са назначени, не трябва да се регистрират като физически лица. Въпроси, свързани с електронната платформа, могат да се изпращат на имейл: class_contact@mon.bg .", "date": "2019.01.10", "title": "Заниманията по интереси на учениците\nще се предлагат в електронна платформа\nдо 28 януари"}
{"url": "https://www.24chasa.bg/novini/article/7237260", "text": "41-годишен варненец скочи от парапета на Аспарухов мост и загина на място. Сигнал на тел. 112 подали свидетели около 9.20 часа сутринта. Знае се, че мъжът е скочил почти в края на моста, не над водата, в посока към кв. \"Аспарухово\" и е паднал на сушата, без никакъв шанс да оцелее. \"В случая категорично няма никакви данни за престъпление. Знае се кой е мъжът, той няма криминални регистрации. Най-вероятно причината е изключително лична. По случая е образувано следствие и се работи по установяването на причините и обстоятелствата\", каза за \"24 часа\" говорителят на варненската полиция Ивана Милева. Аспаруховият мост във Варна се сдоби в черна слава, след като според статистиката оглави класацията за \"мостове на смъртта\". Между 5 и 7 самоубийци опитват да сложат край на живота си именно от него всеки месец. По данни на полицията от моста във Варна скачат между 60 и 80 души годишно. За щастие повече от тях, особено тези, които скачат над водата, оцеляват.", "date": "2019.01.10", "title": "Мъж скочи от Аспаруховия мост във Варна, загина на място"}
{"url": "https://www.24chasa.bg/novini/article/7237223", "text": "Бившата съдийка от Софийския градски съд Мария Иванова, обвинена за пране на 1,5 млн. евро, излиза под домашен арест след 5 месеца в килия в Сливенския затвор. Решението е апелативните съдии Виолета Магдалинчева, Стефан Илиев и Калинка Георгиева. Иванова е обвинена, че с приятеля й Владимир Бронфенбренер са прали пари от извършени измами във Франция и Белгия. Според прокуратурата това станало от март 2017 г. до задържането им през юли м.г. Двамата регистрирали „кухи\" фирми на подставени лица, по чиито сметки идвали различни суми от чуждите държави. След това парите били прехвърляни в Хонконг, Израел и Сингапур или теглени на каса и предавани на Иванова. Преди решението на Софийския апелативен съд защитата на Иванова поиска съдебномедицинска експертиза да установи състоянието на бившата съдийка. Според адвокат Радост Караиванова Иванова има онкозаболяване, захарен диабет и проблеми с щитовидната жлеза, които са се влошили зад решетките. По тези причини тя поиска домашен арест за клиентката си. Същото становище взе и прокурорът Стойчо Ненков.  Самата Иванова не бе конвоирана от Сливенския затвор в София по нейно желание. Апелативните съдии отказаха експертиза и обявиха, че по обвинението за пране на пари на Иванова има доказателства. Например част от тях иззети документи след претърсване. \"Ако не е знаела, то е предполагала, че парите за придобити от измама\", казаха магистратите и посочиха, че във формулировката на обвинението прокуратурата е допуснала несъответствия. Освен това Иванова била разпозната от подставени лица, на които е помагала да регистрират фирми бушони. Показания срещу нея дали и фиктивните управители на тези дружества, които получавали минимални възнаграждения от Иванова, посочи съдът. Магистратите добавиха още, че има риск Иванова да извърши ново престъпление не само защото доскоро е била съдия, но и заради това, че по делото имало данни и за друго пране на пари, за което нямала повдигнато обвинение. Но за да я освободят от килията, съдиите се съобразиха със здравословното й състояние, което в килията се е влошило. Друг аргумент за свободата на Иванова бе, че след 2 месеца и половина ще изчете крайният срок, за който тя може да бъде задържана по това обвинение по време на разследване - 8 месеца. Бившата съдийка има забрана, наложена от прокурор, да не напуска страната. Тя ще бъде под домашен арест в апартамент в столичния кв. \"Манастирски ливади\". Иванова бе уволнена от системата през м.г. след 7-годишна съдебна сага. Тя получи най-тежкото дисциплинарно наказание, тъй като грубо погазила основни принципи на гражданското производство, превишила и правораздавателните си правомощия.", "date": "2019.01.10", "title": "След 5 месеца в Сливенския затвор бивша съдийка излиза под домашен арест"}
{"url": "https://www.24chasa.bg/novini/article/7237300", "text": "Търсенето на бързи космически радиоимпулси, чийто произход е загадъчен, даде плодове, предаде Франс прес. Астрономи оповестиха, че са регистрирали над 10 подобни радиоимпулса, сред които един повтарящ се. Бързите космически радиоимпулси отделят голяма енергия, но са много кратки - продължителността им е едва няколко милисекунди. Откакто съществуването им бе потвърдено през 2007 г., бързите космически радиоимпулси интригуват учените. Източникът им изглежда е далеч от Млечния път. За 1 милисекунда те отделят толкова енергия, колкото Слънцето за 10 000 години. Причината за съществуването им и източникът им обаче остават мистериозни, предава БТА. Първите регистрирани бързи космически радиоимпулси бяха изолирани феномени. В повечето теории за произхода им се споменаваше за катаклизми, свързани с унищожаване на източника им, като звездна експлозия, довела до поява на свръхнова, сливане на неутронни звезди. Тези теории обаче бяха донякъде опровергани през 2012 г., когато поредица бързи космически радиоимпулси бе регистрирана от мощния телескоп Аресибо в Пуерто Рико. Сега други астрономи оповестиха, че са регистрирали втора поредица бързи космически радиоимпулси. \"Изглежда, че източникът им е на разстояние около 1,5 милиарда светлинни години от Земята и може би е останка от свъхнова или място край централна черна дупка на галактика\", поясни Чери Енг от университета на Торонто. Петдесет канадски учени са регистрирали въпросната втора поредица бързи космически радиоимпулси, за която бяха публикувани две изследвания в сп. \"Нейчър\". Откриването й навежда на мисълта, че е възможно да съществуват и други. С помощта на радиотелескопа CHIME в Британска Колумбия учените успели едва за три седмици да открият 13 бързи космически радиоимпулса, сред които един повтарящ се. \"При ежедневно картографиране с помощта на CHIME вероятно ще открием и други поредици бързи космически радиоимпулси\", заяви Ингрид Стеърс от университета на Британска Колумбия. \"В края на годината може би ще сме открили нови 1000 бързи космически радиоимпулса\", допълни Дебора Гуд от същия университет. \"Все още не е ясно дали източниците на повтарящи се бързи космически радиоимпулси са различни от онези, които еднократно ги генерират\", отбеляза Шрихарш Тендулкар от университета Макгил в Монреал.", "date": "2019.01.10", "title": "Астрономи регистрираха загадъчни бързи космически радиоимпулси"}
{"url": "https://www.24chasa.bg/novini/article/7237306", "text": "Дете пострада, след като мазилка падна от тавана на класна стая. Инцидентът е станал в училище „Христо Ботев” във варненския квартал \"Аспарухово”. Ученикът е с охлузвания на ръката, предаде  Класната стая ще бъде ремонтирана, а цялата сграда е проверена, съобщиха от Община Варна. Проверка по случая е назначена и от Регионалното управление на образованието. През последните години на училище \"Христо Ботев\" са отпуснати над 100 000 лв. за ремонти на покрива и на санитарни помещения, за подмяна на дограми и на котел. Оглед на сградния фонд на варненските училища започва по инициатива на общинската дирекция \"Образование и младежки дейности\". Оттам припомнят, че директорите на учебните заведения са разпоредители с делегирани бюджети, в рамките на които са длъжни да поддържат в изправност материално-техническата база. При необходимост и преценка те имат възможност да предлагат ремонтни дейности за включване в капиталовата програма на общината.", "date": "2019.01.10", "title": "Ученик пострада, след като мазилка от тавана на училище падна върху него"}
{"url": "https://www.24chasa.bg/novini/article/7237318", "text": "Президентът на Китай Си Цзинпин прие поканата на севернокорейския лидер Ким Чен Ун да направи официално посещение в Пхенян, предаде ТАСС, като се позова на севернокорейската агенция КЦТА. Ръководителят на Северна Корея е връчил официалната покана на китайския си колега на двустранната им среща в Пекин на 8 януари вечерта. \"Лидерът на Китай с удоволствие прие поканата и съобщи на Ким Чен Ун за своите планове във връзка с визитата\", предава БТА. Ако Си Цзинпин пристигне в Пхенян, това ще е първото посещение на китайски лидер в КНДР, откакто Ким Чен Ун е поел висшия пост през 2011 г. От 7 до 10 януари председателят на държавния съвет на КНДР бе на посещение в Пекин по покана на Си Цзинпин. Според експерти Ким Чен Ун е направил посещението, за да си гарантира подкрепа от Пекин в навечерието на евентуална втора среща с президента на САЩ Доналд Тръмп. След първите им преговори в Сингапур през юни Пхенян заяви в общата декларация, че поема ангажименти за безядрен Корейски полуостров срещу гаранции за сигурност от Вашингтон.", "date": "2019.01.10", "title": "Си Цзинпин прие поканата на Ким Чен Ун\nза ответно посещение в Пхенян"}
{"url": "https://www.24chasa.bg/novini/article/7237335", "text": "Идните седмици се планира да се състои среща на върха за Сирия с участието на Турция, Русия и Иран, съобщи днес турският външен министър Мевлют Чавушоглу, цитиран от ТАСС. Планира се двустранна среща (не президентите на Турция и Русия), както и тристранни преговори (каквито започнаха в Сочи). Работим за това тристранната среща да се състои идните седмици, каза Чавушоглу пред турската телевизия НТВ, предава БТА.", "date": "2019.01.10", "title": "Среща на върха за Сирия с участието на Турция, Русия и Иран в идните седмици"}
{"url": "https://www.24chasa.bg/novini/article/7237322", "text": "Министърът на транспорта Росен Желязков взриви българските и румънските превозвачи с радостната вест, че нито един от 3-те доклада по пакета \"Мобилност\" няма да влезе в пленарна зала. Това означава, че  , се отлага. Заедно с вашата категорична подкрепа и справедливи искания два от докладите по пакета \"Макрон\" - за командироването на шофьорите и за почивките в кабината, не са приети, а третият доклад - за връщането на камиона на всеки 4 седмици, беше утвърден от транспортната комисията. Но решението й противоречи на съвета на министрите. Към момента заради създалата се ситуация, която е безпрецедентна, трите доклада няма да влязат в пленарна зала, обясни министърът. Новината изпълни със скандирания и ръкопляскания площад \"Люксембург\" в Брюксел. Според евродепутата Петър Курумбашев положението с Европейския съюз е \"Сит на гладен не вярва\". \"Няма да приемем и да допуснем огромни сектори от българската икономика да бъдат откъснати\", заяви и лидерът на ПЕС Сергей Станишев. Евродепутатът от ГЕРБ Андрей Новаков приветства множеството с думите: \"Вие извоювахте тази победа, вие ни помогнахте\".", "date": "2019.01.10", "title": "Обрат! Пакетът \"Мобилност\" не отива в пленарна зала на Европейския парламент"}
{"url": "https://www.24chasa.bg/novini/article/7237338", "text": "Държавният глава Румен Радев изпрати писмо до председателя на Европейския парламент Антонио Таяни по повод проблемите с т. нар. пакет Мобилност 1. Това съобщиха от президентския прессекретариат. „Пакетът Мобилност 1 и измененията на съществуващите директиви и регламенти предизвикаха бурни реакции през изминалата година. Дискусии се водиха както на ниво засегнати държави членки, така и на ниво Европейска комисия, Европейски парламент и Съвет на ЕС. Предложените към днешна дата за гласуване текстове са несправедливи за България. Предвидените законодателни промени са в разрез с устоите на единния европейски пазар и нарушават принципите за свободното движение на стоки, хора, услуги и капитали в рамките на Общността“, заявява в писмото си до Антонио Таяни българският президент. Според държавния глава Румен Радев, формираният общ подход по текстовете в Пакета Мобилност 1 и включените мерки дискриминират българския транспортен бранш. „България ще претърпи сериозни загуби и икономическото ѝ изоставане от останалите страни-членки ще се задълбочи. Тежкотоварният автомобилен бизнес в България има огромно значение за икономиката на нашата страна, както като принос към брутния вътрешен продукт, така и като трудова заетост“, пише още Румен Радев. В писмото си българският държавен глава заявява, че застава зад исканията на българските автомобилните превозвачи. „Изразявам своята подкрепа към тяхната позиция. Справедливите им искания следва да бъдат разгледани, а внесените от българска страна законодателни предложения по Пакета Мобилност 1 – отчетени“, категоричен е в писмото си президентът Радев. Държавният глава изразява своята убеденост, че Пакетът Мобилност 1 ще бъде финализиран на основата на справедливи и балансирани решения, като се зачетат основните принципи на ЕС и правилното функциониране на Европейския вътрешен пазар.", "date": "2019.01.10", "title": "Радев подкрепи българските превозвачи в писмо до председателя на Европейския парламент"}
{"url": "https://www.24chasa.bg/novini/article/7237571", "text": "Разпространяват се фалшиви имейли от името на НАП, предупреждават от Агенцията. Те са написани на английски език и приканват получателите им да попълнят лични данни като последват посочен в писмото линк. От НАП предупреждават, че това представлява класическа форма на \"фишинг\" атака, чрез която се цели опит за кражба на лична информация от интернет - потребителски имена за достъп, пароли, банкови сметки и т. н.", "date": "2019.01.10", "title": "НАП предупреждава за фалшиви имейли от нейно име"}
{"url": "https://www.24chasa.bg/novini/article/7237585", "text": "С навлизането в 19-ия ден на третото затваряне на правителството от президента Доналд Тръмп, политическият натиск върху Тръмп и демократите оставя малко място за компромис в безизходицата за финансирането на гранична стена. И най-видното е, че съсредоточаването на Тръмп върху желанията на най-ревностните му привърженици го убеди, че не може да отстъпи от знаковото си обещание в предизборната кампания, без да понесе ответна реакция. Някои влиятелни съюзници на републиканците във Вашингтон и извън него аплодират неговите настоявания за 5,7 милиарда финансиране за стената, макар че има и притеснени. За демократите широкият обществен скептицизъм към Тръмп и стената - съчетан с настъпателен подтик от редови активисти да се противопоставят на президента - ги увери, че са на твърда почва в отказа да се огънат. Динамиката подготви сцената за това, което може да се проточи като политически застой, при който икономическите средства за преживяване на около 800 000 федерални служители са важен фактор. Назряващият въпрос е дали отражението на затварянето на правителствените служби и тежкото положение на правителствените служители принуждават депутатите републиканци да се разграничат от президента или заставят демократите да поддадат. Дотогава спорът даде на двете партии бърз първи тест в политиката на разделено правителство, докато се опитват да си прехвърлят вината. Сега Тръмп е категорично съсредоточен върху консервативната си електорална база и нейната подкрепа за стената, която започна да става символ на обещанието на Тръмп за твърд, неумолим подход към имиграцията. \"Той беше избран заради тази стена\", каза довереникът на Тръмп Джери Фолуел младши, председател на евангелисткия \"Либърти юнивърсити\". Фолуел казал на Тръмп, че върши правилното нещо. \"Не мисля, че ще му помогне, ако отстъпи\". Помощниците в Белия дом до голяма степен са съгласни. Чиновници твърдят, че въпросът е политически печеливш, макар че призоваха президента да е по-агресивен при защитата на позицията си пред хората, както и пред всички двоумящи се депутати републиканци. В обръщението от Овалния кабинет в най-гледаното време във вторник вечерта Тръмп очерта нагледно аргументите си. Докато няколко проучвания правят предположение, че нелегалната имиграция не влияе върху равнището на престъпността, президентът изтъкна потресаващи престъпления, извършени от имигранти, и внуши, че неговата стена е необходима, за да се предотврати тази \"криза\". \"Колко още американска кръв трябва да бъде пролята преди Конгресът да си свърши работата?\", попита Тръмп, който планира да посети днес границата. Белият дом търси варианти, но не и такъв, които включва компромис. Правителството проучи възможността солидната стена да бъде финансирана без одобрението на Конгреса, като се обяви национално извънредно положение или се използват фондове от друго министерство, макар че такива ходове почти сигурно ще задействат юридическо оспорване и може да накарат някои републиканци в Конгреса да се отметнат. Гласовитите републикански критици са малцина. Вицепрезидентът Майк Пенс беше аплодиран със ставане на рака на среща при закрити врата на конгресмените републиканци във вторник, след като им каза \"да останат силни\" и цитира откъс от Си. Ес. Луис за смелостта като добродетел. Двайсетина републиканци - малка част от 199-те републиканци депутати в камарата, се очаква да се присъединят към колегите си демократи тази седмица при одобряването на законопроект да започне възобновяване на работата на части от правителството. Сред републиканците в Сената имаше сдържани белези на дискомфорт от стратегията на Тръмп, въпреки че малцина имаха наложителни политически подбуди да не подкрепят президента, като се има предвид, че всички с изключение на една шепа, не очакват лесно преизбиране през 2020 г. Сенаторът Джон Корнин, републиканец от Тексас, нарече затварянето на правителството \"напълно ненужно и скалъпено. Хората очакват правителството им да работи, това очевидно не работи\". В същото време, новоизбраният сенатор Кевин Креймър , републиканец от Северна Дакота, представяше в по-голяма степен настроенията на своите местни структури, когато каза, че Тръмп върши вярното нещо: \"Те го обичат. И искат стената\". Подкрепата на Републиканската партия е в остър контраст с повечето американци, които не одобряват начина, по който Тръмп си върши работата. Одобрението за него се колебае около 40 процента или по-малко за по-голямата част от мандата му. Но одобрението за Тръмп в самата Републиканска партия се надигна до близо 90 на сто. Острото разделение личи в допитванията за стената. Като цяло, 54 процента от американците се противопоставят на изграждането на стена по протежение на мексиканската граница, според разпространено през декември допитване на \"Куинипиък\". В същото време 86 процента от републиканците подкрепят предложението. Тези числа помогнаха на демократите да останат обединена опозиция. Лидерите на партията в Капитолия и шепа надяващи се да станат партийни кандидати за президент, започнали надпреварата за номинацията на Демократическата партия, призоваха демократите да се държат здраво. Милиардерът активист Том Стейър започна да пуска реклами в ключови щати с призиви за импийчмънт на Тръмп, много преди да започне да се развива драмата със затварянето на правителството. \"Не става въпрос дали демократите се държат неуместно\", каза Стейър, за когото се очакваше в сряда да оповести планове дали да бъде кандидат за президент. \"Това, което Тръмп върши, е да се опитва да изтръгне нещо от Конгреса, в който доминират демократите, с болката на американския народ . . . прилича на човек, отвлякъл дете,и сега го държи за заложник на предизборните си обещания, които тогава не са имали смисъл, нямат смисъл сега и са невероятно прахоснически\". Конкурентната принуда за лидерите на демократите е натискът да докажат, че могат да възстановят известна стабилност във Вашингтон, където е Тръмп. Въпреки призивите на редови либерали да се изправят срещу Тръмп, партийните лидери смятат, че са спечелили голяма победа на междинните избори миналата година, като са говорили за жизненоважни за избирателите неща и са обещавали да управляват. Те нямат търпение да изпълнят това обещание. Републиканският социолог Франк Лънз предположи, че ще има малка политическа цена, която ще трябва да се плати заради онези, свързани с продължителното затваряне на правителството, което след няколко дни ще стане най-продължителното в американската история, дори ако повечето американци обвиняват Тръмп и неговата партия. \"Всекидневният живот на повечето хора не е засегнат\", каза Лънз. Чест критик на Тръмп, той предрече, че президентът републиканец ще намери начин да се измъкне от затварянето на правителството като политически победител, дори сега това да изглежда малко вероятно. \"В капан ли е той? Бих казал \"не\". Той е Хари Худини на американската политика\", каза Лънз. \"Имаше 38 процента подкрепа в деня на изборите и все пак спечели\". /БТА/", "date": "2019.01.10", "title": "Има ли лесен изход? Политиката блокира Тръмп на фона на неработещата администрация"}
{"url": "https://www.24chasa.bg/novini/article/7237613", "text": "Временно е затруднено движението по пътя Пловдив - Стара Загора, край пътен възел Скутаре заради катастрофа с двама пострадали, съобщиха от пресцентъра на полицията. По първоначални данни край разклон за пътен възел Скутаре челно са се сблъскали микробус \"Ивеко\", който навлязъл в лентата за насрещно движение и ударил лек автомобил \"Фолксваген\". В болница са 72-годишният водач на колата и 67-годишна пътничка. До приключване на огледа движението в участъка на катастрофата е затруднено, регулира се от пътни полицаи.", "date": "2019.01.10", "title": "Катастофа с двама пострадали на пътя Пловдив - Стара Загора"}
{"url": "https://www.24chasa.bg/novini/article/7237683", "text": "Хидрометеорологическият център на Сърбия обяви оранжев код /третата от общо четири степени/ за опасност от обилен снеговалеж на по-голямата част от територията на страната, съобщиха местните медии. Оранжев код е в сила за централна, западна и източна Сърбия. В северната част остава в сила жълт код /втора степен/ на опасност, предава БТА. Синоптиците прогнозират, че сняг ще продължи да вали и през следващите два дни и се очаква дебелината на снежната покривка да достигне до 20 сантиметра. Главните пътища в страната и централните магистрали са почистени. В Белград около 230 снегорина почистват снега, но градските улици остават труднопроходими.", "date": "2019.01.10", "title": "В Сърбия е обявена трета степен\nна опасност\nот силен снеговалеж"}
{"url": "https://www.24chasa.bg/novini/article/7237670", "text": "Американският държавен секретар Майк Помпейо заяви днес в Кайро, че САЩ ще изтеглят силите си от Сирия, предаде Ройтерс. Въпреки това Съединените щати ще продължат борбата с терористичната организация \"Ислямска държава\", категоричен бе Помпейо на съвместна пресконференция с египетския външен министър Самех Хасан Шукри Селим, предаде БТА. Помпейо подчерта, че Вашингтон остава надежден партньор на съюзниците си в Близкия Изток.", "date": "2019.01.10", "title": "Помпейо: САЩ изтеглят силите си от Сирия, но ще продължат борбата срещу \"Ислямска държава\""}
{"url": "https://www.24chasa.bg/novini/article/7237669", "text": ", смята Димитър Иванов В разгара на вълненията в пловдивското село Войводиново, след като двама млади цигани пребиха войник от „Специални сили”, куп политици и обществени фигури се изказват с радикални предложения. Местните хора пък поискаха незаконните къщи в циганската махала да бъдат премахнати. Кметът на община „Марица” Димитър Иванов, в чиито административни граници е Войводиново, е човекът, който върши най-много работа тези дни по решаването на проблема. След негова заповед 15 къщи вече се премахват, предстои събаряне на още 16. - Дори и в момента тече процедурата по събарянето на 15 опасни постройки. Те са опасни както за обитателите им, така и за околните жители. За останалите 16 обекта след 5 дни ще бъде издадена заповед за събарянето. След като изтече 7-дневният срок за обжалване, те също ще бъдат бутнати. - В момента редица политици са яхнали политическата метла и се опитват да изкарат дивиденти. Молбата ми към тях е да не злоупотребяват с нещастието на комадноса Валентин Димов, а да се обединят и да помислят как този проблем може да бъде решен на национално ниво. Популистките крясъци сега само носят вреда и водят до ескалиране на напрежение. Аз твърдя, че ние от община „Марица” не сме стояли безучастно през годините. Този проблем с незаконните постройки по селата е повече от 20 години. Аз го наследих и веднага предприех мерки за решаването му. Конкретно за Войводиново фактите говорят, че няколко ръководители са допуснали роми да се настанят незаконно в селото. С годините никой не е тръгнал да решава проблема. Аз съм първият, колкото и да звучи нескромно, но това е истината. - Като казах, проблема го заварих и изготвихме план за решаване с представителите на местната власт в селото – кмета и общинските съветници. По тяхно предложение учредихме 19 декара земеделска общинска земя. С решение на Общинския съвет й сменихме предназначението, задействахме процедура за урегулиране на имотите. Дадохме възможност на 38 семейства да си направят законни къщи. Преминахме всички съгласувателни процедури - енерго, ВиК. Канил съм тези семейства едно по едно на разговори, за да започнем процедура и да им дадем безвъзмездно отстъпено право на строеж в тези имоти. Така щяха да бъдат узаконени, щяха да си плащат данъците на държавата, но щяха да живеят в имоти с всички удобства – течаща вода, канализация, еленергия. Те обаче отказаха. Повечето споделиха, че им е трудно да преминат съгласувателните процедури в EVN по електрозахранването, но и в тази посока общината им е помагала. Дори на едно младо семейство сме помагали изцяло, за да дадем пример на останалите да го последват. Това младо семейство също се отказа, вероятно защото не бяха достатъчно грамотни и се плашеха от документацията, въпреки че ние им помагахме във всяка стъпка. След отказите бяхме принудени да задействаме други механизми, за да докажем, че тези имоти са незаконни. Искам да отбележа, че сме много стрикни в това отношение, защото е налице резултатът от протестите в Гърмен, разни правозащитни организации само дебнат, за да подучат хората да завеждат дела срещу България в Страсбург. Получава се така, че и едните, и другите си правят пиар на наш гръб, а ние на терен търсим работещо решение на проблема. Истината е, че трябва да се реши кардинално в цялата страна с подкрепата на централната власт. - Още през ноември с моя заповед сме създали комисия в общината, направили сме геодезическо заснемане на целия имот. Процедурата е задействана, но работата е специфична. Защото по вида на постройките, дето се казва, не можем да установим кое е кокошарник, кое колиба, кое тоалетна. Ще бутнем някоя с документи и утре ще ме атакуват, че съм съборил „жилище“, а то на вид си е една колиба. След всички процедури решихме да проявим човещина и събарянето да не е през зимата. За съжаление този нещастен случай с пребитото момче се случи сега. Разбира се, за да успокоим напрежението заповядах да ускорим процедурата по премахването на незаконните постройки. И пак призовавам политиците с войнствени изявления да помислят, преди да се изказват. В другите села няма етническо напрежение, на много хора обаче им се иска. Аз настоявам проблемите да се решават разумно и по мирен начин. Затова съм благодарен на служителите на реда и МВР, които действаха много бързо и адекватно и не допуснаха протестите да прерастнат в размирици и физическа саморазправа. За това допринесе и кметът на Войводиново Димитър Тосев - изключително съвестен колега, който винаги е търсил решение на проблема. Той денонощно следи, за да не ескалира етническо напрежение и да запази мира в селото. - И в момента предлагаме алтернативни решения. Говорихме с дирекция „Социално подпомагане“, имаме готовност да ги настаним в социални жилища. Само трябва да подадат молби, но те отказват. Освен това разбрах, че много от тях вече са си купили жилища. Както виждате, ние работим активно, екипът ми е компетентен. Но не е коректно това, което става сега. Отговорността изцяло я поемаме ние от общината, а други си правят политически пиар. Призовавам за диалог, нека да има поне един разумен глас. Ето, обещахме 10 дни, а на втория ден започнахме да го решаваме проблема. Разбира се, трябва да има желание и опит.", "date": "2019.01.10", "title": "Кметът на община „Марица”: Опомнете се, войнствените призиви няма да решат проблема във Войводиново"}
{"url": "https://www.24chasa.bg/novini/article/7237682", "text": "Районна прокуратура в Харманли обвини Мария Банева, майката на Николай Банев,  Районна прокуратура-Харманли привлече като обвиняема М.Б., на 78 г., за това, че на 2 юли 2018 г., в гр. Харманли, обл. Хасково, нарушила правилата за движение - чл. 25 ал. 1 и чл. 50 ал. 1 от Закона за движение по пътищата, и по непредпазливост причинила на 20-годишен мъж средна телесна повреда, изразяваща се в трайно затрудняване движението на врата от счупване на шиен прешлен – престъпление по чл. 343 ал. 1 буква „Б“ предл. 2 във вр. чл. 342 ал. 1 от Наказателния кодекс, се казва в съобщението на прокуратурата. По делото е установено, че на 2 юли 2018 г., в гр. Харманли, обл. Хасково, обвиняемата Банева управлявала лек автомобил, марка „Ауди А6“ по бул. „Цар Освободител“, посока „север-юг“, като на кръстовището с ул. „Алеко Константинов“, отнела предимство на движещия се по улицата лек автомобил, марка „Фолксваген Голф“, шофиран от пострадалия И.И., на 20 г. След пътното произшествие мъжът е бил откаран за оказване на медицинска помощ, при което се установило, че има счупване на шиен прешлен на врата, каквото е и заключението на съдебно-медицинската експертиза. Мария Банева не е пострадала. Досъдебното производство по случая е образувано на 2 юли 2018 г., като по него са били извършени множество процесуално-следствени действия - разпити на свидетели, на пострадалото лице, изготвени са автотехническа и съдебно-медицинска експертизи, като след представяне на заключенията им на разследващия орган, през декември 2018 г., са предприети действия за привличане в качеството на обвиняема на Банева. Спрямо нея е взета мярка за неотклонение „подписка“. Предстои предявяване на материалите на страните по делото и внасяне в съда.", "date": "2019.01.10", "title": "Обвиниха майката на Николай Банев за катастрофата, при която пострада младеж"}
{"url": "https://www.24chasa.bg/novini/article/7237710", "text": "Центърът за градска мобилност /ЦГМ/ ще прави нов буферен паркинг на метростанцията \"Стадион Васил Левски\". Това каза на брифинг пред журналисти изпълнителният директор на ЦГМ Христиан Петров, предаде БТА. Паркингът ще разполага със 193 места и ще заработи в средата на август. В началото на следващия месец ще започнат строително-ремонтните работи по съоръжението, които ще струват около 2 млн. лв. Това е първият буферен паркинг, който ще бъде изграден изцяло със средства на ЦГМ. През тази година е предвидено и завършването на буферния паркинг, който се намира на Централна гара и един наземен паркинг в кв. \"Надежда\". Буферните паркинги ще бъдат безплатни за тези, които ползват метрото, а за останалите ползватели цената ще е 1 лв. за час престой. В буферните паркинги е предвидено да има и точки за зареждане на електромобили. В новия паркинг на метростанция \"Стадион Васил Левски\" те ще бъдат между осем и 12. В момента действащите четири буферни паркинга средно са заъплвани през работните дни на 70 - 80 процента, поясни Петров. По програмата за изграждане на тротоари ще бъдат инвестирани около 2 млн. лв. В ЦГМ са заявени стикери за безплатно паркиране в синя и зелена зона на над 400 електромобили, каза още Петров.", "date": "2019.01.10", "title": "Започва работа по буферния паркинг на метростанция \"Стадион Васил Левски\""}
{"url": "https://www.24chasa.bg/novini/article/7237708", "text": "Четирима мъже бяха обвинени за кражбата на 100-килограмова канадска златна монета от берлински музей, съобщи Асошиейтед прес. Монетата \"Голям кленов лист\" беше открадната от музея \"Боде\" през март 2017 г. Трима от обвиняемите са я изнесли през нощта с ръчна количка, а четвъртият е работел като охрана в музея, припомня БТА. Според разследващите мъжете са нарязали монетата и са продали парчетата. Тя е била с диаметър 53 сантиметра и дебелина 3 сантиметра. Изсечена е през 2007 г. в чест на британската кралица Елизабет Втора. Мъжете са на възраст от 20 до 24 години. Делото започна днес в Берлин.", "date": "2019.01.10", "title": "Съдят 4-ма мъже, откраднали 100 кг златна монета от музей в Берлин"}
{"url": "https://www.24chasa.bg/novini/article/7237738", "text": "Срещу подкупи от 500 до 1000 лв. са били подменяни алкохолни проби на пияни шофьори. Престъплението е извършвано в специализирана химическа лаборатория в Пловдив. Това съобщиха за   от Пловдивския окръжен съд. Обвинение е повдигнато на шефката на лабораторията в УМБАЛ \"Пловдив\" Йорданка Димитрова. Според прокуратурата тя заедно със съучастник е подменяла пробите на хванати да карат пияни шофьори срещу рушвети. Престъпленията били извършени от юни до септември 2017 г. Били подменени пробите шофьори, заловени в нарушение в Раковски, в с. Мокрище, на територията на община Септември, в Хасково, Чепеларе, Асеновград, с. Крумово и Пловдив. Завеждащата лабораторията съставяла фалшиви протоколи за кръвните проби, а парите прибирал посредник.", "date": "2019.01.10", "title": "Лаборатория подменяла алкохолни проби на пияни шофьори срещу подкуп"}
{"url": "https://www.24chasa.bg/novini/article/7237658", "text": "Преди минути докараха в Софийския районен съд с белезници Виктор Марев - Чоко и Антон Антонов - Амет, обвинени, че са откраднали картини на Владимир Димитров - Майстора и Димитър Киров - Ди Киро. В съда в 32 зала прокурорът Ралица Първанова ще поиска двамата да останат в ареста. Мярката се гледа от съдия Силвия Георгиева.  Преди заседанието Антон Антонов - Амет заяви, че Наско Дългия е поръчал кражбата. Обещал им 5 хиляди лева. \"Аз въобще не знам кой е Майстора\", допълни той.", "date": "2019.01.10", "title": "Амет, задържан за кражбата на картините: Аз въобще не знам кой е Майстора (Видео)"}
{"url": "https://www.24chasa.bg/novini/article/7237734", "text": "Лидерът на британските лейбъристи Джереми Корбин заяви днес, че националните избори имат предимство пред евентуален референдум за Брекзит, предаде Ройтерс. Той добави, че депутатите от опозиционната Лейбъристка партия ще гласуват против споразумението за Брекзита, сключено от премиера Тереза Мей. Според него, ако следващата седмица Камарата на общините отхвърли сделката, трябва да има общи избори, предава БТА. \"Ако не бъдат осигурени общи избори, тогава за нас ще останат всички варианти, включително варианта да започнем кампания за обществен вот, каза Корбин в реч в Северна Англия. \"Но изборите трябва да имат приоритет. Това не само е най-практичният вариант, но и най демократичният\", допълни лидерът на опозицията.", "date": "2019.01.10", "title": "Джереми Корбин: Изборите трябва да имат приоритет пред референдум за Брекзита"}
{"url": "https://www.24chasa.bg/novini/article/7238051", "text": "Посещението на лидера на Хамас Исмаил Хания в Москва, насрочено за 15 януари, се отлага за неопределено време. Това съобщи днес за ТАСС палестинският посланик в Русия Абдел Хафиз Нофал, предаде агенцията. Визитата може да се осъществи при по-благоприятна ситуация в Палестина, добави дипломатът. Очакваше се основна тема на преговорите при посещението на Хания да бъде възстановяването на палестинското единство. През есента на 2017 г. в Кайро бе подписано споразумение за помиряване между палестинските движения Хамас и Фатах. Страните се разбраха да бъде формирано палестинско правителство на националното съгласие, което да управлява и на Западния бряг на река Йордан, и в ивицата Газа, а преди това властите на Западния бряг да поемат контрола върху единствения контролно-пропускателен пункт на границата между крайбрежния анклав и Египет. По-късно групировките проведоха още няколко кръга преговори в Кайро по въпроси, засягащи формирането на ново правителство, организирането на избори, евентуални реформи в ООП и установяване на обща палестинска администрация в Газа. Постоянно обаче се появяваха разногласия и палестинското помирение за пореден път стигна до задънена улица, отбелязва ТАСС.", "date": "2019.01.10", "title": "Посещението на лидера на Хамас в Москва\nсе отлага за неопределено време"}
{"url": "https://www.24chasa.bg/novini/article/7238048", "text": "Унгарският премиер Виктор Орбан заяви днес, че би искал антиимигрантските партии да спечелят мнозинство на изборите за Европейски парламент напролет, което според него може да доведе до подобни промени и в изпълнителните органи на Европейския съюз, предаде Ройтерс, цитирана от БТА. Целта на Унгария е най-напред да се осигури антиимигрантско мнозинство в Европарламента, след това в Европейската комисия, а после, когато изборите в отделните страни променят политическия пейзаж на континента - и в Европейския съвет, където националните лидери вземат най-важните за ЕС решения, заяви на пресконференция Орбан. Антиимигрантските сили може да укрепнат вследствие на италианско-полската инициатива за създаване на десен алианс за предстоящите избори за Европейски парламент, каза унгарският премиер. При вчерашното си посещение във Варшава италианският вицепремиер Матео Салвини заяви, че Италия и Полша трябва да обединят сили в един евроскептичен алианс, за да участват в европейските избори. Полско-италианският съюз може да се окаже едно от най-чудесните събития в началото на годината, каза Орбан, обявявайки Салвини за герой, понеже е спрял миграцията по бреговете на Италия. \"Възлагам големи надежди на това\", допълни премиерът. Орбан каза, че му е дошло до гуша от това, че всеки път, когато Европейската народна партия (към чието семейство се числи и неговата управляваща партия ФИДЕС) се нуждае от съюзници, тя ги търси в лявото пространство, при проимигрантските, както ги нарече той, партии. Същевременно премиерът засвидетелства лоялност към ЕНП, като заяви: \"Докато ние сме тук, а се надявам това да продължи дълго, ще останем предани на нашето партийно семейство\". Орбан, който през април спечели трети последователен мандат с кампания, основаваща се върху антиимигрантски политики, предрече, че в Европа ще има две цивилизации. Едната ще гради бъдещето си върху съвместното съществуване на ислямски и християнски общности, а другата, в Централна Европа, ще е само християнска, посочва Асошиейтед прес.", "date": "2019.01.10", "title": "Орбан иска антиимигранстките партии да имат мнозинство в ЕП след изборите"}
{"url": "https://www.24chasa.bg/novini/article/7238065", "text": "Районният съд в Пловдив осъди на три години условно с 4-годишен изпитателен срок Емил Кабаиванов, кмет на община Карлово. Със същото решение той е лишен от правото да заема длъжността \"кмет\" за срок от 4 години. Това съобщиха от пресцентъра на Съдебната палата в Пловдив. Кабаиванов е признат за виновен в това, че в периода от април 2013 г. до април 2014 г. в Карлово, в качеството си на кмет на Община Карлово, е присвоил пари в големи размери - общо 26 984,68 лева. Парите са на Общината, получени от нея по договор с МОСВ като безвъзмездна финансова помощ по ОП \"Околна среда 2007-2013 г.\", съфинансирана от Европейския фонд за регионално развитие и от Кохезионния фонд и са били предназначени за \"Доизграждане и модернизация на ГПСОВ и канализационна мрежа в Карлово\". Присъдата подлежи на обжалване и протест в 15-дневен срок пред Окръжен съд-Пловдив.", "date": "2019.01.10", "title": "3 г. условно за кмета на Карлово Емил Кабаиванов за безстопанственост"}
{"url": "https://www.24chasa.bg/novini/article/7238052", "text": "Полицията в Бургас е задържала трима мъже при спецакция днес, съобщиха източници на 24 часа. \"В момента действията все още продължават, провежда се операция по линията на наркоразпростнанението\",  уточни пред наш репортер директорът на ОД МВР Бургас старши комисар Калоян Калоянов. Засега не е ясно дали и какво количество наркотици са открити в претърсени имоти и автомобили на територията на община Бургас. Сред задържаните е Антоан Подмолов, брат на разстреляния в Хасково Валентин Подмолов, с когото несебърският бос Митьо Очите бе подсъдим за въоръжен грабеж през 90-те, припомнят запознати. След смъртта на Вальо Подмола брат му Антоан се сближил с  Очите, а от няколко години се преместил да живее в поморийското село Каменар,  разказват представители от морския ъндърграунд. Те припомнят, че преди да бъде ликвидиран, Вальо Подмола имал общ бизнес с Димитър Желязков, държал заведения в Бургас и Несебър. Двамата се познавали от времето, когато били \"редници\" във ВИС. Лежат заедно в ареста, а по късно са съпроцесници по обвинение за въоръжен грабеж на тирове, който се свързваше с бившата силова групировка. ", "date": "2019.01.10", "title": "Полицията в Бургас задържа авер на Очите и още двама, разследва ги за дрога"}
{"url": "https://www.24chasa.bg/novini/article/7238075", "text": "Със заповед на министъра на енергетиката Теменужка Петкова екип от Министерството на енергетиката провери на място качеството на подаваната електроенергия в кв. \"Славовци\" на гр. Нови Искър. Инспекцията е по повод оплаквания на жители от региона за чести прекъсвания на електроснабдяването и понижаване на напрежението в пиковите часове - след 17 часа. В проверката участваха и представители на местния доставчик - \"ЧЕЗ Разпределение България\" АД, съобщават от пресцентъра на МЕ. По време на проверката е поставен регистратор на един от ключовите трафопостове в региона, който ще измерва напрежението на подаваната електроенергия за период от седем денонощия. Устройството прави запис на всеки 15 секунди. Според сведения на местните жители част от трафопостовете стоят отключени и са обект на кражби. В хода на инспекцията бе установена кражба на масло от трансформатор \"Липите\", чиито предпазители заради това са изгорели и подменени. Впоследствие е сменен и целият трансформатор. Част от прекъсванията на електрозахранването в региона се дължи и на лоши метеорологични условия - силен вятър в навечерието на Коледа е предизвикал падане на топола извън сервитутната зона, вследствие на което е скъсан електропровод. Електроподаването е било възстановено по алтернативен маршрут. Проверката в района на екипа на Министерството на енергетиката продължава и утре, 11 януари.", "date": "2019.01.10", "title": "Провериха качеството на тока в Нови Искър със заповед на Теменужка Петкова"}
{"url": "https://www.24chasa.bg/novini/article/7238087", "text": "Всички МПС да се движат вериги през прохода Рожен, забранява се движението на товарни автомобили над 12 т с ремаркета и полуремаркета. Това съобщиха от Агенция \"Пътна инфраструктура\".                                                                                                                                                                                                                                                                                                                       ", "date": "2019.01.10", "title": "Всички МПС през прохода \"Рожен\" - с вериги"}
{"url": "https://www.24chasa.bg/novini/article/7238090", "text": "Транспортният бос и бивш любовник на Миглена Каканашева-Мегз (по думите на съпругата му) - Румен Рончев остава зад решетките. Това стана ясно от решението на магистратите в съдебната зала на Районен съд в Пловдив днес. Според съда има доказателства за участието на Рончев в застрахователна измама с джипа на Миглена Каканашева – Мегз - Mercedes GL. Припомняме, че джипът бе обявен за откраднат през лятото, но по данни на разследващите това е част от схема за източване на пари. Мерцедесът е собственост на лизингова компания. Решението на съда удовлетвори това на прокуратурата, откъдето поискаха най-тежката мярка „задържане под стража“, като държавният обвинител посочи, че са налице всички предпоставки за арест,  Срещу Рончев има две обвинения – за обсебване и за кражба, като според българското законодателство и двете са тежки умишлени престъпления. Това беше посочено и като лоши характеристични данни, което значи, че мъжът може да извърши ново престъпление. От друга страна мъжът е бил реабилитиран, след като е имало висящо дело за кражба. Именно това беше и вторият довод на магистратите, които изтъкнаха, че има опасност Рончев да извърши ново престъпление. Рончев бе изведен от залата с белезници, а адвокатът му Пламен Бончев бе категоричен, че ще обжалва. \"Ще се борим докрай\", посочи и съпругата на бизнесмена. По думите й в момента Мегз е обсебила офисите им и има преписка за това нещо. Зорница подкрепи думите на мъжа си, че е натопен, а в момента дизайнерката се опитва да придобие 51 % от семейните фирми.", "date": "2019.01.10", "title": "Съпругата на Рончев: Мегз е бивша негова любовница, обсебила е офисите ни (Видео)"}
{"url": "https://www.24chasa.bg/novini/article/7237960", "text": "Съдия Красимира Дончева от Окръжният съд в Стара Загора се съгласи днес с прокуратурата и наложи най-тежката мярка за неотклонение - задържане под стража, на 65-годишния Митко Симеонов, обвинен, че е убил с нож на Ивановден 25-годишната си съпруга Юлияна. Мярката може да се обжалва пред Апелативния съд в Пловдив, служебният защитник на обвиняемия адвокат Станимир Ченалов каза, че тепърва със своя клиент ще обмислят дали си струва да го правят. В съдебната зала Митко Симеонов поиска домашен арест, за да можел да уреди 35-годишната му дъщеря от първия брак Даниела да поеме грижите за 8-месечната Християна - плод на любовта му с убитата Юлияна. Тъй като до момента никой от близките на Митко и Юлияна не е пожелал да гледа момиченцето, то бе дадено в приемно семейство в миньорския град Гълъбово. От социалните служби в Стара Загора поясниха, че мярката е временна и детето винаги може да бъде взето за отглеждане от свои роднини, ако се намерят желаещи. По-рано стана ясно, че баба му по майчина линия Ирина Йорданова била готова да го вземе при себе си, но тя катастрофира тежко на магистрала \"Тракия\", докато пътуваше, за да урежда формалностите по погребението на дъщеря си. В момента 41-годишната жена е в ямболската болница, вече без опасност за живота. На счупените й шийни прешлени е поставен нашийник, по-късно била възможна и операция. В съдебната зала обвиняемият каза още, че не приема обвинението по член 115 от Наказателния кодекс, което му повдигна прокуратурата, тъй като, по думите му, Юлияна първа го нападнала, бил ранен от нея с нож в ребрата и после \"станало, каквото станало\". \"Рани той наистина има, но те са щадящи\", коментираха от обвинението. Тепърва назначената експертиза ще доказва дали мъжът е наистина ранен или се е самонаранил, за да оправдае постъпката си. Запознати твърдят, че ножът, с който била прободена Юлияна, бил с 20-сантиметрово острие, цялото забито в тялото й. Според прокуратурата, жената била наръгана няколко пъти, като ударът в сърцето се оказал смъртоносният. Този факт на по-късен етап можел да стане причина сегашното обвинение, за което законът предвижда между 10 и 20 години затвор, да бъде променено в по-тежко - убийство с особена жестокост, за което може да се присъди и доживотен затвор. Митко Симеонов има висше техническо образование и чисто съдебно минало. Като по-възрастен наистина се е грижел за съпругата си, дори той я стимулирал да завърши и тя висше образование, довериха близки на семейството. Мъжът имал брат - Красимир Илиев Симеонов,  Двамата били приятели. Преди време баща му се бил самоубил. За да постанови постоянен арест, съдия Дончева се позова и на факта, че убийството е извършено в апартамента на семейството, където в съседната стая било 8-месечното им момиченце и то също можело да пострада. Освен това съдът прие, че извършителят може да се укрие или да извърши друго престъпление, както и че от събраните до момента доказателства по делото може да се направи обосновано предложение, че той е извършил това, в което е обвинен. Погребението на убитата Юлияна е насрочено за петък (11 януари), от 11 часа в село Драчево, община Средец на област Бургас, каквато била волята на майка й Ирина. Не е ясно дали тя самата ще може да присъства заради тежкото си здравословно състояние. С организацията на траурната церемония се заела сестрата на Ирина - Милена, която живее в това село. Ковчегът с тялото на убитата ще потегли от Стара Загора няколко часа преди погребението, с това е ангажирана частна погребална фирма. Ритуалът щял да бъде по каноните на православието.", "date": "2019.01.10", "title": "Братът на Митко, който прободе жена си в сърцето, убит от пиян бивш депутат"}
