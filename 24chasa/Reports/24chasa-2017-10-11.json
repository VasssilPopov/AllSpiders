{"url": "https://www.24chasa.bg/novini/article/6492080", "text": "БСП ще кандидатства пред СЕМ за лиценз за телевизия. Това е последният вариант, който се обсъжда на “Позитано” 20 преди червения пленум в събота, който трябва да вземе окончателното решение. Създаването на червена телевизия е предизборно обещание на соцлидерката Корнелия Нинова и тя даде срок до октомври да бъде изготвен проект. Обсъждани бяха няколко варианта - от интернет телевизия до сътрудничество със съществуваща. В крайна сметка БСП ще си прави своя телевизия. Създаването ѝ обаче не е целесъобразно спрямо разходите, които ще трябва да се направят за нея, и достъпa до аудиторията, е становището на комисия от червени медийни експерти. Те са подготвили концепция за левите медии, която ще се обсъжда от пленума. В нея са разписани възможните алтернативи на БСП за медийно присъствие в бъдеще от гледна точка на финанси, въздействие и резултат. Телевизията не е на първо място в тази класация. Има различни форми на въздействие в медиите и при парите, които имаме, телевизията не е на първо място като ефективност, обясниха социалисти. В концепцията се предлага да се направят промени в сайтовете на “Дума” и БСП, но и да се създадат нови червени сайтове - новинарски и дискусионен. Червеният пленум в събота трябва да насрочи и заседание на конгреса, на което да се обсъди проектът на БСП за бюджет 2018, както и политиките на партията за европредседателството. Обсъждат се две дати - 28 октомври и 4 ноември, като първата е по-вероятна, защото втората е Архангелова задушница. На конгреса категорично няма да стане въпрос за лидерството. Първо, в момента Корнелия Нинова стои стабилно в партията. И второ - този въпрос вече се решава не от конгреса, а от вътрешнопартиен вот, обясниха от “Позитано” 20.", "date": "2017.10.11", "title": "БСП иска от СЕМ лиценз за телевизия"}
{"url": "https://www.24chasa.bg/novini/article/6491998", "text": "Звездата от култовия сериал \"Малкълм\" Франки Мюниц разкри, че не си спомня участието си в него заради поредица от \"мини-инсулти\" и мозъчни сътресения, които са влошили паметта му, съобщи вестник \"Дейли мирър\", цитиран от БТА. Приятелката му Пейдж Прайс е събрала снимки и видеоклипове от детството му, за да възвърне спомените му. Актьорът изигра ролята на главния персонаж Малкълм в седемте сезона от едноименния сериал в периода 2000-2006 година. Първият му мини-инсулт беше през 2012 г. едва на 26-годишна възраст. На следващата година той получи втори. Мини-инсултът е преходна исхемична мозъчна атака. Той трае няколко минути и не причинява дълготрайни увреждания на мозъка. Симптомите често отшумяват, без да се наложи медицинско съдействие. Доктор Лий Шуом каза, че вероятно загубата на памет се дължи на мозъчните сътресения, при които с времето симптомите се засилват. Бившият екранен партньор, който изигра негов баща в сериала, Брайън Кранстън подкрепи Франки Мюниц. \"Казах му да не се тревожи какво помни и какво не. Те си остават негови преживявания\", сподели той. Франки Мюниц сега се занимава полупрофесионално с автомобилни състезания и рок музика.", "date": "2017.10.11", "title": "Франки Мюниц не си спомня участието си в сериала \"Малкълм\" заради \"мини-инсулти\""}
{"url": "https://www.24chasa.bg/novini/article/6492026", "text": "Испанският премиер Мариано Рахой даде срок от пет дни - до понеделник, на сепаратисткия каталунски президент Карлес Пучдемон, да изясни позицията си относно декларацията за независимост, съобщи Франс прес, цитира БТА. Ако Пучдемон потвърди, че обявява независимост на региона, Мадрид ще му даде допълнителен срок до четвъртък, 19 октомври, да даде заден ход, след което ще прибегне до член 155, позволяващ на испанското правителство да суспендира автономията на Каталуня.", "date": "2017.10.11", "title": "Рахой даде 5 дни на каталунския лидер да изясни позицията си относно независимостта"}
{"url": "https://www.24chasa.bg/novini/article/6492008", "text": "Мегазавод, който да “копае” биткойни и други форми на т. нар. криптовалути, ще се появи край Разлог. Проектът е свързан с бизнесмена Иво Прокопиев, твърдят криптоентусиастите. Преди дни гръмна скандал със сайта на вестник “Монитор”, който според “Дневник”, “Медиапул” и “Клуб Z” е използвал изчислителните възможности на компютрите на посетителите си, за да копае биткойни. Проектът в Разлог е същото, но по-организирано. Вероятно затова и медиите, свързани с издателя Прокопиев, са забелязали случващото се във вестника на издателя Пеевски. Криптовалутата, която няма централна банка зад себе си, се добива именно чрез използване на видеокарта, чито умения да смята се използват за изчисляване на сложни математически задачи. Срещу тях човек получава биткойни. За какво се използват а има и много спекулации, че това проста е Понзи пирамида, която рано или късно ще гръмне. Най-много са те за криптовалутата уанкойн, дело на българката д-р Ружа Игнатова. За разлика от биткойна обаче, уанкойн е централизирана. Популярността на биткойна стана причина в България масово да започнат да се изкупуват машини за добиването му. Има поне няколко работилници у нас. Цената за ток обаче е огромна и затова има теории, че биткойните са създадени именно от електрокомпании с цел увеличаване на печалбите. В момента край Разлог се преустройва един от заводите на Иво Прокопиев за копаене на биткойни. Преди време там се е произвеждала хартия. Бизнесменът отдавна е в бизнеса със соларни инсталации. Дори имаше завод за производство на панели, който фалира. Според информация от Скопие Прокопиев има намерение да развива соларния бизнес и в Македония. която е с предмет на дейност придобиване и продажба на облигации. Това може и да е описание на търговията с криптовалута. Върху 800-те декара на бившия някога завод за хартия, днес се разполагат слънчеви панели. Засега не е ясно каква точно ще е инвестицията в него за закупуване на чипове за видеокарти. Те ще бъдат поставени в огромни халета и ще са свързани в мрежа, за да работят заедно. “Реналфа” е създадена, за да поеме странични проекти, заяви пред “24 часа” Иван Ненков - съдружник в компанията на Иво Прокопиев. Той допълни, че край Разлог се изграждал соларен парк, който да продава ток на свободния пазар - т.е. не в микса на НЕК и не по преференциални цени. Имаме и бихме инвестирали в тях, но не и в биткойн, защото смятаме, че той вече е изчерпал потенциала си, допълни Ненков. По принцип досега слънчев ток на свободния пазар няма заради сравнително високата себестойност. За да е ефективна подобна инвестиция, трябва в близост да се намира голям консуматор на електричество, който да се захранва директно от соларния парк. Така подобна инвестиция би била рентабилна. Строежът на мега проекта е известен на крипто ентусиастите у нас. В момента което е повече от цената на златото. Зад стойността му не стои злато или друг актив. “Цената се определя от вложения ток, но най-вече от тази общност, която е приела да го използва. Мъжката дума, така да се каже, определя стойността му”, обяснява Иван Камбуров, който е собственик на първата фирма за добив на биткойни у нас MyCoinCloud (“Монетата ми в облака”). Неговият криптобизнес е малко по-различен. Той също разполага с копачки, но ги отдава под наем на клиентите си. Цената варира според това колко процента изчислителна възможност ще предостави на клиента - от 50% за 5% до 2000 за цялата машина. Сумата е за 2 години. Проектът в Разлог е известен и на Владислав Драмалиев, който е сред огранизаторите на сбирките “СофияКриптоМийтЪп”. тъй като те са най-добрите на пазара. Произведени са от фирмата ASIC (Application Specific Integrated Circuits - Специфични интегрални схеми за приложение). Те съдържат само микрочипа на видеокартата, който се заема с изчисления и една копачка има около 2000 такива например, според модела. Цената варира, средно се намират за около 5000 долара. Самите чипове са ключови. Именно те решават сложните алгоритми, които са в основата на копаенето на биткойни. Биткойн използва криптографската хеш-функция SHA256 (от англ. Secure Hash Algorithm 256-bit). Тези алгоритми са разработка на Агенцията за национална сигурност на САЩ. Алгоритмите обаче са публични и са анализирани от стотици специалисти по криптография от цял свят, които са постигнали консенсус относно надеждността им. Всички биткоин трансакции се предават до всеки от пиърите в мрежата (всеки, който си е включил клиент на биткойн или копачка). Копачите събират тези трансакции и извършват множество проверки, за да установят, че са валидни. Транзакциите, преминали проверките за достоверност, се добавят към масива от данни, с който копачът се стреми да изчисли новия блок във веригата и така да получи наградата от 12,5 биткойна, които се генерират на всеки 10 минути. С това всъщност започва процесът по създаването на един блок. Първата стъпка е да се приложи хеш-функция на всяка трансакция в басейна от данни посредством SHA256 алгоритъм. Всички хешове на трансакциите са организирани в така нареченото Merkle Tree или хеш дърво. Това Хешовете са организирани в групи по двойки, които се съединяват и отново се хешират. Същото се прави за всеки нов набор от двойки, докато се оформи структура, подобна на дърво, но обърнато наобратно. Целият блок с трансакциите не се пресмята отново с всеки опит. Хешира се само хедърът на блока отново и отново, докато някой миньор в мрежата успее да създаде валиден хеш, започващ с толкова нули, колкото изисква трудността на мрежата към този момент. Тогава предава блока на всеки от останалите пиъри в мрежата. Всички други миньори проверяват работата му, за да се уверят, че тя е валидна. Ако нямат забележки, добавят новия блок в локалното си копие на публичната книга (блокверигата) и започват да приемат трансакции за съставянето на следващия блок и да се състезават с надеждата този път те да имат късмета да намерят заветния хеш първи. Именно тези функции изпълняват копачките и колкото повече имаш, толкова по-голям принос имат. Самите 12,5 биткойна, които се получават на всеки 10 минути, се делят между всички копачи според приноса им. Всеки е с уникален код, показващ на кого е койнът. При продажба се добавят цифри за новия собственик и биткойните са проследими. За да добиват повече, в завод ще има хиляди копачки. Това е и принципът “Доказателство за работа” (Proof of Work - на англ. ез.) - разпределяне на парите според приноса. Другият, който не се ползва от биткойн, е “доказателство за залог” (Proof of Stake - англ. ез.), при който се залагат монети и сложилият най-голяма сума получава правото да реши алгоритъма. Подобно на първообраза си и криптовалутата ртер е децентрализирано виртуално платежно средство, чрез което се извършват плащания. Специфичното е, че машините, които купуват за копаене на етери, не могат да се ползват за биткойни. Те обаче стават за много други криптовалути като зикеш и монеро, а от новото предприятие смятат да се насочат към първите след промяната в добиването на етер. Самият етер е създаден от 23-годишния днес канадец с руска закваска Виталик Бутерин, който е бивш биткойн ентусиаст.   Той искал криптовалутата да мине на скриптов език, но не получил подкрепа от всички и създал етер. В момента един е около 250 долара. Парите за нея идват през краудфъндинг (колективно събиране на пари за конкретна цел в интернет). Освен разликата в скриптовия език, етер е проектирана да поддържа така наречените smart contract приложения. Smart contract (от англ. - умен договор) е компютърна програма, която може автоматично да изпълнява условията по даден договор, когато той отговаря на определени условия. За разлика от биткойн, който получава подкрепата на инвеститори и правителства, етер се радва на внимание по-скоро от страна на корпорациите, които намират приложение на smart contract технологията. Засега етер се копае чрез системата “доказателство за работа” (proof of work PoW - на англ.). При нея човек или завод получава част от изкопаните виртуални пари според изчислителния си принос. Докато другите криптовалути трупат популярност, самият биткойн се раздели на две. След множество дебати как да бъде усъвършенствана криптовалутата, в крайна сметка бе създаден изцяло нов дигитален актив - биткойн кеш. Ситуацията около дигиталните валути не е нещо, което може да бъде обяснено лесно на хора, нямащи интереси в тази сфера. Според някои именно разделянето на две и появата на биткойн кеш може да помогне за превръщането на виртуалните валути в масово платежно средство. “През лятото имаше сблъсък на две различни конкурентни гледни точки”, казва Заки Маниян, независим експерт по криптовалути, цитиран от CNN. За да се превърне биткойн в глобална платежна система, която всеки може да използва, първо криптовалутата трябва да преодолее проблемите на бързия си растеж. За някои решението на този въпрос е създаването на изцяло нова валута, използваща подобен софтуер. Създателите пуснаха на пазара абсолютно нова платежна инфраструктура, базирана на изцяло нов софтуер, която разширява 8 пъти броя на трансакциите, които могат да се записват на един блок от веригата. С други думи, трансакциите чрез биткойн кеш са далеч по-бързи. Новата валута обаче няма същата цена като първоизточника си биткойн. Към момента на публикуване на материала Биткойн Кеш се търгува за 359 долара, като само ден след появата му цената скочи близо 2 пъти. Засега обаче това е далеч от 7500-те лв., за които се търгува първообразът. Подобно на биткойн, биткойн кеш разчита на общността около него. С други думи, новата валута ще бъде успешна само ако получи доверието на потребителите и те започнат да създават блокове в новата блокчейн верига. Криптовалутата може да се ползва за пране на пари, укриване на данъци, финансиране на тероризма и разгръщане на мошеничeски схеми. Това заяви Владимир Путин на съвещание в Сочи за биткойна с участието на финансовия министър Антон Силуанов и шефката на руската централна банка Елвира Набиулина. Решено бе държавата да вземе под контрол издаването и обращението на криптовалута в Русия. По въпроса се готви законопроект. “Внедряването на цифрови технологии в банковата и финансовата сфера е актуално за целия свят. Все по-популярни стават виртуалните или иначе казано - криптовалутите, които в някои страни вече са пълноценно платежно средство и инвестиционен актив. Но това крие и сериозни рискове - отбеляза руският президент. - При срив на системата или, както е модерно да се казва, надуване на “балон”, в този случай липсва юридически отговорен субект”, допълни той. “Знам позицията на централната банка, говорихме с председателя ѝ по този въпрос. Това е възможност за пране на пари от престъпни деяния, укриване на данъци и дори финансиране на тероризъ, както и за разпространение на измами, при което обикновените граждани могат да станат жертви”, каза Путин. Поради това руските власти ще регулират емисиите, майнинга и въртенето на криптовалутата, за да защитят интересите на хората и бизнеса. От финансовото министерство се надяват регулациите да влязат от 2018 г., но има опасност да не успеят с този срок, пише РИА Новости. Руската централна банка и нейният председател Набиулина се противопоставят на криптовалутата като парично средство. Банката би искала да ограничи работата на сайтове, които предлагат дигитални валути. “Не можем да осигуряваме пряк и лесен достъп на дребните инвеститори до такива съмнителни инструменти”, коментира Сергей Швецов, зам.-шеф на централната банка. ", "date": "2017.10.11", "title": "Мегазавод на Иво Прокопиев ще копае биткойни край Разлог"}
{"url": "https://www.24chasa.bg/novini/article/6492084", "text": "АПИ препоръчва на шофьорите да използват АМ \"Люлин\", поради засилен трафик по пътя София-Перник, в района на Владая, където поради ремонтни дейности в платно за София движението се осъществява двупосочно в платното за Перник. Това съобщават от пресцентъра на Агенцията.                                                                                                                                                                                                                                                                                                                       ", "date": "2017.10.11", "title": "АПИ препоръчва АМ \"Люлин\", поради засилен трафик по пътя София-Перник"}
{"url": "https://www.24chasa.bg/novini/article/6492052", "text": "Администрацията на Доналд Тръмп поиска допълнително 4,9 милиарда долара спешна помощ за Пуерто Рико, за да се избегне финансова криза на острова, пише The Hill. Говорител на Офиса за мениджмънт и бюджет заяви, че парите ще се използват за правителствени сметки и пенсиите, които пострадаха след урагана „Мария“, цитира \"Фокус\". Пуерто Рико беше изправено пред голяма дългова криза и преди урагана „Мария“. Още тогава местното правителство поиска заем от четири милиарда долара. Смята се, че щетите на острова са между 45 и 90 милиарда долара.", "date": "2017.10.11", "title": "Тръмп иска още 4,9 милиарда долара помощ за Пуерто Рико"}
{"url": "https://www.24chasa.bg/novini/article/6492015", "text": "9 български лекари с международно признание грабнаха родните медицински оскари. Най-голямата награда - за цялостен принос в развитието на медицината, на церемонията във вторник получи акад. д-р Богдан Петрунов. Водещ специалист по алергология и имунология у нас и по света, той е създател на първата в България лаборатория, благодарение на която са разработени и внедрени над 200 вида алергенни препарата за диагностика и лечение. Наградата му бе връчена от здравния министър проф. Николай Петров. Самият той пък получи приз за сътрудничество и работа в екип за намаляване на публичните разходи като шеф на ВМА, за професионални успехи като анестезиолог и за отлична работа в екип като министър. “Всички лекари приемаме всяка награда като оценка за работата ни, но най-вече като отговорност, че в бъдеще трябва да бъдем още по-добри във всичко, което правим”, каза професорът. Доктор на годината е д-р Радосвет Горнев, началник на хирургията в университетската болница “Лозенец”. Медицински “Оскар” за професионално признание взе онкогинекологът проф. Григор Горчев, медицински управител на “Св. Марина” в Плевен. Проф. Екатерина Титянова бе отличена за световния ѝ принос в неврологията. Хирургът Ивайло Христов е лидер в международното сътрудничество. Рентгенологът Станимир Сираков взе приз за иновации в медицината, д-р Славомир Кондов - за оперативното лечение на заболяванията на нервната система. БЛС и пациентската организация “Заедно с теб” са партньори на събитието. ", "date": "2017.10.11", "title": "Радосвет Горнев е  доктор на годината"}
{"url": "https://www.24chasa.bg/novini/article/6492133", "text": "В рамките на официалното си посещение във Франция, министърът на отбраната Красимир Каракачанов проведе среща днес, 11 октомври, с министъра на въоръжените сили на Френската република Флоранс Парли. По време на разговорите министър Каракачанов заяви, че след посещението на президента на Френската република Еманюел Макрон в нашата страна двустранното сътрудничество между двете държави е еволюирало и е придобило нов решителен тласък, съобщиха от Министерството на отбраната. Българският министър на отбраната запозна своя домакин с приоритетите в трите основни направления в отбранителната политика на правителството – модернизация и превъоръжаване на въоръжените сили, подобряване на социалния статус на военнослужещите и принос на България към отбранителните способности на НАТО и Европейския съюз. Той изтъкна решимостта за преодоляване на проблемите в областта на отбраната. Министър Красимир Каракачанов запозна своя колега Флоранс Парли с предизвикателствата пред сигурността за Западните Балкани и изтъкна, че това е един от приоритетите на България по време на председателството на Съвета на Европа. Той очерта основните групи въпроси – териториални, етнически и религиозни като подчерта, че последните ескалират в резултат на разпространението на радикалния ислям. За укрепването на стабилността на Балканите България вече е направила първата крачка с подписването на договора за сътрудничество с Македония. Нашата страна ще продължи да подкрепя евроатлантическата интеграция на западната си съседка, както и на останалите държави в региона, посочи министър Каракачанов. Министърът на въоръжените сили на Френската република Флоранс Парли изрази задоволство от усилията, които България полага и заяви подкрепата на Франция в областта на обраната по време на европредседателството. Тя изрично подчерта, че на България се полага главната роля да лансира регламентиращата база за бъдещата обща европейска отбрана. Във връзка с това Франция се ангажира да бъде най-близко до България за ускоряване на процесите и постигане на пълна мобилизация на отбранителните ресурси на Европейския съюз за постигане на адекватна превенция на заплахите. На срещата двамата министри обсъдиха и темата за доброволчеството в армията. Беше посочено, че във Франция след терористичните атаки доброволчеството е набрало скорост, докато в България има отлив и трудности в набирането на кадри за служба в армията.", "date": "2017.10.11", "title": "Каракачанов и френският му колега обсъдиха сигурността на Балканите"}
{"url": "https://www.24chasa.bg/novini/article/6492152", "text": "Фрегатата „Дръзки” от състава на Дивизион патрулни кораби на ВМС ще се включи в операцията на НАТО „Sea Guardian - 2017”. Военният ритуал по официалното изпращане на екипажа се проведе днес, 11 октомври, в пункта за базиране Бургас. На него присъстваха командирът на ВМС контраадмирал Митко Петев, командирът на Флотилия бойни и спомагателни кораби флотилен адмирал Мален Чубенков, близки и роднини на екипажа на кораба, съобщиха от Министерството на отбраната. В обръщението си към военнослужещите от състава на фрегатата контраадмирал Митко Петев пожела успешно и безаварийно изпълнение на мисията. Водосвет за здраве и успешно плаване на екипажа беше отслужен от отец Стилиян от църквата „Св. Никола” – град Черноморец.", "date": "2017.10.11", "title": "Фрегатата \"Дръзки\" ще се включи в операция на НАТО в Средиземно море"}
{"url": "https://www.24chasa.bg/novini/article/6492070", "text": "Над 40 души са измамени със самолетни билети от 33-годишния Спас Василев, който се представя в социалните мрежи като Александър Николов. Според говорителя на главния прокурор Румяна Арнаудова жертвите са платили 20 до 30 хил. лв., за да пътуват със самолет до различни точки на света, но се оказали измамени. Спас Василев все още се издирва от полицията По информация от МВР той не е напускал страната. Хората, които е оплитал в мрежите си, са му изпращали данните от кредитните си карти, за да купят евтините самолетни билети. Съмненията на част от пострадалите са, че сметките може да бъдат източени. Засега обаче няма такива данни. Интересното в случая с Александър Николов е, че никой от жертвите му не го е виждал на живо Комуникират през чатове във фейсбук, чрез туитър и по телефон. Измамникът отклонявал всички покани за срещи на живо. На някои от пострадалите осигурявал евтини билети, но след като повторели поръчките си, се оказвали измамени. Виртуалният образ на Спас от Кочериново като Александър Николов го сприятелил с хиляди в социалните мрежи. Някои от тях му станали и съдружници, но без той да присъства в регистрите със собствените си данни. Сред приятелите му във фейсбук има много публични фигури, преобладават журналистите, включително медийни шефове, но има и действащи посланици, сериозни дипломати, анализатори, бизнесмени, финансисти, бивши министри и дори действащи членове на кабинета. Тази внушителна листа от фейсбук приятелства със сигурност е градена постепенно, като съответно хората в нея са избирани и добавяни методично, така че профилът да изглежда като на някого, който има много и най-вече сериозни познанства. Снимките на чонека, представящ се за Александър Николов, са по всяка вероятност откраднати от профила на чужденец, който пътува много и публикува от всички краища на света. Възможно е човекът с открадната самоличност да е свързан с някоя от големите световни авиокомпании, защото има фотографии, които са правени например в кабината на “Боинг-787” или в салона на бизнескласата. Много е възможно откраднатата самоличност да е на някой стюард или член на екипажа на голяма компания като “Ер Франс”, KLM, “Атлантик”, швейцарските авиолинии и т.н. Възможно е да работи за “Томас Кук” или друга чартърна компания, която прави полети до екзотични и далечни дестинации. Измамникът е искал да изглежда като човек, който непрекъснато пътува и се е отбелязвал на всевъзможни места по земното кълбо. Истинският Спас Василев Фалшива снимка на Спас във фейсбук, където се представя като Александър. човека излъгани от Александър-Спас, Повечето от снимките са подбирани така, че да изглеждат автентично и да не издават много лични детайли, макар че има и някои, които определено будят съмнение, че човекът е българин. Например един кадър, на който въпросната личност е очевидно в двора на къщата си и ремонтира някаква врата. Наоколо се виждат палми, на главата му има смешна шапка с пате, а на безименния пръст на малката му ръка се вижда халка. Под много от снимките в профила на т.нар. Александър има достатъчно коментари от хора, които са медийно известни, а измамникът охотно е комуникирал с всички, създавайки впечатление, че живее интересен живот. Повечето снимки обаче не са достатъчно големи, което със сигурност показва едно - кадрите не са оригинали, а са взети от другаде Спас Василев, родом от Кочериново, не е съден за измами, показа проверка на “24 часа”. От няколко години той не живее в градчето до Дупница. Там са родителите му Димитър и Вася. Те също са разпитани дали знаят къде е синът им. Сестра му Виктория, която също живее в Кочериново, е получавала документите на измамените по куриер. Името на Спас Василев се появява в истории за измами със самолетни билети и през 2012 г. , споделят фейсбук потребители. Тогава обаче действа със собственото си име. След като е разкрит, започнал да гради виртуалния си образ като Александър Николов - човек, който работи с авиокомпании по света, експерт по медии и сътрудник на европейски политици. Съдружници във фирмата “Еспас медия” от Пловдив също са сред разпитваните по разследването на престъпната дейност на измамника. Дружеството се занимава с маркетингова и консултантска дейност. Сред тях няма човек с име Спас Василев, но всички знаят кой е той, защото са комуникирали с него. Свързали се по фейсбук, после говорили по телефон. Александър ги убедил да регистрират фирмата, защото той нямал възможност - имал много ангажименти в Европа, защото бил директор в голяма компания. С имейла на фирмата са регистрирани интернет сайтове, повечето от които вече не са активни. От началото на август съдружниците му във фирмата поискали да бъдат заличени чрез съда, защото усетили измамата. Александър имал достъп до интернет банкирането със сметката на дружеството, но го ползвал за продажба на билети. като партньор в “Еспас медия” е вписана и кандидат-депутатка от партия “Зелените”, която е и в Изпълнителния съвет на организацията. “Този Спас сме го запомнили с това, че все някой го търсеше да връща парите”, казват хора, които са следвали по едно и също време в Ница с измамника. Между 2006 и 2010 г. Спас със сигурност живее в Ница, може да е бил там и по-дълго, ако е прекъсвал и повтарял. По това време българската студентска общност в Ница е малка, има обаче силна благоевградска група. Спас бил затворен човек, абсолютен интроверт. Твърдял обаче, че има достъп до евтини самолетни билети и успял да изиграе доста от колегите си. Пратил някои от тях до Амстердам, но “забравил” да ги върне. Хората били измамени с по 50-ина евро – немалка сума за студент, но не и впечатляваща. Не е ясно дали някой от измамените е подавал сигнал срещу него. “Вероятно това е схемата, по която работи. Завлича хората с малки суми и на повечето не им се занимава с висене по полицейски участъци и съдилища”, смятат тези, които го познават лично. Колкото и да е бил свит в реалния живот, в интернет Спас се превръща в своя антипод. Алтерегото му Александър Николов е отракан, има телефоните на много политици и телевизионни звезди, коментира почти всяка актуална тема, свързва едни хора с други, взима интервюта, пише за медии и живее в постоянен джетлег, защото прелита океана служебно почти всяка седмица. Говори често по телефона с някои от приятелите си и им разказва за трите си деца. Близнаци и момиченце. До такава степен е изпипал образа си, че може дълго да обяснява в детайли колко е трудно проговарянето едновременно на три езика – български, френски и английски. Когато започва да продава отново билети, решава явно да го прави на по-едро. Продава само “пакети” от по 10 еднопосочни билета, всеки за 29 евро. В деня преди летенето чекира пътника и му праща бордната карта. Парите за билетите са превеждани на банкова сметка на фирмата му, която се занимава с медийни проекти и без знанието на съдружниците му – и с продажба на самолетни билети. Когато те разбират за страничната дейност, блокират сметката. Спас започва да звъни на свои приятели и да ги моли да му услужат с пари, за да закрепи бизнеса си. Някои се съгласяват и му дават заем. Това обаче не спасява схемата и през септември Александър Николов-Спас изчезва. Сега полицията го издирва. \"Научихме от медиите, че Спас е вършил такива неща. Досега тук за него нищо не се е чуло. Чак не можахме да повярваме, че взел толкова пари от хората. Знаем, че беше учено момче, затова не ни се вярва да прави измами Отдавна не сме го виждали, поне от 4-5 г. Чували сме, че отишъл да учи във Франция, но не знаем дали е така”, казаха съседи на семейство Мурджови в Кочериново. Родителите на Спас - Димитър и Василка, живеят в наскоро ремонтирана къща точно зад сградата на общината в центъра. В сряда къщата бе заключена, а на позвъняването не отвори никой. В пощенската кутия беше доставен вестник. В малкото градче почти никой не се сещаше за момчето и всички казваха, че не са го виждали от години и знаели, че е някъде по чужбина. Бащата Димитър е елтехник, а майката е на работа в близкото с. Пороминово. Спас има по-малка сестра - Виктория, която живее в друга къща в Кочериново - имотът е наследствен на фамилията. Спас е роден на 24 юни 1984 г. Основното си образование е завършил в училище “Христо Ботев” в Кочериново, където не е имал лоши прояви. Спомените оттогава на хората в градчето са за ученолюбиво дете. Беше “водещ” ученик, каза негов учител до VIII клас. Тогавашната директорка Иванка Лазарова  си спомня, че той и сестра му били изключително умни деца и не вярва да се занимава с измами. След това Спас е приет в Езикова гимназия “Акад. Л. Стоянов” в Благоевград в паралелка с френски език. Завършил е през 2003 г. с пълно 6, няма нито една петица. Пред bTV бащата Димитър обясни, че не е виждал сина си поне от 4 г. Знаел обаче, че е имал проблеми с някакви самолетни билети и че синът му е във Франция. В Благоевград се говори, че срещу Спас имало жалби в прокуратурата за измами. “Нито в окръжна, нито в районна прокуратура има жалби срещу това лице”, категорична бе говорителят на обвинение Весела Стоилова. ХРИСТО НИКОЛОВ Не помня кога и по какъв повод съм приел (или може би поискал) приятелство на Александър Николов. Вероятно защото сме имали много общи приятели, които просто няма как да не са колеги журналисти или пиари. Дори не съм забелязал как съм почнал да общувам виртуално с него Поне не си спомням това общуване да ми е създавало проблеми. Не е нахалствал, не се е бъркал в чужди разговори, не си е давал мнението, без някой да му го е искал. Изобщо, създаваше впечатление за готин и интелигентен човек. Дори да съм имал съмнение, че не е възможно човек да кръстосва непрекъснато между Австралия, Франция и САЩ и в същото време да следи отблизо българските телевизии, някак си съм пропускал този факт. Все пак имам и други приятели, за които знам, че живеят в чужбина, а продължават да демонстрират познаване на нашенските проблеми отблизо. За своя срам едва днес научих, че няма никакъв проблем човек да напише пост във фейсбук все едно се намира в Тулуза, докато е в Кочериново. Но когато не те бърка къде точно се намира даден човек, какъв е проблемът? Всъщност няма проблем може би просто защото никога не се е случвало да ми иска пари или да ми предлага нещо конкретно. Правеше впечатление на човек дълбоко познаващ проблемите на съвременната авиация. Но не като човек, често пътуващ със самолет, а като работещ в тази сфера. И аз следя редовно какво се случва в този бизнес, но не мога да се меря с някого, който така успешно създаваше илюзията, че работи за Airbus, и то във Франция. Веднъж дори бе пуснал аудиофайл с негово участие в предаване по френско радио, не помня кое. Приятел във фейсбук:", "date": "2017.10.11", "title": "Над 40 човека излъгани от  Александър-Спас, мамил за пари още състуденти в Ница"}
{"url": "https://www.24chasa.bg/novini/article/6492033", "text": "“Аз го убих, получавах заплахи”, казал Красимир Карчев пред следователя, като поел цялата вина за убийството на 62-годишния кардиолог Христодулос Каландзакис. Той бе доведен малко преди 11,30 ч в сряда за разпит във връзка с повдигнатото му обвинение за ужасното убийство на остров Крит. Разпитът продължи около два часа. 37-годишният полицай пристигна с наведена глава и силна охрана. Според адвоката му обвиняемият изцяло е поел отговорността за убийството на лекаря и твърди, че приятелката му Дешка няма връзка с престъплението. Що се отнася до съобщенията, които са разменили двамата помежду си, Карчев твърди, че те нямат нищо общо със засадата, а засягат отношенията помежду им. Българинът казал, че е получавал заплашителни съобщения, намеквайки, че докторът е знаел за извънбрачната връзка на съпругата си. След разпита той бе откаран в затвора на остров Крит и предстои местенето му в затвора Коридалос в Атина. Непосредствено след неговия разпит около 14,30 ч започна да дава показания и 38-годишната Дешка Говедарова, съпруга на жертвата, срещу която има повдигнато обвинение за съучастничество. Тя отрече всякаква връзка с убийството и също каза, че съобщенията са лични и касаят връзката ѝ с Карчев. Дешка също бе изпратена в затвора до началото на съдебния процес. В интервю пред гръцки медии майка ѝ Иванка Говедарова твърди, че дъщеря ѝ е била подложена на натиск от българина, който “давал командите”.", "date": "2017.10.11", "title": "Полицаят Карчев пое цялата вина за убийството на доктора на о. Крит (Обзор)"}
{"url": "https://www.24chasa.bg/novini/article/6492165", "text": "Всеки ден по 10 мигранти доброволно бягат от България като напускат центровете на Държавната агенция за бежанците (ДАБ). Това показват данните на МВР, цитирани от „Монитор“. Само за август самоволно напусналите центровете на ДАБ към Министерски съвет са били 262-ма души. Такива, които са си тръгнали от страната ни с предоставена закрила, пък са 177. Цифрите от началото на годината са още по-фрапиращи. Мигрантите, които са си събрали доброволно багажа и са си тръгнали от лагерите, са 4343-ма общо. Причината е, че тук те не откриват никаква реализация и правят всичко възможно да стигнат в някоя страна от Западна Европа. Така потокът се е насочил основно към границата ни със Сърбия, както и тази с Гърция. Тенденцията е забелязана и от Международната организация на миграцията, която в свой доклад от преди дни констатира, че интересът на мигрантите към България става все по-малък. Освен масовото напускане се забелязва и все по-нисък праг на влизащите. Организацията посочва в свой доклад, че бежанците в България опитват да напуснат страната дори и да нямат валидни документи за самоличност. Голяма част от тях са прихванати на границите със Сърбия - 1700 души, и Румъния - 116 души. Към края на август 1200 бежанци в България все още нямат официален статут. Капацитетът на бежанските центрове в България е 6300 места, като към края на август в тях има 1800 бежанци, показват още данните. Това ще рече, че претъпканите до скоро центрове сега са запълнени едва на 25%. Данните от Гранична полиция също са показателни. 6671 чужденци са опитали да преминат незаконно на територията на България в периода между 1 януари и 30 септември 2017 година, съобщиха от вътрешното министерство. Сравнението със същия период на миналата година показва значително намаление на миграционния натиск - тогава е имало 36 496 незаконни имигранти, задържани от българските власти. Тоест натискът е намалял шест пъти.", "date": "2017.10.11", "title": "По 10 мигранти на ден бягат от България"}
{"url": "https://www.24chasa.bg/novini/article/6492032", "text": "Още месец италиански бойни самолети “Юрофайтър” ще помагат на ВВС в охраната на въздушното пространство на България. В сряда правителството одобри удължаване на съвместната мисия. Италианските самолети ще пазят българското въздушно пространство до 1 ноември, съобщи правителствената пресслужба. Според зам.-министъра на отбраната Атанас Запрянов обаче съвместната охрана ще продължи до 10 ноември, а италианците трябва да се изтеглят до 15.IX. Удължаването е поискано от Италия, каза зам.-министърът. През следващата година ще бъдат определени други ВВС от НАТО, които да ни помагат в охрана на небето, каза Запрянов. От думите му стана ясно, че продължават полетите на руски военни самолети близо до българското небе над Черно море с изключени транспондери. Това налага вдигане на наши изтребители, които да са готови да охраняват въздушното ни пространство. Няма да има постоянна флотилия на НАТО в Черно море, съобщи още Запрянов. Изявлението му бе по повод искане на соцлидерката Корнелия Нинова за обяснения на обявеното от НАТО засилено военно присъствие в Черно море. Тя настоя премиерът Бойко Борисов да се яви в парламента. Корабите на НАТО ще влизат в Черно море по предварително уточнени графици, обясни Запрянов. България пък ще даде до един батальон за обявената нова бригада на НАТО в Румъния, която трябва да засили общата отбрана срещу Русия.", "date": "2017.10.11", "title": "Още месец италианците ще ни пазят небето, без постоянна флотилия на НАТО в Черно море"}
{"url": "https://www.24chasa.bg/novini/article/6491995", "text": "Потребители на социалната мрежа фейсбук от цял свят се оплакват, че не могат да влязат в профилите си от около 18:20 часа часа насам, пише британският сайт \"Експрес\". Има проблеми и в десктоп и в мобилната версия на сайта. На сайта  \"Down detector\", където може да се проверяват проблеми с уеб страници, са постъпили над 3000 оплаквания, че потребители виждат бяла страница и нямат достъп до профилите си в най-популярната социална мрежа. Други потребители пък споделят, че фейсбук работи до момента, в който се опитат да публикуват нещо, след което се разпада. За ограничен достъп до профилите си споделят и хора от България.  \"Индипендът\" посочи, че проблемът е разпространен главно в Европа и САЩ.", "date": "2017.10.11", "title": "Фейсбук се срина в цял свят, има проблеми и в България (Обновена)"}
{"url": "https://www.24chasa.bg/novini/article/6491990", "text": "Турският президент Реджеп Таийп Ердоган се закани, че последователите на проповедника Фетулах Гюлен ще бъдат „изкоренени“ от Балканите, предава турското издание Hurryiet, цитирайки думите на турския лидер, изказани по време на реч в сръбския град Нови Пазар, където се намира като част от двудневното си посещение в Сърбия. „Ще изкореним тази предателска групировка, наречена (Фетулахистка терористическа организация) ФЕТО, от Балканите, точна така, както го направихме в нашата страна“, каза Ердоган, цитиран от \"Фокус\".", "date": "2017.10.11", "title": "Ердоган: Гюленистите ще бъдат изкоренени от Балканите"}
{"url": "https://www.24chasa.bg/novini/article/6491889", "text": "Албанското правителство призна българите за малцинство в Албания, след като външния министър на страната Дитмир Башати изостави позицията си, че такова малцинство не съществува в страната, предава албанското електронно издание Albanian Daily News, цитира \"Фокус\". След исторически доказателства, представени от България, както и „натиск“ от страна на членове на Парламентарната комисия по юридически въпроси, която гласува в полза на закон, целящ да повиши статута и правата на малцинствата в Албания, албанското правителство се реши на мярката. В момента в Албания има девет признати малцинствени групи – македонци, власи, черногорци, сърби, бошняци, цигани, египтяни и българи", "date": "2017.10.11", "title": "Албанското правителство призна българите за малцинство"}
{"url": "https://www.24chasa.bg/novini/article/6491831", "text": "Президентът на Турция Реджеп Таийп Ердоган беше приветстван в преобладаващо мюсюлманската сръбска област Нови Пазар в Сърбия, където е на двудневно посещение, пише турското издание Daily Sabah, цитирано от \"Фокус\". Стотици го посрещнаха, развявайки турски и сръбски знамена, наредени по тротоарите на улиците на град Нови Пазар, където турският президент пристигна днес, придружаван от сръбския си колега Александър Вучич. Ердоган обеща да засили икономическите и културните връзки със Сърбия, като част от усилията си да разшири турското влияние на Балканите. „Целодневната ни работа със скъпия ми Вучич беше коронована от срещите ни в Нови Пазар. Вярвам, че с нашите инфраструктурни и суперструктурни проекти, ние започнахме нова ера в отношенията между Турция и Сърбия“, каза турският държавен глава, като благодари на сръбския си колега за изключително топлото посрещане. Турският президент добави, че за двата дни на посещението си, е подписал 16 договора между двете страни и подчерта, че иска да види обединена и просперираща Сърбия, живееща в мир. „Готови сме да си съдействаме със Сърбия във всяка област. Турция, както и във всички регионални проекти за развитие, ще подкрепи инициативите на Сърбия. Ние насърчаваме инвестициите на нашия бизнес в Сърбия. Вчера подписахме споразумение за доставката на пет хиляди тона месо от Сърбия. Работим, за да реализираме инфраструктурни проекти и вярваме в тях. Пътят е цивилизация. Тези пътища ще бъдат завършени, въпреки трудния релеф“, заяви Ердоган. Освен това, турският президент отбеляза поддръжката от страна на Вучич, по време на неуспешния опит за военен преврат в Турция от миналата година и изрази пълното си доверие към сръбския президент по този въпрос. Според Ердоган, Вучич е бил сред първите, които са изразили подкрепа за турското правителство в нощта на преврата.", "date": "2017.10.11", "title": "Ердоган призова за балканско единство"}
{"url": "https://www.24chasa.bg/novini/article/6491846", "text": "В леда на Антарктида се появи дупка с размер, по-голям от площта на Холандия, и учените се опитват да разгадаят причината за образуването й, съобщиха в. \"Индипендънт\" и Лента, цитирани от БТА. Според изследователите от университета на Торонто в Канада големи дупки като тази обичайно се появяват в относителна близост до границата между водата и леда, но новото образувание е разположено на няколкостотин километра от линията, която ги разделя. Това говори, че разтопеният участък се е появил в резултат на неизвестни засега процеси. Специалистите считат, че е твърде рано да се определят глобалните климатични промени като причина за образувалата се дупка. Образуванието обаче влияе върху конвекцията в морето. Благодарение на него топлата вода може да се издигне до повърхността и отворът в леда да се задържи за постоянно.", "date": "2017.10.11", "title": "Учени откриха гигантска загадъчна дупка на Антарктида"}
{"url": "https://www.24chasa.bg/novini/article/6491856", "text": "Хилари Клинтън реагира на секс скандала с кино продуцента Харви Уайнстийн, който от години подкрепя Демократическата партия в Щатите и техен щедър донор Клинтън и водачката на демократите в конгреса Нанси Пелоси обявиха, че са шокирани и ужасени от разкритията за Уайнстийн. Семейство Обама също изрази възмущение,  Към редицата актриси, които обвиняват продуцента в нежелани действия със сексуален подтекст, се присъединиха Анджелина Джоли и Гуинет Полтроу, както и репортерка от Лос Анджелис. Съпругата на Уайнстийн Джорджина Чапман обяви, че го напуска. Акулата на Холивуд, както наричат Уайнстийн, вече беше уволнен от собствената си компания. Срещу него в няма официално обвинение, но той вече е уредил извънсъдебно осем жалби за сексуален тормоз.", "date": "2017.10.11", "title": "Хилари Клинтън порица продуцента Уайнстийн след разкритията за секс тормоз"}
{"url": "https://www.24chasa.bg/novini/article/6491787", "text": "Пълна подкрепа за България получи в поредица от срещи в Бавария председателят на парламентарната група на ГЕРБ и заместник-председател на партията Цветан Цветанов. Двамата с вътрешния министър на Бавария Йоахим Херман си припомниха професионалното сътрудничество и приятелство помежду си от времето, когато Цветанов беше вицепремиер и министър на вътрешните работи и как тогава създадоха добра основа за развитие на партньорството между службите на България и Бавария. Херман похвали усилията на България за охраната на външната граница на Европейския съюз и заяви, че страната ни може да разчита на подкрепата на Германия и неговата лична подкрепа.  „България може да бъде център на регионална среща на страните от Западните Балкани по тема миграция. Благодарение на усилията на правителството, на личния ангажимент на премиера Бойко Борисов и на Вашата работа в парламента като председател на най-голямата парламентарна група и на вътрешната комисия, България е все по-важен и решаващ фактор за сигурността в региона“, коментира още Йоахим Херман. Цветан Цветанов разговаря и със заместник-председателя на Баварския Ландтаг Райнхолд Боклет. В разговора участваха и баварският депутат и председател на вътрешната комисия в Ландтага д-р Флориан Херман и дългогодишният депутат в германския Бундестаг Ханс-Петер Ул.  Райнхолд Боклет коментира, че председателството е голямо предизвикателство пред страната ни, защото за първи път ще застанем начело на ЕС.  Цветан Цветанов запозна събеседниците си с Многогодишната програма на Европол и заяви, че ще се търси подкрепата на германския Бундестаг за прецизиране на текстовете, по които не беше постигнат консенсус по време на заседанието на Съвместната група за парламентарен контрол върху Европол в Брюксел. Заместник-председателят на Ландтага на Бавария изпрати специални поздрави на премиера Бойко Борисов и си спомни за последната им среща. „Радвам се, че след проведените предсрочни парламентарни избори гражданите отново избраха европейския път на България и гласуваха доверие на премиера Борисов, който вече освен в региона, играе важна роля и в Европейския съюз“, коментира Боклет. Той даде висока оценка и на работата на Цветанов като бивш вътрешен министър и подчерта значението му като председател на най-голямата парламентарна група в Народното събрание. ъс заместник-главния прокурор на Бавария Андреас Вимер и говорителя на Генералната прокуратура на Бавария Йоахим Етенхофер Цветанов разговаря за българския антитерористичния закон, за работат на мнозинството в българския парламент по  основните задачи от Програмния документ на Европол за периода 2018-2020 г. – борбата с корупцията, организираната престъпност и киберпрестъпността. Цветанов припомни традиционно доброто сътрудничество между България и Бавария и заяви, че се предприемат стъпки за разширяването му. Той подчерта огромната полза от проведените обучения през 2010 и 2011 година в Бавария на разследващите полицаи и прокурорите, които работят срещу тежката организирана престъпност и корупцията. Тъй като в Бавария централен орган в борбата с тероризма е Генералната прокуратура, българското правосъдно министерство и разследващите органи у нас ще могат да работят в партньорство с баварските си колеги. Основен акцент в тази насока ще бъде работата по съвместни разследвания по Евроджъст. България се превърна в един от стълбовете на Европа и в център на стабилността на Балканите. Това каза на Цветанов директорът на фондация „Ханс Зайдел“ д-р Петер Витерауф. Сътрудничеството между ГЕРБ и фондацията продължава вече над 10 години. Следващото съвместно събитие между ГЕРБ, „Ханс Зайдел“ и Мартенс център ще е кръгла маса по бежанските потоци и управлението на миграционните процеси на 24 октомври в София. Д-р Петер Витерауф подчерта огромната роля на България за гарантирането на стабилността и сигурността в региона на Балканите. От „Ханс Зайдел“ изразиха желание да подкрепят провеждането на балканска среща по темите, свързани със сигурността в региона.", "date": "2017.10.11", "title": "Цветанов получи пълна подкрепа за България в Бавария"}
{"url": "https://www.24chasa.bg/novini/article/6491862", "text": "Внезапното увеличаване на глада по цялото земно кълбо ще изисква нов акцент върху развитието на селските икономики, пише в нов доклад на ООН. След като намалява за десетилетие, гладът се увеличи отново през 2016 г. като 815 милиона души или 11% от населението на света са били хронично недохранени. Това представлява ръст от 38 млн. спрямо предходната година, отчасти поради изменението на климата, което задълбочава глобалните конфликти. Според организацията на ООН за прехрана и земеделие (ФАО), стимулите за селските райони могат да бъдат от ключово значение за борбата с тази тенденция и постигането на целта за премахване на глада и бедността до 2030 г. \"Не може да има по-ясна покана за събуждане\", се казва в доклада, информира  Засегнатите държави са предимно в Азия и в Африка на юг от Сахара, където малките земеделски стопани, които произвеждат 80% от предлаганите храни, са „застрашени от изчезване”. \"Необходими са спешни инвестиции за подобряване на тяхната производителност\", апелират специалистите, като подчертават, че земеделието трябва да бъде свързано с малките и средни градове.", "date": "2017.10.11", "title": "ООН: Нарастващият глад по света изисква преосмисляне на селските райони"}
{"url": "https://www.24chasa.bg/novini/article/6491919", "text": "Министър-председателят на Испания Мариано Рахой отказа всякакво посредничество в кризата около референдума за независимост на Каталуния, предава AFP. „Не е възможно посредничество между демократичния закон и неподчинението и беззаконието“, обяви той от трибуната на испанския парламент, само ден след като лидерите на Каталуня подписаха декларация за независимост.", "date": "2017.10.11", "title": "Мариано Рахой отказа посредничество по въпроса за Каталуня"}
{"url": "https://www.24chasa.bg/novini/article/6491882", "text": "Няма как да подмина личните нападки. В сигнала който съм пуснал в прокуратурата за облекченията на Български морски флот, не съм си позволил лични нападки. Вчера чух, че по всички теми съм говорел неподготвен, аз имам доказателства за обратното. Това каза вицепремиерът Валери Симеонов пред   за  , че 90% от твърденията му са неверни. \"Оставете яхтата, нека видим сериозните обвинения. Той ме обвинява, че цяло лято съм говорил лъжи и клевети. Аз искам да разбера кое беше лъжата. Искам вашите зрители да разберат за какви мащаби става въпрос. Има 2851 работещи в предприятието. В началото на 2016 г. има 2727 съкратени - това са фактите. Тези факти той не обори, а косвено потвърди, че са им платени неустойки. Аз повеждам дело и ненужна за мен битка, защото е мой дълг да защитавам държавните интереси. Къде са тези 2727 човека сега? Второ - там има намаляване с 45% на корабите. Почти всички кораби на БМФ са на офшорни фирми. Има нещо неясно в изявлението на г-н Домусчиев. Защо с решението на арбитражен съд от март месец са поискали намаление. Арбитражният съд се е произнесъл - частично е уважил иска на \"Меритайм шипинг\" и е намалил тонажа, това ние обжалваме във ВКС. Той иска да каже, че един вицепремиер може да диктува присъдите на този съд. Как ще повлияя аз? В случая за мен става въпрос за много сериозно нарушение. В началото на нашето управление трябваше да разгледаме въпроса с арбитражния съд. Трябваше да вземем решение, аз го подготвих и беше гласувано. Българската такса ще си плати такса на ВКС и ще обжалва решението. Няма смисъл всичко да се обръща около г-н Борисов. Аз си изпълнявам задълженията, естествено че в Министерски съвет се коментира\", каза Симеонов. \"Всички медии отправиха упрек към мен, че съм заплашил Виктор Николаев. Когато някой ме упреква, че съм извършил престъпление, дела ще бъдат заведени. Всичко беше в качеството на вицепремиер. Проблем няма, заплаха няма. Представил съм писмото, в което обявявам решението си на сайта на Министерски съвет. Просто поставих задачата на пиара си да пита дали може да го публикувам и можеше. Не е обвинен Валери Симеонов като вицепремиер, петното е върху целия Министерски съвет\", каза вицепремиерът. \"Добрите новини бяха помрачени от кум-гейт. Подчертавам, че това е измислен и несъстоятелен скандал. Беше минала седмица от повишаването на пенсиите, това потъна. Не мисля, че това е рано. Не трябва винаги да се търси скандал, жълтина\", каза още той. \"Нямах възможност да гледам участието на Антон Тодоров, не знаех какво е говорил. В общи линии нашите изложения се покриват, след това видях. Личното ми мнение - и в неговите думи нямаше заплаха. След като един човек не ни е приятен, не трябва да го изкарваме, че е той виновния\", добави Симеонов. \"Редно беше някой да попита Виктор Николаев - вие застрашен ли се почувствахте. Редно беше и мен да попитате. Аз ще повторя - в България има диктат на медиите, те са тези, които отправят призовки. Отказвал съм на Нова телевизия преди и съжалявам, че сега отидох. Тази телевизия е правила изключително грозни реплики към мен\", каза още той. \"Не бих посегнал на свободата на словото на когото и да било\", завърши Симеонов.                                                                                                                                                                                                                                                                                                                      ", "date": "2017.10.11", "title": "Валери Симеонов: Дела ще бъдат заведени, медиите ме упрекнаха в престъпление"}
{"url": "https://www.24chasa.bg/novini/article/6491939", "text": "Северната част на Калифорния остава в плен на горски пожари, а най-малко 17 души са загинали заради стихията. Броят на ранените надхвърля сто души. Две от жертвите са възрастна двойка, която не е успяла да се измъкне от дома си в Северна Калифорния. Унищожени са 2000 жилищни и бизнес сгради, евакуирани са най-малко 20 хиляди души. Властите в Калифорния обявиха извънредно положение в осем окръга. Сухото време и силните ветрове затрудняват работата на стотиците пожарникари, които се борят със стихията,  Президентът Доналд Тръмп обяви щата за зона на природно бедствие и нареди изпращане на федерална помощ за засегнатите от пожарите райони.", "date": "2017.10.11", "title": "Продължават пожарите в Калифорния, расте и броят на жертвите"}
{"url": "https://www.24chasa.bg/novini/article/6491947", "text": "Германската журналистка Мешале Толу заяви днес пред турски съд при започването на процеса срещу нея, че отхвърля отправените й обвинения в тероризъм, предаде ДПА. Искам да бъда освободена и оправдана, заяви Толу пред съд в Силиври, близо до Истанбул. Не съм извършила нито едно от споменатите престъпления и не съм свързана с нелегални организации, посочи Толу, цитирана от БТА. Журналистката от информационна агенция ЕТХА е обвинена в членство в терористична организация /в Марксистко-ленинската комунистическа партия/ и разпространяване на терористична пропаганда. Толу бе арестувана на 30 април 2017 г. в апартамента си в Истанбул и се намира в женски затвор в Истанбул. Тя може да бъде осъдена на до 20 години затвор, каза адвокатът на Толу - Кадер Тонч. Журналистката посочи, че съпругът й също е задържан в предварителен арест. Като резултат синът ми, който сега трябва да ходи на детска градина, живее с мен в затвора, каза Толу. По тази причина предварителният арест се превърна в наказание не само за мен, но и за моето семейство и за моя син, заяви Толу. Двегодишното момче и майка му са задържани в женски затвор в истанбулския квартал Бакъркьой. Информационна агенция ЕТХА не е забранена в Турция. Делото срещу Толу се базира на участието й в четири прояви и на откриването у нея на списание, което прокурорът е определил като пропаганден материал. Толу посочи, че проявите, на които е присъствала, не са били нито забранени, нито разпръснати от полицията, и че т.нар. пропаганден материал е легално списание, продавано \"във всяка книжарница\". Германското правителство призовава за освобождаване на Толу и на още 10 германски граждани, които то казва, че са задържани в момента в Турция по политически причини. Сред тях са и кореспоннедтът на в.\"Велт\" в Турция Дениз Юджел и правозащитникът Петер Щойтнер. Бащата на журналистката - Али Ръза Толу, каза пред ДПА преди началото на процеса, че е \"разочарован\" от германското правителство по казуса с дъщеря му. Германия прави всичсо, за да \"подкрепи\" Толу, посочи германсикят външен министър Зигмар Габриел пред в.\"Билд\". Ние искаме справедлив и конституционен процес, каза Габриел. Преди всичко той трябва да напредва бързо, така че Мешале Толу да бъде освободена колкото се може по-скоро, добави той. Бащата на Толу заяви пред ДПА, че разглежда процеса срещу дъщеря си като опит за ограничаване на свободата на печата.", "date": "2017.10.11", "title": "Журналистка, съдена в Турция за тероризъм, поиска да бъде освободена"}
{"url": "https://www.24chasa.bg/novini/article/6491914", "text": "През август в България са направени 5,946 млн. нощувки, което е почти колкото за целия летен сезон преди само 4-5 години. Данните на НСИ, публикувани в сряда, показват, че ръстът спрямо предната година е 1,9%, но приходите са с 8,3% по-големи от година по-рано - 323,7 млн. лв. Заетостта на хотелите е с 0,1 на сто по-ниска от тази през миналия август, но е била сравнително висока - 62,3%. Намалението на този показател при увеличен брой нощувки се обяснява с увеличението на самите места в хотелите, които са били с 1,3% повече отколкото миналия август. Най-висока е била заетостта в хотелите с 4 и 5 звезди - 76,4%, следвана от тризвездните с 61,2% и най-ниско категорийните, където средната заетост е 43%. ", "date": "2017.10.11", "title": "8,3% ръст в приходите от туризъм"}
{"url": "https://www.24chasa.bg/novini/article/6491966", "text": "Джовани Кеслер е преназначен към италианската митническа служба, съобщи днес Европейската комисия. Досега Кеслер, който е италианец, бе генерален директор на Европейската служба за борба с измамите със средства от ЕС (ОЛАФ), съобщи БТА. В съобщението пише, че Кеслер е пренасочен \"в интерес на работата\". Временно ръководството на ОЛАФ ще бъде поето от британеца Николас Илет. Очаква се нов директор на ОЛАФ да бъде назначен в първите месеци на следващата година. Илет работи в ЕК от 2002 година, уточнява комисията. Той временно е ръководил европейската служба за борба с измамите през 2010 година. Миналата година ЕК лиши Кеслер от дипломатически имунитет, за да бъде разпитан от белгийското правосъдие по случая с оттеглянето на малтийския еврокомисар Джон Дали през 2012 година. Дали бе принуден да напусне комисията, след като бе обвинен от ОЛАФ в търговия с влияние в полза на тютюнопроизводители. Кеслер бе заподозрян, че е прибегнал до средства за уличаването на Дали, незаконни според белгийското законодателство.", "date": "2017.10.11", "title": "Директорът на ОЛАФ си отива, преназначен \"в интерес на работата\""}
{"url": "https://www.24chasa.bg/novini/article/6491992", "text": "Временно е ограничено движението в изпреварващата лента при км 155 на АМ \"Тракия\" в посока София, поради катастрофа, информира пресцентърът на Агенция \"Пътна инфраструктура\". Движението се осъществява в активната лента и се регулира от пътна полиция.                                                                                                                                                                                                                                                                                                                       ", "date": "2017.10.11", "title": "Катастрофа на \"Тракия\", ограничиха движението"}
{"url": "https://www.24chasa.bg/novini/article/6491785", "text": "Гласувах \"За\" оставката на Антон Тодоров. След снощния разговор, който имахме с групата и след аргументите, които той изложи, решихме да гласуваме по съвест. Сутринта колегите имаха убеждението, че по-добре г-н Тодоров да намери други поприще. Това каза депутатката от ГЕРБ Цвета Караянчева в предаването \"Лице в лице\" по  \"За свободата за словото е много дълга тема. Вие журналистите трябва да отстоявате свободата на словото, а ние политиците трябва да внимаваме какво говорим. Г-н Тодоров наистина се извини\", добави тя.  \"Но когато днес от парламентарната трибуна слушах колегите от БСП как пламно му защитаваха свободата на словото, при положение, че 2006г. г-н Инджев го свалиха от ефир, г-н Костов свали г-н Трифонов от предаване, и тези хора, по чието време са се случвали тези неща, да говорят за свободата за словото - малко в повече ми дойде\", категорична бе Караянчева. \"С днешната оставка тази тема трябва да бъде затворена. Медиите не трябва да бъдат притеснени.\" Караянчева коментира и оставката на Делян Добрев, която не бе приета: \"Делян Добрев е член на партията. Той има изключително голяма подкрепа от структурите. Хората го познават. Той е много разпознаваем като експерт. Ако той беше напуснал парламента - ние щяхме да се лишим  от един човек, който много разбира от енергетика, човек, който спря \"Белене. Той остава депутат и ще бъде изключително полезен.\"", "date": "2017.10.11", "title": "Караянчева: Гласувах \"За\" оставката на Антон Тодоров"}
{"url": "https://www.24chasa.bg/novini/article/6491563", "text": "Премиерът Бойко Борисов и президентът Румен Радев са поканени от лидера на ПЕС Сергей Станишев на форум за сигурността в Европа. Дискусията „Заедно в сигурността. Ролята на България в общата европейска отбрана“ ще се проведе на 16 октомври 2017 г. във Военния клуб. Неин инициатор е Станишев, а организатори са Академията за леви европейски политики, Атлантическия клуб в България, Института за дясна политика, ПанЕвропа България, Сдружението „Българска отбранителна индустрия“, Фондация „Фридрих Еберт“ – бюро България, Софийския форум за сигурност, Центъра за изследване на отбраната и сигурността и Центъра за изследване на политиките в отбраната. Ще присъстват още вицепремиерът и министър на отбраната Красимир Каракачанов, политици от различни политически сили, политолози, анализатори, журналисти, представители на гражданското общество и на научните среди. Това е втората дискусия за бъдещето на Европа, която Станишев организира след като Жан-Клод Юнкер представи плана си. На 5 юни той покани проевропейски сили и личности у нас да потърсят консенсус по приоритетите, които България да отстоява като председател на ЕС.", "date": "2017.10.11", "title": "Станишев кани Борисов и Радев на форум за сигурността в Европа"}
{"url": "https://www.24chasa.bg/novini/article/6491585", "text": "Издирваният за измами Спас Мурджов от Кочериново, който като Александър Николов във фейсбук е измамил поне 40 души, е завършил с пълно 6 езиковата гимназия в Благоевград. Той е учил в паралелка с френски език и се е дипломирал през 2003 г. Преди това е учил в родния си град до 7-и клас. Никой от учителите му не вярва, че може да се е забъркал в нещо нередно. Казват, че още от първи клас е бил най-умният и трудолюбив сред съучениците си. Откроявал се като любознателен, начетен и с широка обща култура. Хората в  Кочериново също останали изненадани от медийните  разкрития за младия мъж. Родителите му били обикновени, трудолюбиви хора. ", "date": "2017.10.11", "title": "Търсеният за измами във фейсбук Спас завършил с пълно 6 езикова гимназия"}
{"url": "https://www.24chasa.bg/novini/article/6491589", "text": "Прокуратурата повдигна обвинение на мъж за причинена лека телесна повреда на лекар-ординатор в Спешна помощ в Костинброд и повреждане на линейка, съобщиха от прокуратурата. За престъплението, случило се на 10 октомври, е обвинен Д.О.А. Мъжът е задържан за 72 часа в ареста. Разследването по случая продължава.", "date": "2017.10.11", "title": "Прокуратурата повдигна обвинение на мъж за насилие над лекар, повредил и линейка"}
{"url": "https://www.24chasa.bg/novini/article/6491343", "text": "Сръбският министър на външните работи Ивица Дачич пя на турски език за Реджеп Тайип Ердоган снощи. Турският президент е на официално посещение в Белград, заради което и шефът на сръбската дипломация специално изпълни песента \"Осман ага\" в съпровод на оркестр. Изпълнението на Дачич учуди в началото турския държавен глава, докато седящият до него сръбски президент, свикнал с този вид \"музикалната дипломация\" изглежда особено въодушевен на кадрите. Повече от 100-те турски гости от делегацията на Ердоган приеха с аплодисменти опитите на сръбския министър да пее на турски език. Ивица Дачич е известен с репертоара си от кръчмарски песни, но и с опитите си да забавлява повечето чуждестранни гости с изпълнения на различни езици. През юли, коато посети Белград българският министър на външните работи Екатерина Захариева също бе приветствана на официалната вечеря с песен от своя колега. Дачич често пее и пред европейските посланици, акредитирани в Белград като предпочита популярни мотиви като \"О, соле мио\".", "date": "2017.10.11", "title": "Сръбският външен министър пя на турски за Ердоган"}
{"url": "https://www.24chasa.bg/novini/article/6491330", "text": "Унгария иска Европейският съюз и НАТО да ускорят интеграцията на страните от Западните Балкани, заяви външният министър Петер Сиярто, цитиран от Ройтерс. \"Ускоряването на процеса на присъединяване е гаранция за сигурност\", каза Сиярто на пресконференция с негови колеги от Централна и Източна Европа и Западните Балкани, цитиран от БТА. \"Нестабилни и обхванати от напрежение Западни Балкани са риск за цяла Европа. Ние имаме искания във връзка с това\", добави той.", "date": "2017.10.11", "title": "Унгария поиска по-бърза интеграция на Западните Балкани в ЕС и НАТО"}
{"url": "https://www.24chasa.bg/novini/article/6491311", "text": "България се превърна в един от стълбовете на Европа и в център на стабилността на Балканите. Това заяви директорът на фондация „Ханс Зайдел“ д-р Петер Витерауф по време на работна среща с председателя на ПГ на ГЕРБ и заместник-председател на партията Цветан Цветанов. В срещата, която се проведе в централата на „Ханс Зайдел“ в Мюнхен, участва и дългогодишният депутат в германския Бундестаг от ХДС Ханс-Петер Ул, информираха от пресцентъра на ГЕРБ. По време на разговора беше дадена най-висока оценка на сътрудничеството между ГЕРБ и фондация „Ханс Зайдел“, което продължава вече над 10 години. Цветан Цветанов благодари за подкрепата на фондацията при реализирането на съвместни кръгли маси по различните секторни политики и обученията на младежката структура на ГЕРБ. Следващото съвместно събитие между ГЕРБ, „Ханс Зайдел“ и Мартенс център е предстоящата кръгла маса по темите, свързани с бежанските потоци и управлението на миграционните процеси, която ще се проведе на 24 октомври в София. Заместник-председателят на ГЕРБ изрази надежда сътрудничеството да бъде разширено и в институционален план като от „Ханс Зайдел“ подкрепят различните министерства с експерти при реализирането на различни обучения. Като пример той посочи успешните обучения през 2010 и 2011 г. в Бавария на разследващите полицаи и прокурорите, които работят срещу тежката организирана престъпност и корупцията. Директорът на фондация „Ханс Зайдел“ д-р Петер Витерауф подчерта огромната роля на България за гарантирането на стабилността и сигурността в региона на Балканите. От своя страна Цветан Цветанов запозна Витерауф и Ханс-Петер Ул с приоритетите на българското председателство на ЕС като постави основен акцент върху европерспективите пред Западните Балкани. От „Ханс Зайдел“ изразиха желание да подкрепят провеждането на балканска среща по темите, свързани със сигурността в региона.", "date": "2017.10.11", "title": "Цветанов разговаря с директора на фондация „Ханс Зайдел“"}
{"url": "https://www.24chasa.bg/novini/article/6491378", "text": "Ръководствата на Камарата на строителите в България и ЧЕЗ Груп България проведоха редовна работна среща за обсъждане на актуални въпроси и предизвикателства. В срещата взеха участие Карел Крал, регионален мениджър на ЧЕЗ за България, Петър Холаковски, изпълнителен директор на ЧЕЗ Разпределение България, Виктор Станчев, главен оперативен директор ЧЕЗ Разпределение България, Мария Дойчинова, ръководител направление „ПР и комуникации“. Камарата на строителите бе представена от инж. Николай Станков, председател на Управителния съвет на Камарата, инж. Любомир Качамаков, член на Управителния съвет и Ренета Николова, прокурист и главен редактор на в. „Строител“. Предмет на дискусията станаха очакваните промени в Закона за устройство на територията и необходимостта от осигуряване на благоприятна среда за изпълнение на инвестиционни проекти от обществен интерес. Особено внимание беше отделено на въпроса за облекчаване на административните процедури, свързани със съгласуването и изпълнението на проектите, като в немалко случаи самото изпълнение на проекта трае значително по-кратко от съгласувателния процес. Двете страни изразиха своето безпокойство от зачестилите случаи на скъсани кабели при несъобразени изкопни и строителни дейности. Те се обединиха около необходимостта от стриктно спазване на изискванията и своевременна координация на изкопните дейности с ЧЕЗ Разпределение и останалите доставчици на ютилити услуги. Ръководствата на КСБ и на ЧЕЗ Груп България се договориха да продължат сътрудничеството си за улесняване на инвестиционния процес и подобряване на градската среда.", "date": "2017.10.11", "title": "Камарата на строителите и ЧЕЗ прoведоха своята редовна среща"}
{"url": "https://www.24chasa.bg/novini/article/6491364", "text": "Броят на пътниците в авиацията е достигнал рекорд от близо 1 милиард души през 2016 година, съобщи европейската статистическа служба Евростат, предаде БТА. В ЕС миналата година авиотранспортът е превозил 972,7 милиона души, което е повишение с 5,9 на сто спрямо 2015 година и с 29,1 на сто спрямо 2009 година. През миналата година транспортът между европейски държави е представлявал близо половината - 47 на сто - от общия обем на пътническите превози, а транспорът извън ЕС е бил над една трета - 35,6 на сто. Под 20 процента са били националните превози - 17,3 на сто. На територията на ЕС миналата година шестима души са загинали при инциденти в гражданската авиация с европейски самолети. Най-много са били авиопасажерите във Великобритания, където общият им брой е достигнал 249 милиона души. Следват Германия (201 милиона), Испания (194 милиона), Франция (145 милиона) и Италия (135 милиона). Общият брой на пътниците е нараснал във всички страни членки, с изключение на Белгия и Словения, където е намалял със съответно с 2,7 и 2,2 на сто. Най-голямо увеличение се отчита в България (22,5 на сто), Румъния (20,5 на сто) и Кипър (18,1 на сто). В Унгария броят на пътниците в авиотранспорта е нараснал с 14,1 на сто, в Хърватия - с 13,8 на сто, в Португалия - с 13,7 на сто, в Литва - с 13,3 на сто и в Люксембург - с 12,5 на сто. Сред петте водещи страни по брой на превозени пътници през 2016 година, най-силен е растежът в Испания (11 на сто) и Великобритания (7,1 на сто).", "date": "2017.10.11", "title": "Авиацията в ЕС е превозила рекордните\nблизо един милиард пътници през 2016г."}
{"url": "https://www.24chasa.bg/novini/article/6491361", "text": "Прокурорската колегия на Висшия съдебен съвет (ВСС) на основание чл. 167, ал. 2 от Закона за съдебната власт откри процедура за избор на директор на Националната следствена служба, съобщиха от пресцентъра на ВСС. Тя е стартирана във връзка с предсрочното освобождаване на Евгени Диков като директор на НСлС, поради встъпването му в длъжност „член на Висшия съдебен съвет“, считано от 03.10.2017 г. Прокурорската колегия прие хронограма на процедурата за избор, която предвижда предложения да бъдат направени на следващите две заседанията на Колегията на 18.10.2017 г. и на 25.10.2017 г., а изслушването и изборът - на 06.12.2017 г. На заседанието на Колегията на 01.11.2017 г. изтича срокът за представяне на документите на кандидатите, номинирани на втората дата. Колегията ще се произнесе по допустимостта на кандидатите на 14.11.2017 г. До 30.11.2017 г. ще бъдат приемани въпроси и становища за номинираните. Постъпващите по процедурата документи се публикуват в тридневен срок на интернет сайта на ВСС. Хронограмата е съобразена с приетите с решение на Прокурорската колегия на ВСС по протокол № 30/27.09.2017 г. Правилата за избор на директор на Националната следствена служба. Те предвиждат, че мотивирани кандидатурите могат да се правят от не по-малко от трима от членовете на Прокурорската колегия, както и от главния прокурор или от министъра на правосъдието. Представят се в две поредни заседания следващи решението за откриване на процедурата.", "date": "2017.10.11", "title": "Започва изборът за шеф на националното следствие"}
{"url": "https://www.24chasa.bg/novini/article/6491455", "text": "62-годишна жена е загинала при катастрофата на пътя край село Кадиево. Това съобщи за „Фокус” говорителят на ОДМВР-Пловдив. Инцидентът е станал около 13.00 часа днес. Според информацията, с който разполага полицията към момента, пикап е навлязъл в лентата за насрещно движение и се е сблъскал с джип. Пристигналият на място екип на Спешна помощ е констатирал смъртта на жената, която е управлявала пикапа. Алкохолната проба на 52-годишния шофьор на джипа е отрицателна. Местопроизшествието е запазено от служители на Районно управление на МВР – Стамболийски. Извършен се оглед. Изясняват се причините и обстоятелствата, довели до тежкия пътен инцидент.", "date": "2017.10.11", "title": "Жена загина при катастрофа край Пловдивско село"}
{"url": "https://www.24chasa.bg/novini/article/6491470", "text": "В сряда Европейският съюз призова за „пълно уважение на испанския конституционен ред“, след като каталунският лидер заяви, че има мандат да обяви независимост на автономния регион, но ще отложи провъзгласяването, за да бъде даден шанс за диалог с Мадрид, предава AFP, цитира \"Фокус\". „Комисията следи отблизо ситуацията в Испания и повтаря своя предишен призив за пълно зачитане на испанския конституционен ред\", заяви пред репортери заместник-председателят на ЕК Валдис Домбровскис.", "date": "2017.10.11", "title": "ЕС призова за „зачитане на Конституцията на Испания“"}
{"url": "https://www.24chasa.bg/novini/article/6491495", "text": "Малко преди 11.30 часа днес пред следовател за разпит бе изправен 37-годишния Красимир Карчев от Казанлък, обвинен за убийството на 62-годишния кардиолог Христодулос Калантзакис на остров Крит. Разпитът продължи около два часа. 38-годишният пристигна с наведена глава при следователя със силна полицейска охрана. Направи самопризнания и пое цялата вина за убийството. \"Аз го убих, получавах заплахи\" е казал Карчев. Според адвоката му, обвиняемият изцяло е поел отговорността за убийството и твърди, че приятелка му няма връзка с убийството. Що се касае до съобщенията, които са разменили двамата помежду си, той твърди, че нямат нищо общо със засадата, а касаят отношенията помежду им. След разпита бе откаран в затвора на остров Крит и предстои преместването му в затвора Коридалос в Атина. Непосредствено след неговия разпит около 14,30 ч започна да дава показания и 38-годишната Дешка Говедарова, съпруга на жертвата, срещу която има повдигнато обвинение за съучастничество. Разпитът продължава.", "date": "2017.10.11", "title": "Карчев пое цялата вина за убийството на доктора, Дешка не знаела"}
{"url": "https://www.24chasa.bg/novini/article/6491503", "text": "Броят на румънците и българите, живеещи във Великобритания, се е увеличил с близо 80% от 230 хил. през 2014 г. до 413 хил. през миналата година, съобщава вестник The Guardian, като се позовава на данни от Службата за национална статистика. Данните са резултат от премахването на ограниченията на правото им да работят в Обединеното кралство. Решението бе взето през 2014 г. Според ОНС близо 80% от румънците и българите в трудоспособна възраст във Великобритания са на работа, а само 11,5 хил. са безработни. Останалите работят от вкъщи, учат или са пенсионирани преди навършване на определената възраст, информира \"Фокус\". От Службата за национална статистика уточняват, че докато 413 хил. граждани на Румъния и България живеят в Обединеното кралство, то само 6,2 хил. британци са избрали да живеят в двете страни, които станаха членки на Европейския съюз през 2007 г.", "date": "2017.10.11", "title": "За 3 години броят на българите, живеещи във Великобритания, се е увеличил с 80 %"}
{"url": "https://www.24chasa.bg/novini/article/6491532", "text": "Окръжната прокуратура във Враца внесе за разглеждане в съда обвинителен акт срещу 22-годишния Евстати Евстатиев и 24-годишния Милен Младенов заради отвличане на мъж по особено мъчителен и опасен за здравето на пострадалия начин, отнемане на чужда кола и вещи, както и противозаконно унищожаване на чужда движима вещ. Вечерта на 17 декември 2016 г. обвиняемите Евстати и Милен  пристигнали в Козлодуй, където посетили заведение „Жокерс“ и дискотека „Фор Ю“ и консумирали алкохол, оставайки до сутрешните часове. Към 8 часа те се обадили на таксиметровия шофьор Венцислав Т., за да ги закара в с. Хайредин. По време на пътуването Евстати  наредил на водача на автомобила да му даде ключовете от колата и да се премести на другата седалка, за да може обвиняемия да управлява таксито. След отказ от страна на шофьора, с довод, че това е служебен автомобил и не може да го предоставя на други за ползване, обвиняемият Евстатиев му нанесъл два удара с ръка, вследствие на което от носа на пострадалия потекла кръв. След проявената агресия Венцислав Т. се преместил на дясната седалка и направил опит да избяга, но не успял, тъй като бил хванат от обвиняемия М. Възползвайки се от безпомощното състояние на таксиметровия шофьор, единият от обвиняемите запалил двигателя на колата и потеглил рязко към с. Ботево. По време на пътуването на Венцислав Т. били нанасяни удари с юмруци по главата. На около 20 м. от язовира до селото, който по това време бил заледен, Евстати  спрял автомобила и заедно с другия обвиняем започнали да бутат таксиметровия шофьор към водата. Въпреки упражненото върху Венцислав Т. насилие, той успял да се задържи на повърхността на язовира, тъй като ледът не се счупил. След това той отново бил завлечен в автомобила, с който се насочили към с. Хайредин. Междувременно обвиняемите счупили средното огледало на таксито, задните стъкла, отскубнали и изхвърлили монтираните радиостанция и касов апарат. По пътя спрели и извели Венцислав Т. навън, започнали да го ритат в корема и нанасят удари по главата, след което го избутали в реката, като температурата на въздуха била около 0 градуса. Тези действия, придружени с псувни и закани, обвиняемите повторили няколко пъти. След като пострадалият бил изваден от водата, посредством завързано за лявата му ръка въже, обвиняемите Евстати и Милен започнали да го ритат и да стъпват върху лицето му. Впоследствие те изхвърлили в реката мобилния телефон на таксиметровия шофьор, завързали го за задната дясна пружина на колата и започнали да го влачат по пътя за местността „Крешката“. Дори след като Венцислав Т. загубил съзнание, обвиняемите продължили да издевателстват над него, докато колата не спряла поради свършване на горивото. Евстати Е. и Милен М. започнали за чупят всичко, което имало във вътрешността на таксито, отнели оборотните пари в размер на 140 лв., медицинска гривна и сребърен ланец от пострадалия, след което го завързали за предната дясна врата и си тръгнали. Около обяд пострадалият Венцислав Т. бил открит от случаен минувач, който сигнализирал органите на реда. Впоследствие той бил транспортиран до МБАЛ в гр. Враца, където преминал продължително лечение. По делото е била назначена видео-техническа експертиза, където от мобилен телефон, собственост на Е., извадени снимкови изображения, ясно показващи част от престъпното деяние на двамата обвиняеми. Разпитани в хода на досъдебното производство Евстати Евстатиев и Милен Младенов не се признаха за виновни и отказват да дават обяснения по случая. Предстои насрочване на делото от съда.", "date": "2017.10.11", "title": "Двама, отвлекли и пребили таксиметров шофьор, отиват на съд"}
{"url": "https://www.24chasa.bg/novini/article/6491498", "text": "Министърът за Българското председателство на Съвета на ЕС Лиляна Павлова, кметът на София Йорданка Фандъкова и холандският посланик Яп Вернер участваха в засаждане на мозайка от цветя, изобразяваща логото на българското председателство на Съюза. Мозайката бе направена пред входа на Зала 6 на НДК, информира БТА. Тя се реализира по идея на посолството с подкрепата на Столичната община и е израз на приятелството на Холандия и България в рамките на ЕС. Министър Лиляна Павлова посочи, че тази холандска инициатива за нас е много важен знак за подкрепа не само за подготовката, а и за доброто и красиво посрещане на нашите гости. Това означава и подкрепа за усилията, които българското правителство заяви като ясна и категорична воля да бъде един активен и добре работещ председателстващ на Съвета на ЕС. Тя посочи, че това препотвърждава партньорството между България и Холандия. Кметът Йорданка Фандъкова каза, че общинската администрация на Амстердам е помогнала много на Столичната община с екипи и експерти, за да може да се подготви добре за председателството. Тази придобивка има огромно занчение освен за гостите ни, но и за софиянци, посочи тя. Посланик Вернер отбеляза, че това е един от начините, по които Холандия подкрепя българското председателство на ЕС. Той посочи още, че са спомогнали на около 300 български експерти от различни министерства да се подготвят за председателството в Хонландия.", "date": "2017.10.11", "title": "Павлова и Фандъкова засадиха цветя с логото на българското председателство на ЕС"}
{"url": "https://www.24chasa.bg/novini/article/6491550", "text": "56-годишният Георги Георгиев влиза в затвора за 5 години и 4 месеца, след като призна пред съда, че е тормозил и пребил до смърт родната си леля. Мъжът, който е от Елхово, се възползва от нака нареченото съкратено следствие и, след като се съгласи с обвиненията на прокуратурата, съдът намали 8-годишната му присъда, както е предвидил законът. 83-годишната Клементира Христова живеела сама във варненския квартал \"Владиславово\". Възрастната жена паднала в дома си и си счупила краката, затова дала ключ за дома си на съседи, които да й помагат и да се грижат за нея. Племенникът се възползвал от положението й и често я навестявал в дома й. На пияна глава обаче мъжът ставал агресивен, а пиел редовно. На 16 март тази година пияният Георги пребил безпомощна жена без видима причина. Съседите й видели, че е насисена и има голяма рана на главата и извикали полиция. На саме с униформените тя споделила, че Георги я пребил. На насилника бил съставен предупредителен протокол по Закона за МВР да не извършва физическо и психическо насилие над леля си, а пострадалата била отведена в болница. По-малко от месец след това - на 3-и април, около 19,15 часа, съседите чули скандал от дома на пенсионерката и отново извикали полиция. Униформените посрещнала съседката, след като никой не реагирал на звънеца на апартамента. Старицата била цялата в синини, но отказала медицинска помощ от страх да не бъде бита отново от племенника си. На 8 април, след като изпил 200 г водка, Георги влязъл в стаята на леля си. Решил да смени филма, който жената гледала. Когато леля му му казала да не го прави, Георги побеснял и отново се нахвърлил върху нея с юмруци, като крещял и псувал. На сутринта съседката отключила, за да види болната жена, но попаднала на ужасяваща гледка. Разманата от бой старица била завита с одеяло, липсвала част от кожата на лявата й ръка, дясната й ръка била счупена, а лицето и врата й – посинени от побоя и опита да бъде удушена. Тогава вече и съседката се отказала да помага на Клементина, за да не бъде бита и тя от племеника й. Този път сигнал подал друг съсед. Жената била откарана в болница, а съдебните медици установили, че освен липсата на кожа и счупената ръка, агресивният пияница й потрошил 8 ребра, раменната кост, а по цялото й тяло имало масивни хематоми. На 16 април състоянието на 83-годишната жена се влошило и от отделението по гръдна хирургия тя била преместена в реанимация и поставена на изкуствена белодробна вентилация и медикаментозно лечение. Въпреки проведеното лечение Климентина починала на следващия ден в болницата. По данни на държавното обвинение Георги вече е излежал 15-годишна ефективна присъда за умишлено убийство и е бил съден още два пъти за хулиганства.", "date": "2017.10.11", "title": "Затвор за пияница, тормозил леля си до смърт"}
{"url": "https://www.24chasa.bg/novini/article/6491449", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган буквално заспа на съвместната пресконференция с неговия украински колега Петро Порошенко в Киев, пише вестник „Джумхуриет”, цитиран от \"Фокус\". Любопитната и комична ситуация бе коментирана от руския психотерапевт Леонид Третяк в предаване по руския ТВ канал „Звезда”. „Тук става въпрос за изключителна преумора. Поради сгъстената програма на Ердоган вероятно той е натрупал доста физическа умора. Това е една съпротивителна реакция на организма. Проявява се и по време на дългите задокеански полети. Особено при лица над определена възраст”, обяснява Леонид Третяк, цитиран от „Джумхуриет”.", "date": "2017.10.11", "title": "Ердоган заспа на пресконференцията с Порошенко в Киев"}
{"url": "https://www.24chasa.bg/novini/article/6491590", "text": "Работим по пътна карта за отпадане на таксите за роуминг за страните от Западните Балкани. Това заяви на работна среща в Брюксел с посланиците на шестте балкански страни българският еврокомисар Мария Габриел, проведена по нейна инициатива, съобщи пресслужбата на Европейската комисия. \"Сега е моментът. Това е възможност за Балканите, за Европейския съюз и за България, която ще поеме председателството на Съвета на ЕС през януари\", подчерта комисарят по цифрова икономика и общество. Тя посочи, че цифровата интеграция на Западните Балкани е неин приоритет и информира посланиците, че работи по идеята в бъдеще европейската инициатива wifi4eu да обхване и балканските страни. Очакването на комисаря е първите хиляда ваучера по инициативата да бъдат предоставени в европейските държави след януари 2018 г. Целта е между 6 и 8 хиляди общини от целия ЕС да имат безплатен интернет достъп на обществени места, като библиотеки, училища, болници. Разширяването на тази инициатива в посока Западните Балкани би била уникална възможност за всяка една от нашите страни, категорични бяха в своята подкрепа и шестимата посланици. Те се обединиха, че битката за падането на роуминг тарифите е обща, но разчитат основно на подкрепата на България и на Мария Габриел за нейното спечелване. \"Имате нашата пълна, ентусиазирана подкрепа. За нас е изключително важно това, което правите. Изключително сме ви благодарни\", заяви посланикът на Косово Бернард Никай. \"Това ще е огромно постижение. Ще покажем на гражданите си, че са европейци и те реално ще го почувстват\", допълни посланикът на Черна Гора Боян Шаркич. \"Това ще е сигнал към всички страни от региона\", отбеляза от своя страна македонският посланик Влатко Станковски. А посланичката на Босна и Херцеговина Лидия Топич и заместник-ръководителят на мисията на Република Сърбия Милош Тодорович, споделиха, че цифровата икономика е приоритет за тези две страни и ще разчитат на еврокомисар Мария Габриел за допълнителна помощ в тази област. \"Ако направите така, че роумингът за Западните Балкани да отпадне, ще останете запомнена\", категорична бе посланичката на Албания Янина Суела. \"Искам страните от региона да се включат във всички цифрови инициативи на Европейския съюз като Европейската седмица на програмирането, както и в Коалицията за цифрови умения и работни места. Свързаността на страните ни, киберсигурността и развитието на дигиталните умения на хората - това са мои ясни задачи. Имате моята подкрепа\", подчерта в заключение българският еврокомисар.", "date": "2017.10.11", "title": "Мария Габриел: Работим за отпадане на таксите за роуминг за страните от Западните Балкани"}
{"url": "https://www.24chasa.bg/novini/article/6491624", "text": "Химически “магии” за деца до 15 октомври показват учени и отличници от олимпиади в националния музей “Земята и хората”. Проектът е на Детската лаборатория за приложна и забавна химия и биология. Всеки ден в музея ще има безплатни демонстрации за класове от столични училища, а на 14 октомври, събота, за всички желаещи. Заниманията са от 10, 13,30 и 16 ч. Входът е свободен след предварително записване на 0882 740 959 (в работно време). Организаторите уточняват, че експериментите са подходящи за деца от 9 до 12 години.", "date": "2017.10.11", "title": "Учени и отличници от олимпиади показват химически \"магии\" на деца"}
{"url": "https://www.24chasa.bg/novini/article/6490831", "text": "Правителството открива процедури за предоставяне на концесия за услуга на четири морски плажа. Това съобщиха от правителствената информационна служба. Концесионерите ще бъдат определени след конкурс, организиран от министъра на туризма и проведен от комисия, назначена от министър-председателя. Целта е да се осигури водно спасяване, обезпечаване на прилежащата акватория, здравното и медицинското обслужване и санитарно-хигиенното поддържане на плажовете. Срокът на концесиите ще бъде 15 години. Процедурите се отнасят за морските плажове „Несебър – юг“, за който минималното годишно концесионно заплащане е определено на 247 497 лв. без ДДС; „Слънчев бряг – север“ – с минимално годишно концесионно заплащане от 1 375 662 лв. без ДДС; „Росенец – север“ – минимално годишно концесионно заплащане от 8975 лв. без ДДС; „Св. Влас – болницата“ – минимално годишно концесионно заплащане от 54 006 лв. без ДДС. Размерът на заплащането е определен съгласно приета от Министерския съвет методика за определяне минималния размер на концесионното плащане за морски плажове. Критериите за формиране на комплексната оценка са съобразени с решение на правителството от 2016 г. за утвърждаване на минимални критерии при провеждане на конкурс за определяне на концесионер на морски плаж.", "date": "2017.10.11", "title": "Правителството открива процедури за концесии на четири морски плажа"}
{"url": "https://www.24chasa.bg/novini/article/6490765", "text": "По искане на Районна прокуратура –Павликени съдът взе мярка за неотклонение „задържане под стража“ на 22-годишен мъж за държане на наркотици. Това съобщиха от Апелативната прокуратура в Търново. Тихомир Д. е привлечен в качеството на обвиняем, за това че на 22.09.2017 г. в гр. Павликени държал без надлежно разрешително високорискови наркотични вещества - коноп с нетно тегло 6,281 грама на стойност 37,69 лева и амфетамин с нетно тегло 11,098 грама на стойност 332,94 лева. Престъпление по чл. 354а от НК. Съдът прие доводите на прокуратурата, че от събраните по делото доказателства може да се направи обосновано предположение, че той е извършил посоченото престъпление. За това деяние законът предвижда наказание лишаване от свобода от 2 до 6 години и глоба от 2 000 лева до 10 000 лева. Съществува реална опасност той да се укрие или да извърши друго престъпление. Тихомир Д. е осъждан за същото престъпление и деянието по настоящото обвинение е извършено в изпитателния срок на това осъждане. Срещу него се води и друго бързо производство отново за държане на наркотици. Определението подлежи на обжалване пред Окръжен съд – В. Търново.", "date": "2017.10.11", "title": "Оставиха в ареста 22-годишен \nза държане на наркотици"}
{"url": "https://www.24chasa.bg/novini/article/6490806", "text": "Парламентът прие на второ четене промени в Закона за електронния документ и електронния подпис. Беше променено и името на закона, който вече е Закон за електронния документ и електронните удостоверителни услуги, информира БТА. Промените основно са свързани с въвеждането на изисквания по европейски регламент, който предвижда устройствата за създаване на квалифицирани електронни подписи и на квалифицирани електронни печати да подлежат на сертифициране. Националният орган по акредитация - Изпълнителната агенция \"Българска служба за акредитация\", ще определя сертифициращите организации. Комисията за регулиране на съобщенията /КРС/ ще е националният надзорен орган, който ще осъществява правомощията по регламента. КРС ще може да предоставя и да отнема квалифицирания статут на доставчиците на удостоверителни услуги.", "date": "2017.10.11", "title": "Парламентът прие на второ четене промени в закона за електронния документ"}
{"url": "https://www.24chasa.bg/novini/article/6490864", "text": "Република Кипър отхвърли едностранната декларация за независимост от лидера на Каталуня, като заяви, че тя нарушава конституцията на Испания, съобщи Асошиейтед прес, цитира БТА. Никозия обяви днес, че напълно подкрепя териториалната цялост и суверенитет на Испания и изрази солидарност със страната и нейния народ. Според Кипър най-добрият начин да бъде решена кризата е чрез мирен диалог в съответствие с конституцията на Испания. Регионалният президент на Каталуня Карлес Пучдемон заяви във вторник, че ще продължи с отделянето от Испания, но отлага с няколко седмици влизането в сила на независимостта, за да улесни преговори. Кипър има свой проблем с кипърските турци, които обявиха своя държава през 1983 г., девет години след като островът бе поделен, когато Турция нахлу в Кипър след преврат на поддръжници на обединение с Гърция. Само Турция признава северната турска част на острова.", "date": "2017.10.11", "title": "И Кипър отхвърли едностранната независимост на Каталуня"}
{"url": "https://www.24chasa.bg/novini/article/6490886", "text": " Неизвестни нападатели, за които се твърди, че са членове на групировката „Рубикон\", са проникнали в сградата на дипломатическата мисия на Испания в гръцката столица Атина, съобщава електронното издание Ekathimerini, цитирано от \"Фокус\". Според предварителните доклади, в резултат на действията на надателите има причинени щети по сградата, но няма съобщения за пострадали. В съобщение, публикувано в интернет пространството, се казва, че нападението е извършено в знак на солидарност с „потиснатите каталунци“. Във вторник каталунският лидер Карлес Пучдемон и други представители на регионалните власти в Барселона подписаха символична декларация за независимост от Испания, но обявяването на независимостта на региона бе отложено. Съобщено бе, че този ход няма да бъде осъществен в продължение на няколко седмици, за да бъдат проведени преговори с правителството в Мадрид за разрешаване на кризата", "date": "2017.10.11", "title": "Нападнаха сградата на испанското посолство в Атина"}
{"url": "https://www.24chasa.bg/novini/article/6490882", "text": "Криминално проявен мъж от Костинброд е задържан за нападение над медицински екип. Това съобщиха от Областната дирекция на МВР – София. Около 11.50 часа вчера в Районно управление „Полиция” – Костинброд бил подаден сигнал за нападнат лекар от Филиала за спешна помощ в града. Незабавно на място са изпратени полицейски служители, които задържали извършителя на деянието. Медицинският екип се е отзовал на сигнал за починал в дома си възрастен мъж, и е бил нападнат от 29-годишния му внук, който нанесъл няколко удара на лекаря и счупил предното дясно огледало на линейката. Криминално проявеният и осъждан извършител остава в ареста за срок до 24 часа. Срещу него е започнато бързо производство под наблюдението на районната прокуратура.", "date": "2017.10.11", "title": "Задържаха рецидивист от Костинброд за нападение над медицински екип"}
{"url": "https://www.24chasa.bg/novini/article/6490939", "text": "Правителството взе решение да бъде поет ангажимент за осигуряване на допълнителни финансови средства от държавния бюджет в размер до 158 292 784 лв. за модернизация на пътя Калотина – Софийски околовръстен път. Това съобщиха от правителствената информационна служба.  Предвижда се проектът да бъде изпълнен със средства по Механизма за свързване на Европа и от държавния бюджет. Планираната обща стойност е 177 милиона лева. Финансовият ресурс по механизма е 47 374 227 лв. Републиканският път ГКПП „Калотина“-СОП е част от основната трансевропейска транспортна мрежа и осигурява връзка към трансевропейски коридор „Ориент/Източно Средиземноморски“. Трасето е част от направлението Лондон – Будапеща – Белград – Ниш – София – Пловдив – Истанбул – Калкута, което е най- краткият път, свързващ Западна Европа с Близкия и Средния Изток. Модернизацията на пътния участък ще подобри трансграничната връзка между България и Сърбия, ще помогне за постигане в голяма степен на завършеност на магистралната мрежа по направлението запад – изток на българска територия, ще се намали времето за пътуване и ще се осигурят комфортни и безопасни условия за движение. Участъкът, който предстои да бъде модернизиран, включва строителство на автомагистрала с дължина 14,5 км и габарит 25,5 м, както и множество съоръжения като мостове, надлези, подлези, пътни възли и тунели за преминаване на едри бозайници.", "date": "2017.10.11", "title": "Над 158 млн. лв. ще бъдат осигурени за модернизация на пътя Калотина-София"}
{"url": "https://www.24chasa.bg/novini/article/6490942", "text": "Няма планове за създаване на постоянно присъствие на военноморски сили на НАТО в Черно море. Това каза на брифинг в Министерския съвет зам.-министърът на отбраната Атанас Запрянов, предаде „Фокус“. „Във връзка с поставения въпрос за създаване на постоянна флотилия на НАТО ще отговоря аз, тъй като министър Красимир Каракачанов е в чужбина. Не се предвижда, няма планове за създаване на постоянно присъствие на военноморски сили на НАТО в Черно море. Изпълняват се плановете от срещите на високо равнище на НАТО във Варшава и се формира в Румъния многонационална бригада“, коментира Запрянов и уточни, че това е старо решение от миналата година. „Цялата информация за това какви учения се осъществяват на територията на страната, как участваме заедно като страна членка, я има в президентството“, добави министърът на вътрешните работи Валентин Радев. „Ако нещо е останало, което не е ясно на опозицията, на г-жа Нинова или на други представители от парламента, нека ни попитат“, коментира той. По думите му има начини за това - закрити заседания на комисиите в парламента. Да бъдат добри, ако имат въпроси и неща, които не са ясни, да запитат там и ще бъде отговорено подробно, каза още Валентин Радев.", "date": "2017.10.11", "title": "Министерство на отбраната: Няма планове за НАТО-вски сили в Черно море"}
{"url": "https://www.24chasa.bg/novini/article/6490970", "text": "В ръцете на полицията на гръцкия град Лариса попадна 44-годишна жена от България, осъдена на 18 години затвор за насилие и търговия с бебета през 2009 г., която в последните няколко години се криеше в района на Вианну. След дълго издирване, местната полиция успя да хване следите на жената и тя беше арестувана. 44-годишната българка в последните години работела в региона, представяйки се всеки път с различни самоличности, за да остане незабелязана. Сега властите трябва да започнат всички необходими процедури, за да може българката да получи наказанието си. Освен всичко друго, тя е лишена от родителски права заради увреждания на детето си, довели до смъртта му.", "date": "2017.10.11", "title": "Заловиха българка в Лариса, издирвана за убийство и търговия с бебета"}
{"url": "https://www.24chasa.bg/novini/article/6490972", "text": "Полицаят Красимир Карчев, , бил следствен за побой, научи казанлъшкият сайт Пресс ТВ. Следствието срещу него е образувано няколко месеца преди казанлъшкото ченге да убие на 6 октомври със собствената си карабина гръцки кардиолог на остров Крит. Очевидци разказват, че Карчев нанесъл побой на футболния треньор от Раднево Динко Славов. За това започнало разследване, след това Карчев бил предаден на Военна прокуратура, но местните обвинители си направили отвод и производството било прехвърлено на прокуратурата в Сливен. За следствието потвърдиха високопоставени полицейски източници, пожелали анонимност. Динко Славов от своя страна твърди, че Карчев направил опит да го убие. След спорна ситуация, полицаят Красимир Карчев се нахвърлил срещу него с думите „В Енина имам право само аз да говоря на играчите и никой друг“ след което го е хванал за гушата, повалил го на скамейката и се е опитал да го души. От там нататък Динко Славов нищо не помни, изпаднал в безсъзнание за близо пет минути. В последствие подал жалба с надеждата да бъде заведено дело. Въпреки, че имал много свидетели и съдебно медицинско свидетелство, бил предупреждаван, че това е „известен местен полицай“ и нищо няма да се получи. Девети месец вече Славов не знае какво се случва с неговата жалба.", "date": "2017.10.11", "title": "БГ полицаят, убил гръцки лекар, обвинен у нас в побой над треньор (Видео от ареста)"}
{"url": "https://www.24chasa.bg/novini/article/6490954", "text": "Работодателите, в чиито предприятия през предходната година не е имало промяна в условията на труд, ще бъдат освободени от задължението да подават писмено уведомление до териториалната дирекция \"Инспекция по труда\", с което да удостоверяват този факт. Това предвиждат промени в Закона за здравословни и безопасни условия на труд, които бяха приети от правителството, съобщи пресцентърът на МС. Сега според закона всяка година до 30 април работодателите трябва да подават писмено уведомление, че през предходната година не е имало промени, свързани с адреса на предприятието, вида и характера на производствената му дейност, броя на работниците, условията на труд, рисковите фактори и мерките, които гарантират недопускането на аварии и злополуки. Уведомленията не съдържат данни, които биха подпомогнали контролната дейност, а само потвърждават липсата на промяна на вече декларирана информация. Подаването на документите е необоснована административна тежест за работодателите. С промяната около 160 000 фирми ще бъдат освободени от това задължение. С други промени в закона се създава законово основание Службите по трудова медицина да извършват своята дейност по стандарти, утвърдени от министъра на здравеопазването и министъра на труда и социалната политика. Целта е да се подобри качеството и контрола върху дейността им. Предлага се Националният съвет по условия на труд да изпълнява функциите на Националния съвет за инспектиране на труда. По този начин се премахва дублирането на функциите на двата съвета и се създават условия за ефективен социален диалог на национално равнище в областта на безопасността и здравето при работа.", "date": "2017.10.11", "title": "Правителството иска промени в Закона за здравословни и безопасни условия на труд"}
{"url": "https://www.24chasa.bg/novini/article/6490989", "text": "Над 40 души са били измамени със самолетни билети от фалшивия фейсбук профил на Александър Николов. Жертвите са платили на мъжа към 20-30 хил. лева, съобщи говорителят на главния прокурор Румяна Арнаудова. \"Сигналите са подадени в ГДБОП и вече се знае кой е мъжът. Той е реален и съществува\", допълни прокурорката. Мъжът все още не е задържан Арнаудова отказа да разкрие самоличността му, но посочи, че той е в България. ", "date": "2017.10.11", "title": "Над 40 измамени от фалшивия Александър Николов. Той е в България"}
{"url": "https://www.24chasa.bg/novini/article/6491004", "text": "15 минути полицаи са гонили съдия от Ловеч и негов приятел с джип, след като отказали да се подчинят на разпореждането на служителите на МВР. Използвали и патрони, за да спрат колата им, съобщи говорителят на главния прокурор Румяна Арнаудова. 2-мата мъже били задържани за 24 ч в нощта срещу 6 октомври в плевенското село Бохот. Те привлекли вниманието на полицаите, тъй като джипът им бил с изгасени фарове. Колата се движела в кръг, светели и с боен фар. Това усъмнило униформрните. Те помислили, че съдията и съратникът му ловуват незаконно през нощта. След като полицаите се легитимирали и извикали на шофьора да спре и той не се подчинил, те изстреляли 8 стоп патрона. Последвали нови бойни изстрели, които спукали задните гуми на колата. \"Внимавайте, има патрони в цевта\", предупредил полицаите Васил Василев, аверът на съдията, когато полицаите изземали ловните пушки. При претърсването в джипа полицаите открили още 119 бойни патрона и 2 гилзи. От прокуратурата казаха, че все още няма повдигнати обвинения, тъй като се чакат експертизи. Прокурорите от спецзвеното \"Антикорупция\" разследват дали мъжете са спазили правилата при боравене с оръжие. Освен това се проверява дали съдията не е попречил за разкриване на престъпление и дали е държал незаконно оръжие. Версията на мъжете е, че са се разхождали и се изгубили, обясни прокурор Арнаудова. \"Какво прави един съдия със заредена пушка в 23 ч в компанията на криминално проявен?\", попита реторично Арнаудова. Васил Василев е криминално проявен за унищожаване и повреждане на чужди вещи. Той не е осъждан. От окръжния съд в Ловеч, където работи Иван Иванов, казаха, че магистратът се е свързал с шефа на съда и го е уведомил за това, че е бил задържан за 24 ч. \"Към настоящия момент съдия Иван Иванов е в платен годишен отпуск. Поради това не бихме могли да коментираме достоверността на изнесената в медиите информация. Призоваваме да се избягват всякакви спекулации, преди установяването на всички факти и обстоятелства от компетентните органи\", пишат в съобщение от съда.", "date": "2017.10.11", "title": "Полицаи гонят 15 минути съдия, стрелят по джипа му"}
{"url": "https://www.24chasa.bg/novini/article/6491002", "text": "Служители на Осмо РУ разкриха извършител на телефонна измама. Това съобщиха от пресцентъра на МВР. Работа по разследването започнала през месец май, когато възрастна жителка на столичния ж.к.„Дружба“ се оплакала в полицията, че е станала жертва на телефонни измамници. Жената разказала пред разследващите, че на 2 май, около 15.30 часа, на домашния ѝ телефон позвънил непознат, който успял да я убеди, че нейни близки ще купуват жилище и са им необходими пари за капаро. Скоро след това, близо до блока, в който живее, потърпевшата предала на непознат мъж плик с 2 000 лв. В резултат на предприетите оперативно-издирвателни и процесуално-следствени действия в рамките на образуваното досъдебно производство, бил установен извършителят - 35-годишен мъж с инициали Д. Н., от София, криминално проявен и осъждан за подобни прояви. След доклад на събраните материали в Софийска районна прокуратура, Д.Н. е привлечен като обвиняем по чл. 209 от НК и му е наложена мярка за неотклонение „подписка”.", "date": "2017.10.11", "title": "Заловиха столичен ало измамник"}
{"url": "https://www.24chasa.bg/novini/article/6491042", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов проведе работна среща със заместник-главния прокурор на Бавария Андреас Вимер и говорителя на Генералната прокуратура на Бавария Йоахим Етенхофер. Срещата се проведе в сградата на Генералната прокуратура в Мюнхен, съобщиха от пресцентъра на ГЕРБ. По време на разговора Цветанов запозна Вимер и Етенхофер с приетите законодателни решения в българския парламент през последните години като постави основен акцент върху антитерористичния закон. Председателят на ПГ на ГЕРБ подчерта, че сред основните приоритети в работата на мнозинството в българския парламент попадат и основните задачи от Програмния документ на Европол за периода 2018-2020 г. – борбата с корупцията, организираната престъпност и киберпрестъпността. Цветан Цветанов запозна заместник-главния прокурор на Бавария и с приоритетите на българското председателство на Европейския съюз. Централно място сред тях имат европерспективата и сигурността на Западните Балкани. По време на срещата Цветан Цветанов припомни традиционно доброто сътрудничество между България и Бавария и заяви, че се предприемат стъпки за разширяването му. Той подчерта огромната полза от проведените обучения през 2010 и 2011 година в Бавария, които бяха свързани със специализацията на разследващите полицаи и прокурорите, които работят срещу тежката организирана престъпност и корупцията. Тъй като в Бавария централен орган в борбата с тероризма е Генералната прокуратура, българското правосъдно министерство и разследващите органи у нас ще могат да работят в партньорство с баварските си колеги. Основен акцент в тази насока ще бъде работата по съвместни разследвания по Евроджъст.", "date": "2017.10.11", "title": "Цветан Цветанов се срещна със заместник-главния прокурор на Бавария"}
{"url": "https://www.24chasa.bg/novini/article/6491056", "text": "Министър-председателят на Испания Мариано Рахой поиска от лидера на Каталуня Карлес Пучдемон да изясни дали обявява независимост на региона, предава AFP. Точно в 13 часа българско време Рахой започна обръщение, в което се очаква да бъдат обявени мерките на Мадрид за справяне с каталунската криза, цитира \"Фокус\". Повече подробности министър-председателят на Испания ще представи в речта си пред парламента, насрочена за 16 часа (местно време).", "date": "2017.10.11", "title": "Испанският премиер иска да знае от лидера на Каталуня дали обявява независимост"}
{"url": "https://www.24chasa.bg/novini/article/6490565", "text": "Със 153 гласа \"за\", 14 \"против\" и 11 \"въздържал се\" Народното събрание прекрати правомощията на Антон Тодоров.                                                                                                                                                                                                                                                                                                                       ", "date": "2017.10.11", "title": "Свърши се - Антон Тодоров вече не е депутат"}
{"url": "https://www.24chasa.bg/novini/article/6490552", "text": "Насаждения от коноп в землището на с. Патреш, установиха служители на полицейското управление в Павликени. Вчера при извършен обход в района, служители на полицейското управление забелязали два участъка, засадени с коноп. В близост до насажденията се намирали и братята Р. Х. (40 г.), известен на полицията и осъждан и М. Х. (44 г.), и двамата от Павликени. От двата участъка са извадени общо 55 стръка коноп. Братята са задържани за срок до 24 часа по ЗМВР. По случая е започнато досъдебно производство. Работата по случая продължава.", "date": "2017.10.11", "title": "Задържаха братя - наркоградинари \nв Павликени"}
{"url": "https://www.24chasa.bg/novini/article/6490573", "text": "Турски тийнейжър, задържан миналата седмица за оскверняване на паметник на Ататюрк с коктейл Молотов, бе оставен в ареста, съобщи турската телевизия НТВ, цитирана от БТА. Полицията в южния град Адана миналата седмица задържа осем души, сред които 16-годишният тийнейджър, участвали в демонстрация в подкрепа на Кюрдската работническа партия (ПКК). По време на демонстрацията младежът е хвърлил коктейл Молотов по паметник на Ататюрк. Турски съд постанови вчера седем от задържаните да бъдат освободени, а тийнейджърът да остане в ареста.", "date": "2017.10.11", "title": "Арестуваха турски тийнейжър, хвърлил коктейл Молотов по паметник на Ататюрк"}
{"url": "https://www.24chasa.bg/novini/article/6490576", "text": "На 15 октомври българският патриарх Неофит навършва 72 г. Същия ден той ще участва в 7.30 ч. освещаването на нов храм в столицата, посветен на Светия и Животворящ Кръст Господен, съобщиха от Отдел \"Връзки с обществеността\" при Св.Синод на БПЦ. Патриарх Неофит ще оглави от 9.30 ч. първата света Литургия, която ще бъде отслужена в новоизградения храм след неговото освещаване. В съслужението ще вземат участие високопреосвещените митрополити на Светия Синод на БПЦ, епископи и свещеници. След това, по традиция ще бъде отслужен и молебен за предстоятеля на Българската патриаршия, за да се изпроси Божията благодатна помощ в нелекото му служение, се посочва в съобщението. Храмът, който е посветен на \"Въздвижение на Светия Кръст Господен\", се намира в столичния кв.\"Лозенец\", в местността Кръста, там, където през 1878 г. на Възнесение Господне - Спасовден, софиянци издигат Кръст в памет на Освобождението на България. Поради високото място на което се намирал и незастроената по онова време околност, паметникът се е виждал отдалече. След няколкократно местене, до преди дни каменния кръст, обявен за паметник на културата, се съхраняваше в близкия храм \"Преображение Господне\". Сега, той е поставен върху постамент в непосредствена близост до мястото, където е бил издигнат през 1878 г. - до олтара на новопостроеният храм, посветен на Честния кръст. Строежът на църквата на ъгъла на булевардите \"Джеймс Баучър\" и \"Черни връх\" е започнат през 1998 г. от т.нар. Алтернативен Синод, но в последствие е замразен. След няколкогодишна сага по узаконяването му, Софийска св. Митрополия, със съдействието на Столична община, едва през 2015 г. поема изграждането му, като след сериозни преустройства, наложили се поради канонични и архитектурни неточности, довършителни работи и вътрешно оформление, днес храм \"Въздвижение на Светия Кръст Господен\" е готов да заработи като енорийски храм за нуждите на православните християни от околните квартали. Енорийски свещеници при новоосветения храм ще бъдат свещеник Божидар Маринов и свещеник Константин Цанков - доскоро служили в храма при Софийската семинария, намираща се в столичния кв. Лозенец, посочват от Светия Синод. Патриарх Неофит е роден на 15 октомври 1945 г. в София. Бил е ректор на Духовната академия \"Св.Климент Охридски\" в София от 1989 г. а през 1991 г. става и пръв декан на възстановения от 1 юли същата година Богословски факултет при Софийския университет \"Св.Климент Охридски\". Този пост той заема до януари 1992 г. , когато е назначен за главен секретар на Св.Синод и председател на Църковното настоятелство при ПКСХП \"Св. Александър Невски\". От 1994 г. е Русенски митрополит до избирането си на 24 февруари 2013 г. от Патриаршески избирателен църковен събор в София за Български патриарх и Софийски митрополит. \"Доктор хонорис кауза\" е на Софийския университет \"Св Климент Охридски\" и носител на орден \"Св.Кирил и Методий\" - огърлие и орден \"Стара планина\" първа степен и много църковни ордени и отличия.", "date": "2017.10.11", "title": "Патриарх Неофит ще отбележи своя рожден ден с освещаване на храм"}
{"url": "https://www.24chasa.bg/novini/article/6490592", "text": "\"Имам предложения от няколко телевизии, ще правя телевизионно предаване. Много съм добър.\" Това разкри току-що освободеният депутат Антон Тодоров пред журналисти в парламента. \"По характер съм темерут, признавам си го - грубиян съм, малко катил\", описа се Тодоров. И предупреди: \"Можете да се сигурни, че никога не лъжа и се справям с хора, които сметна за мои врагове, по подобаващ начин. Не е добре да сте враг на Антон Тодоров, но е добре да сте негов приятел.\" Вече бившият депутат изтъкна, че за разлика от доста народни представители, които са сменили по 4-5-6 партии, единствената, в която е членувал той до момента, била СДС. \"Сега мисля да вляза в ГЕРБ\", разкри Тодоров, който влезе в Народното събрание като гражданска квота. Той бе откровен - с политиката не е приключил, а в тези 6 месеца си е създал най-много приятели за целия си живот. Ексдепутатът е категоричен - продължава с разкритията и извън парламента. \"70 сделки ще бъдат разкостени, както разлистих \"Каолин\", зарече се Тодоров. \"Имам здрава кръвоносна система и предпочитам да стоя прав\" - с тези думи той отвърна на въпрос кой му е ритнал столчето.", "date": "2017.10.11", "title": "Антон Тодоров ще работи като журналист!"}
{"url": "https://www.24chasa.bg/novini/article/6490599", "text": "Правителството отпуска 310 000 лв. за ремонт на Бачковския манастир. Това каза в началото на правителственото заседание премиерът Бойко Борисов, предаде „Фокус“. „Като дойдат празници виждате какви колони от стотици хиляди миряни отиват там. Игуменът помоли да се ремонтира църквата“, заяви Борисов. Точката беше заложена като 37 в дневния ред на министрите, но бе изтеглена като първа. Игуменът на Бачковския манастир архимандрит Симон коментира, че това е втората помощ, която премиерът му отпуска. Той подари на министър-председателят копие на чудотворната икона, която Борисов прие и целуна. Архимандрит Симон обясни, че това е третото официално копие, което излиза от манастира. По думите му едно има в грузинската църква, а другото е в Берлин. Той изрази надежда, че с това копие Света Богородица ще бди над Министерски съвет и му пожела винаги да взимат добри и разумни решения. ", "date": "2017.10.11", "title": "Премиерът Борисов: Отпускаме 310 000 лв. за ремонт на Бачковския манастир (Видео)"}
{"url": "https://www.24chasa.bg/novini/article/6490607", "text": "Бойко Атанасов и Диана Йорданова са новите зам.-председатели на КФН. Това стана преди минути след като парламентът прие кандидатурите им. Атанасов ще отговаря за управление \"Надзор на инвестиционната дейност\", а Диана Йорданов ще отговаря за управление \"Осигурителен надзор\". Атанасов е бивш изпълнителен директор на НАП и настоящ зам.-министър на финансите, а Йорданова е зам.-председател на бюджетната комисия в парламента и е била общински съветник в Бургас. Предложението беше прието с 116 гласа \"за\", 6 против и 23 се въздържаха.", "date": "2017.10.11", "title": "Бойко Атанасов и Диана Йорданова са новите зам.-председатели на КФН"}
{"url": "https://www.24chasa.bg/novini/article/6490611", "text": "Най-малко 17 са вече жертвите на пожарите в Северна Калифорния и броят им може да нарасне, тъй като 180 души са в неизвестност, съобщи в. \"Вашингтон пост\", позовавайки се на властите. Повече от 25 000 души са напуснали домовете си в седем общини северно от Сан Франциско. Пламъците са унищожили над 2000 сгради и са нанесли тежки поражения на жизненоважната за района винарска промишленост, цитира БТА. Бързоразпространяващият се огън е обхванал гъстонаселени квартали, принуждавайки жителите им да напуснат домовете си посред нощ, като мнозина не са успели да вземат нищо със себе си. С бушуващите пожари се борят няколкостотин пожарникари. Силните ветрове, които разпалваха 17 големи огнища, са отслабнали и влажността се е увеличила, подпомагайки операцията по гасенето, за която се използват ресурси на целия щат и на съседна Невада. Властите обаче предупредиха, че се очаква поривистият северен вятър, наричан Диабло, да задуха отново още днес и огнеборците ще разполагат с малко време да ограничат разпространяването на стихията в жилищните райони.", "date": "2017.10.11", "title": "Най-малко 17 загинали и 180 в неизвестност при пожарите в Калифорния"}
{"url": "https://www.24chasa.bg/novini/article/6487554", "text": "Един от водещите университети в Холандия – Radboud University – пристига за среща с българските кандидат-студенти на  l, София! Институцията е най-големият реципиент на европейски субсидии за научни изследвания в Холандия и се гордее с факта, че четирима от министър-предстедателите на страната са бивши възпитаници на учебното заведение. Присъствието на събитието е безплатно с предварителна регистрация  Фактите: • За шеста поредна година Radboud Univesrity е определен за „най-добър традиционен университет“ (Keuzegids Universiteiten) • За седми път през последните осем години печели лидерската позиция за „най-добър многопрофилен университет“ в Холандия (Elsevier Magazine). • 11 от магистърските му програми, сред които 7 на английски език, са признати за най-добри в съответната област (Elsevier Magazine) • Департаментите по Рехабилитация и Здравеопазване попадат в ТОП 10 в света (CWUR).  предлага все повече  Университетът въвежда три нови специалности със старт на обучение от 2018 г. –   и покриват широк периметър от научни сфери: Behavioural and Social Sciences, Business and Economics, Humanities, ICT, Language and Communication, Law, Medical Sciences, Geography, Planning and Environment, Public Administration and Political Science, Religion and Philosophy и Science. Таксите за обучение в Холандия са регулирани от държавата, като за учебната 2018/19 г. ще бъдат около 2060 евро. За да научите повече за Radboud Univesristy, заповядайте за среща с негов представител на ", "date": "2017.10.11", "title": "Най-добрият многопрофилен университет в Холандия с презентация в София"}
{"url": "https://www.24chasa.bg/novini/article/6490582", "text": "Двама американски астронавти снабдиха Международната космическа станция (МКС) с нова камера с висока резолюция и продължиха ремонтните работи на роботизираната й ръка, се казва в съобщение на НАСА, цитирано от Франс прес. Заменената от астронавтите Ранди Брезник и Марк Ванде Хай камера не функционираше както трябва - придаваше розови оттенъци на направените от нея снимки. Друга камера трябва да бъде заменена по време на планираното за 18 октомври трето излизане в открития космос, информира БТА. По-рано двамата астронавти активираха батериите на своите скафандри и излязоха извън борда на орбиталната станция, за да ремонтират дългата 18 метра канадска роботизирана ръка. Тя играе съществена роля при работата на МКС и служи също за прихващането на товарните кораби, които редовно се скачват с орбиталния комплекс. Роботизираната ръка вярно служи на покорителите на космоса в продължение на 16 години, но напоследък даваше признаци на умора. НАСА иска да се увери, че роботизираната ръка е в пълна изправност във връзка с планираното за следващия месец скачване на американски товарен кораб с МКС.", "date": "2017.10.11", "title": "Международната космическа станция с нова камера с висока резолюция"}
{"url": "https://www.24chasa.bg/novini/article/6490608", "text": "Най-малко 400 000 служители в държавния сектор излязоха на протест във Франция, срещу готвени от президента Макрон трудови реформи, съобщава  .  Предвижда се закриване на десетки хиляди работни места, орязване на социални придобивки и замразяване на заплати. В протестите се включиха работещите в сферата на здравеопазването, образованието и обществените услуги. Призивът на деветте синдиката, които организираха демонстрациите, беше отправен към пет и половина милиона души.", "date": "2017.10.11", "title": "Стотици хиляди на протест срещу реформите на Макрон"}
{"url": "https://www.24chasa.bg/novini/article/6490622", "text": "Двама души загинаха при взрив в нефтопреработващо предприятие в град Измир, Западна Турция, предаде ТАСС, като се позовава на информация на телевизия Хабертюрк. Инцидентът е станал в завод на компанията Тюпраш в Измир, предаде БТА. По предварителни данни резервоар за съхранение на петролни продукти се е взривил.", "date": "2017.10.11", "title": "Четирима загинаха при взрив в нефтопреработващо предприятие в Турция (Обновена)"}
{"url": "https://www.24chasa.bg/novini/article/6490635", "text": "Общо 30 800 бутилки бира без платен акцизен данък са задържали митнически служители на \"Дунав мост 2\" при Видин - Калафат. Това съобщават от Агенция \"Митници\". Пивото е превозвано с товарен автомобил в 28 палета от Чехия до България. За товара не са представени изискваните от Закона за акцизите и данъчните складове документи, удостоверяващи плащането на акциза. По предварителни данни пивото е със съдържание на алкохол 4,7 процента, а общото количество на задържаната бира е 30 800 бр. бутилки по 0,330 л или над 10 000 литра.", "date": "2017.10.11", "title": "Задържаха повече от 30 000 бутилки бира без платен акциз на \"Дунав мост 2\""}
{"url": "https://www.24chasa.bg/novini/article/6490620", "text": "Националният осигурителен институт обявява, че размерът на средния осигурителен доход за страната за август 2017 г. е 804,44 лв. Това съобщиха от пресцентъра на НОИ. Средномесечният осигурителен доход за страната за периода от 1 септември 2016 г. до 31 август 2017 г. е 801,86 лева. Определеният средномесечен осигурителен доход за страната за посочения период служи при изчисляване на размерите на новоотпуснатите пенсии през септември 2017 г., съгласно чл. 70, ал. 2 от Кодекса за социално осигуряване.", "date": "2017.10.11", "title": "Средният осигурителен доход за август е 804,44 лв."}
{"url": "https://www.24chasa.bg/novini/article/6490700", "text": "Прокуратурата смята, че по-високите цени на тока и парното не трябва да се обвързват с по-високите цени на газа. Това става ясно от протест на Върховната административна прокуратура срещу решение на Административния съд в София. Преди около половин година от ВАП протестираха пред съда решението на КЕВР за новите цени на парното. При разглеждането на делото обаче съдът е спрял процеса до влизане в сила на друго решение на КЕВР - за цената на природния газ - също протестирано от прокуратурата. От ВАП обаче не са съгласни с това и настояват повишаването на цената на природния газ да не подлежи на съобразяване при решаване на делото за цените на парното, съобщават от Прокуратурата.  Целта на прокуратурата е делото, в което се оспорва увеличението на пределните цени на топлинната енергия и на преференциалните цени на електрическата енергия, да се разгледа в съответствие със закона и да приключи своевременно.", "date": "2017.10.11", "title": "ВАП е срещу спирането на делото за цената на парното и тока"}
{"url": "https://www.24chasa.bg/novini/article/6490704", "text": "Окръжната прокуратура в Шумен привежда в изпълнение влязла в сила присъда на Радослав Златев, убил родната си майка, съобщиха от прокуратурата. 26-годишният мъж бе осъден през 2016 г. от състав на Шуменския окръжен съд първоначално на 30 години лишаване от свобода при строг режим за умишленото убийство на майка си по обвинителен акт на Окръжната прокуратура в Шумен. Апелативният съд във Варна със свое решение изменил присъдата му, като намалил размера на наложеното наказание на Златев от 30 години лишаване от свобода на 20 години затвор. Върховният касационен съд със свое решение оставил в сила съдебния акт на Апелативния съд във Варна и така окончателната 20-годишна ефективна присъда на Радослав Златев влязла в сила на 29 септември 2017 г. Убийството било извършено на 2 декември 2015 г. Златев, който тогава бил на 24 години, бил подразнен от отказа на майка му да му даде чаша с вода. С нож той подгонил 50-годишната жена, като й нанесъл удари с кухненски нож. Случайни свидетели на разправията пред входа на кооперацията на ул. „Света гора“ в Шумен сигнализирали полицията. На мястото на инцидента служителите намерили тялото на пострадалата жена. Златев се опитал да избяга, но бил задържан. Наказанието 20 години лишаване от свобода при строг режим осъденият Златев ще изтърпи в ловешкия затвор.", "date": "2017.10.11", "title": "10 години по-малко затвор за шуменеца, заклал майка си, че не му дала чаша вода"}
{"url": "https://www.24chasa.bg/novini/article/6490711", "text": "Извършител на грабеж е задържан броени часове след престъплението, съобщиха от регионалния пресцентър на МВР в Перник. Вчера, около 05, 15 ч. в полицията бил подаден сигнал от 52-годишна жена, че тръгвайки за автобусна спирка в квартал \"Църква\" забелязала мъж, който тича след нея. Мъжът я хванал за косата и започнал да я дърпа. Взел й дамската чанта, в която имало документи, ключове и малка сума пари.Органите на реда блокирали района и много бързо задържали извършителя - 38-годишният Ц.В. от Перник. В резултат на разследването, мъжът е привлечен като обвиняем и му е наложена прокурорска мярка за срок до 72 часа. Задържаният е познат на органите на реда с множество кражби и наркотични вещества. Осъждан е неколкократно и е изтърпявал ефективни присъди. Предстои да му бъде поискан постоянен арест. Работата по започнатото досъдебно производство продължава.", "date": "2017.10.11", "title": "Задържаха крадец броени часове след престъплението му в Перник"}
{"url": "https://www.24chasa.bg/novini/article/6490729", "text": "Приходите от нощувки през август 2017 г. достигат 323.7 млн. лв., или с 8.3 на сто повече в сравнение с август 2016 г., съобщи Националният статистически институт. Регистрирано е увеличение на приходите както от чужденци - с 9.3 на сто, така и от българи - с 4 на сто. През август 2017 г. в страната са работили 3 145 места за настаняване с над 10 легла. Броят на стаите в тях е 136.0 хил., а на леглата - 313.0 хиляди. В сравнение с август 2016 г. общият брой на местата за настаняване се увеличава с 0.7 на сто, а на леглата в тях - с 1.3 на сто. Общият брой на нощувките във всички места за настаняване, регистрирани през август 2017 г., е 5 946.4 хил., или с 1.9 на сто повече в сравнение със същия месец на предходната година, като най-голямо увеличение на нощувките (с 3.8 на сто) се наблюдава в местата за настаняване с 1 и 2 звезди. През август 2017 г. в хотелите с 4 и 5 звезди са направени 63.5 на сто от общия брой нощувки на чужди граждани и 23 на сто - на българи. Общата заетост на леглата в местата за настаняване през август 2017 г. е 62.3 на сто, като намалява с 0.1 процентни пункта в сравнение с август 2016 година. Най-висока е заетостта на леглата в хотелите с 4 и 5 звезди - 76.4 на сто, следвани от местата за настаняване с 3 звезди - 61.2 на сто, и с 1 и 2 звезди - 43 на сто.", "date": "2017.10.11", "title": "Приходите от нощувки се увеличават с 8.3 на сто през август"}
{"url": "https://www.24chasa.bg/novini/article/6477604", "text": "Италия претендира да е една от най-красивите страни в света! Тя привлича милиони туристи и над 70 000 студенти от цял свят! Тъй като все повече университети въвеждат програми на английски език, страната на ботуша се нарежда сред десетте най-предпочитани дестинации за обучение в чужбина! Това е поводът за шеста поредна година изложението „Дни на италианското образование“ да покани представители на едни от най-добрите учебни заведения в Италия, за да запознаят българската публика с предимствата на своето обучение. Събитието ще се проведе в следния график: • 14 октомври в СТЦ „ Интерпред“, София • 15 октомри в хотел „Голдън тюлип“, Варна. Предварителна регистрация можете да направите  Специални гости на форума са:   – безспорният лидер в обучението по архитектура и инженерни науки в Европа;  , завършен от бившия председател на Еврокомисията - Романо Проди; университетът на Венеция –  , известен като първото бизнес училище в Италия и второто в Европа. На изложението пристигат и едни от най-престижните модни академии в Италия –  и , които се славят със стажове при дизайнери като Versace, Armani, Roberto Cavalli и индустриални гиганти като: Ferrari, Mercedes, Audi, Cartier, Bayer, Panasonic, Canon и др. Институциите за висше образование в Италия имат забележителни традиции, но разработват програмите си в тясно сътрудничество с бизнеса и индустрията, така че да създадат директна предпоставка за резлизация на своите възпитаници. Таксите за обучение се определят на базата на семейните доходи. Те варират между EUR 900 и EUR 3500 в държавните университети, като повечето български студенти заплащат минималната сума от около 1000 евро. Държавата също осигурява възможности за допълнителна финансова помощ и стипендии, които могат да покрият не само таксата за обучение, но и част от разходите за настаняване и издръжка. „Дни на италианското образование“ има съпътстваща програма от презентации на участниците в събитието. Всички посетители ще участват в томбола за два двупосочни билета до Рим, осигурени с любезната подкрепа на Alitalia, а Италианска търговска камара ще награди двама със стипендия за обучение в Италия. Заповядайте на 14 октомври в СТЦ „ Интерпред“, София и на 15 октомри в х-л „Голдън тюлип“, Варна! Входът за събитието е свободен с предварителна регистрация ", "date": "2017.10.11", "title": "Италия в ТОП 10 на най-желаните дестинации за обучение в чужбина"}
{"url": "https://www.24chasa.bg/novini/article/6490709", "text": "15-годишен младеж е в болница след нанесен побой от 17-годишно момче в училище. Това съобщиха от ОДМВР - Шумен. Малко след 15.30 часа вчера бил приет сигнал за побой в района на училищно заведение в Шумен. Към ул. “Дедеагач тръгнал патрулен автомобил. На място било изяснено, че 17-годишен нанесъл удари с юмруци и ритници на 15-годишен. Пострадалият е откаран с екип на ЦСМП в МБАЛ - Шумен и е с установено комоцио и фрактура на носа. Извършител е задържан за срок до 24 часа в РУ - Шумен. Образувано е досъдебно производство и случаят е докладван на прокурор от РП - Шумен. ", "date": "2017.10.11", "title": "15-годишен е в болница след побой в училище в Шумен"}
{"url": "https://www.24chasa.bg/novini/article/6490758", "text": "Министерството на външните работи обявява общ конкурс за назначаване на 15 държавни служители на длъжност \"стажант-аташе\". Желаещите могат да внесат документите си за кандидатстване до 24 октомври, съобщиха от ведомството. Целта е да бъдат привлечени повече млади хора в българската дипломатическа служба, които ще имат възможност един ден да отстояват интересите на страната ни в чужбина или като градят външната ни политика от София. \"Българската дипломатическа служба се нуждае от подмладяване. Освен конкурсите за стажант-аташета, обмисляме и по-бърз кариерен ръст на младите дипломати\", е коментирала по-рано по този повод вицепремиерът и министър на външните работи Екатерина Захариева. За да бъдат допуснати до конкурса, кандидатите трябва да отговарят минимум на следните условия - да са български граждани и да нямат друго гражданство, освен на държава-членка на ЕС; да имат завършено висше образование със степен \"магистър\" в хуманитарни науки, социални, стопански и правни науки, сигурност и отбрана; да владеят най-малко два чужди езика, поне единият от които да е официален за ООН или работен за Европейската комисия (английски, френски, немски, руски, арабски и китайски); да притежават компютърна грамотност; да не страдат от хронично психическо заболяване; да отговарят на другите изисквания за заемане на държавна служба по чл.7, ал.1 и ал.2 от Закона за държавния служител. Онези кандидати, които владеят езици като албански, арабски, гръцки, иврит, италиански, китайски, корейски, румънски, руски, скандинавски езици, турски, фарси, хинди, нидерландски и японски, имат предимство при равни резултати с техни конкуренти от писмената и устната част от изпита. Писмената част включва три етапа. Първият е решаване на тест от затворен тип за проверка на общата култура, както и тест от психолог. Следва разработване на аналитично есе по външнополитическа тема от въпросите в конспекта. Третата част е аналитично есе на един от езиците, с които се кандидатства. Текстът трябва да е с обем половин страница. Устната част включва развиване на въпрос от същия конспект, както и отговор на въпроси от членове на изпитната комисия. Конспектът от теми, по които кандидатите трябва да се подготвят за изпитите, както и необходимото заявление за кандидатстване и длъжностна характеристика, могат да бъдат намерени на сайта на МВнР.", "date": "2017.10.11", "title": "България търси бъдещи дипломати"}
{"url": "https://www.24chasa.bg/novini/article/6490722", "text": "Горнооряховски криминалисти разкриха кражба на портмоне с пари от магазин в Лясковец, съобщиха от Областната дирекция на полицията в Търново. Сигнал за извършеното престъпление е получен в управлението на 30 септември. По данни на тъжителя е откраднат портфейл, с намиращи се в него 240 лв., златно синджирче и лични документи. От проведените действия по разследването е установено, че извършител на престъплението е 27-годишната Т. Д. от с. Добромирка. Част от откраднатите вещи са установени и върнати на собственика, а на останалата част е възстановена паричната им равностойност. Материалите о случая ще бъдат докладвани в прокуратурата.", "date": "2017.10.11", "title": "27-годишна свила портфейл от магазин в Лясковец"}
{"url": "https://www.24chasa.bg/novini/article/6490743", "text": "Софийска градска прокуратура отказа да образува досъдебно производство по сигнал на Валери Симеонов срещу Елена Йончева за издаване на държавна тайна. Това съобщиха от пресцентъра на Прокуратура на Република България. СГП бе сезирана от Валери Симеонов, че на 2 юни 2017 г., в предаване на БТВ, Елена Йончева разпространява информация и снимки на инженерно възпрепятстващо съоръжение (ИВС) по българо-турската граница, с което  заплашва националната сигурност и насочва имигрантския поток. Според Симеонов на 7 юни 2017 г., в предаване по Нова телевизия Йончева поставя акцент върху обстоятелството, че по-голямата част от ИВС в Област Хасково е едноредова. Същото Валери Симеонов определя като некоректно и неотговарящо на действителното положение. СГП е възложила извършване на проверка на ДАНС за това нарушени ли са разпоредбите на българското законодателство. Снети са писмени обяснения от множество лица, изискана е информация от ГД“Гранична полиция“, МС, ДКСИ и др.  След анализ на събраните данни, СГП е установила, че Елена Йончева не е извършила престъпление от общ характер. Информацията, разпространена от Йончева е публично достъпна и почива на отговора на служебния министър на вътрешните работи Пламен Узунов при проведеното на 3 май 2017 г. - заседание на НС.", "date": "2017.10.11", "title": "Прокуратурата: Валери Симеонов не е прав, Елена Йончева не е издала държавна тайна"}
{"url": "https://www.24chasa.bg/novini/article/6490793", "text": "Тенденциозно и некоректно бяха извадени фрази от доклада, който представих на КСНС за законодателните промени срещу корупцията. Това каза на брифинг в Министерски съвет министърът на правосъдието Цецка Цачева, предаде „Фокус“.  „Във връзка с тенденциозно и некоректно извадени фрази от доклада, който представих на КСНС при президента на републиката относно необходимостта от законодателни предложения за противодействие и борба с корупцията, свързани в изречения, правят неистинско съждение, искам да поясня следното. За мен е необяснимо юрист, бивш следовател, да поставя знак за равенство между понятието корупция и корупционни престъпления“, обясни Цачева.  По думите ѝ корупционните престъпления са състави от НК, част от материалното наказателно право. „Със заповед на главния прокурор от 2014 г. е въведен каталог на корупционните престъпления. Вярно е, че действащото ни наказателно право има нужда от актуализиране на съставите на тези престъпления и в момента в Министерството на правосъдието се работи по предложение за изменение и допълнение на НК, където се предвижда различна формулировка на престъпните състави по отношението на активния и пасивния подкуп. За пример – длъжностното присвояване не само за длъжностни лица, но и за частния сектор, например банките“, допълни тя. „Но да се върнем на общото понятие корупция – казвам общо, защото документите, с които различните държавни служби боравим, като националната стратегия за противодействие на корупцията изисква общо понятие, корупционните престъпления са само част от него. За да стане ясно как отделни фрази са изведени от контекста на доклада, ще си позволя да цитирам пред вас от него абзаците, за които става дума – определението за понятието корупция, с каквото доктрината в момента не разполага. В доклада се казва следното: „за да е успешно противодействието на корупцията, е необходимо да се даде отговор на въпроса защо до този момент борбата с корупцията в държавата до голяма степен е неефективна. Този въпрос има повече от един отговор, но една от основните причини за несправяне с явлението, е това, че липсва ясна дефиниция на понятието корупция. Не може успешно да се противодейства на явление, което все още няма такава дефиниция. В това отношение проекта на закон за противодействие на корупцията и отнемане на незаконно придобито имущество прави крачка напред, като предлага легална дефиниция за нуждите на закона“, прочете Цачева и продължи, с това, че следващият абзац гласи: „Предимство на законовото определение е, че то дава ясен отговор на въпроса дали корупцията се изразява само във формата на престъпление или има и други проявни форми. Вярно е второто. Корупцията има различни форми на прояви и някои от тях излизат извън рамките на престъпна дейност, иначе казано невинаги корупцията е престъпление. Винаги обаче корупцията има за цел неследваща се материална или нематериална облага. Ето защо с отнемане на незаконно придобитото имущество се възстановява справедливостта в обществото, независимо от възмездието в наказателното производство срещу проверяваното лице и свързаните с него лица“. Снощи по бТВ Нинова каза, че в доклада на правосъдния министър пише, че основната причина да не можем да се преборим с корупцията е, че няма определение както е тях.", "date": "2017.10.11", "title": "Цецка Цачева за Корнелия Нинова: Тенденциозно и некоректно вади фрази от доклада"}
{"url": "https://www.24chasa.bg/novini/article/6490784", "text": "Окръжната прокуратура в Сливен задържа за 72 часа Георги Т., обвинен в отвличане и изнасилване на жена. 31-годишният мъж отвлякъл пострадалата К.В. в Сливен на 9 октомври вечерта, като по време на похищението е бил въоръжен, уточняват от прокуратурата. От 21,30 ч. на 9-ти октомври до 03,00 часа на следващия ден извергът насилвал жената, като я заплашвал, че ако гъкне или се съпротивлява, ще я убие. Освен за отвличането Георги Т. е обвинен и за притежание на наркотици. В жилището, където се гаврил с безпомощната жена, полицаи открили канабис и две хапчета амфети. Предстои Окръжна прокуратура Сливен да внесе в съда искане за определяне на постоянна мярка за неотклонение „задържане под стража“ спрямо обвиняемия.", "date": "2017.10.11", "title": "Искат постоянен арест за 31-годишен, отвлякъл и насилвал млада жена"}
{"url": "https://www.24chasa.bg/novini/article/6490780", "text": "  Правителството прие Доклад за изпълнението на Националната програма за закрила на детето за 2016 г. Акцент в документа е продължаващият процес на закриване на специализираните институции за деца и създаването на нови социални услуги в общността. В изпълнение на програмата през 2016 г. са открити 61 нови социални услуги за деца и семейства – центрове за настаняване от семеен тип и за обществена подкрепа, дневни центрове за деца с увреждания, преходни жилища и др. Общият им капацитет е 1064 места. Към 1 януари 2017 г. общият брой на функциониращите услуги за деца на територията на страната е 605. Документът описва мерките и действията за повишаване на квалификацията на работещите в системата за закрила на детето. През 2016 г. са организирани обучения за всички нива на персонала в домовете за медико-социални грижи за деца с оглед предоставяне на по-качествени грижи за децата настанени там. Предприети са и действия за насърчаване на работодателите да наемат самотни родители (осиновители) с деца до 5 години. През миналата година по тази мярка е осигурена заетост на 233 безработни. В доклада се обобщават резултатите от изпълнението на мерки и дейности за насърчаване на спазването на правата на децата и провеждането на политики за намаляване на детската бедност, осигуряване на равен достъп до образование и здравеопазване и защитата от насилие. Докладът съдържа и препоръки за оптимизиране на провежданите политики за децата. Правителството прие за изпълнение решение на Европейския съд по правата на човека по делото „Анева и други срещу България“ и ще изплати на жалбоподателите общо 54 790 лв. обезщетения за претърпени неимуществени вреди, разходи и разноски. Решението на ЕСПЧ е по повод три обединени жалби на родители във връзка с нарушения на правото на зачитане на личния и семейния живот. Оплакванията са свързани с невъзможност за осъществяване на контакт с децата от страна на родителите, на които са предоставени родителски права или е определен режим на лични отношения. По две от жалбите ЕСПЧ е установил нарушение на Конвенцията, като отбелязва, че въпреки участието на редица държавни органи и длъжностни лица в усилията да бъдат изпълнени съдебните решения в полза на жалбоподателките, предприетите действия не са били адекватни и навременни. Третата жалба е отхвърлена. ЕСПЧ намира, че няма нарушение на Конвенцията, тъй като жалбоподателят със собственото си поведение е допринесъл за невъзможността да упражнява правата си на лични отношения с детето. Правителството отпуска 2 638 024 лв. за доставка на ваксини против болестта „син език“ по преживните животни. Парите се осигуряват по бюджета на Министерството на земеделието, храните и горите и са за сметка на неизразходваните средства за налагане на мерки за ограничаване и ликвидиране на болестта „инфлуенца по птиците“. Целта на ваксинацията на преживните животни е недопускане разпространението на болестта на територията на страната и предотвратяване на икономически загуби, които биха възникнали при появата на болестта. Вследствие на предприетите мерки се очаква да се избегнат неблагоприятни последици за българското животновъдство. Правителството прие решения, с които на общините Плевен и Червен бряг беше прехвърлена собствеността на четири професионални гимназии –„Захарий Зограф“ и „Луи Пастьор“ в Плевен, „Александър Стамболийски“ в с. Чомаковци и „Юрий Гагарин“ в Червен бряг. Досега сградите са били публична държавна собственост, управлявани от Министерството на земеделието, храните и горите. Промяната се прави поради преобразуването на училищата в общински. С друго решение правителството обяви за частна държавна собственост имот, предоставен за управление на Медицинския университет в София, и даде съгласието си висшето училище да премахне сградата. Тя е в недовършен „груб строеж“ от 20 години, с множество дефекти по конструктивните елементи, което я прави опасна. Безвъзмездно на община Камено за срок от 10 години беше предоставено управлението върху крепостта „Русокастро“. По този начин местната власт ще има възможност да реставрира, експонира и поддържа археологическия обект за развитие на културния туризъм в региона. Министерският съвет реши още община Карнобат да получи държавен имот с площ 236 кв. м и двуетажна сграда за обособяване на детска млечна кухня и осигуряване на офиси за общинската администрация. Националната агенция за приходите получава правото на управление върху четири помещения в административната сграда на пл. „Св. Иван Рилски“ №1 в Перник. Те се ползват от служителите в местния офис на НАП. Министерският съвет даде съгласието си „Български пощи“ ЕАД да продаде два апартамента в Стара Загора. Заявления за покупка на жилищата са подали наемателите им – дългогодишни служители на дружеството. Те им бъдат продадени на цени, не по-ниски от определените от независим оценител, съгласно разпоредбите на Закона за държавната собственост и Правилника за прилагането му. Прието беше и решение за отчуждаване на части от имоти – частна собственост, които ще бъдат засегнати при изграждането на защитен лесопояс в междугарието Черноград - Айтос на територията на землищата на с. Тополица и с. Черноград, община Айтос. Обектът е част от проекта за строителство на участъци по жп линията Пловдив – Бургас. Средствата за обезщетяване на собствениците или правоимащите лица на засегнатите имоти са за сметка на Национална компания „Железопътна инфраструктура“. Направени бяха промени в три решения на Министерския съвет.С първото се изменя предназначението на имоти, прехвърлени в собственост на община Стара Загора през 2015 г. Вместо за дом за стари хора, те ще бъдат използвани за изграждане на социални жилища за лица в неравностойно положение по проект, реализиран от местната власт. В решение от 2013 г., с което имоти – частна държавна собственост, се прехвърлят безвъзмездно в собственост на община Ивайловград, отпадат имотите със срутени сгради, които не съществуват на терен. Третата промяна е в решение от 2015 г. за едновременно намаляване и увеличаване на капитала на „ВиК” ЕАД – Бургас. С нея се отстранява допусната фактическа грешка по отношение на притежаваната от дружеството собственост. Правителството измени решението си от м. юни т.г., с което беше разрешено съвместното изпълнение на задачи по усилване на охраната на въздушното пространство на страната ни от военновъздушните сили на България и на Италия. С промяната срокът на изпълняваната мисия се удължава с две седмици – до 1 ноември 2017 г. Останалите параметри на решението не са изменени. Охраната на въздушното пространство на НАТО е мирновременна колективна отбранителна мисия. Нейното предназначение е да гарантира целостта и сигурността на въздушното пространство на съюзниците от Алианса.     Правителството одобри Шестия национален доклад за изпълнение на задълженията по Единната конвенция за безопасност при управление на отработено гориво и за безопасност при управление на радиоактивни отпадъци и възложи на председателя на Агенцията за ядрено регулиране да го внесе в Международната агенция за атомна енергия. Документът представя постигнатия от страната напредък в прилагане на изискванията на Конвенцията през изминалия период от петата среща за преглед на националните доклади. Той акцентира върху настъпилите изменения в националната инфраструктура за управление на отработеното ядрено гориво и радиоактивните отпадъци и състоянието на съоръженията. Детайлно е представено развитието в областта на управлението на отработеното ядрено гориво и радиоактивните отпадъци за периода от 2014 г. до 2016 г. По всеки член от Конвенцията е докладвано изпълнението на произтичащите от него задължения.   Правителството одобри проекта на Второ изменение на Меморандума относно способности за стратегически въздушни превози. Изменението в Меморандума, страни по който са 12 държави-членки на НАТО и страни-партньори, отразява настъпилите през последните години структурни промени в агенциите на НАТО и урежда въпроси, възникнали в процеса на прилагане на документа. Целта на обединението на 12-те участници е съвместното придобиване, управление, поддръжка и експлоатация на самолети С-17 и други активи, необходими за удовлетворяване на националните им потребности – задача, с която не биха могли да се справят финансово и логистично самостоятелно.   Правителството одобри позициите на Република България за заседанието на Съвета на ЕС по правосъдие и вътрешни работи, което ще се проведе на 12 и 13 октомври в Люксембург. В частта „Вътрешни работи“ предмет на дискусия ще бъдат три основни теми – актуално състояние на миграционните процеси, Шенген и средносрочен преглед на Стратегическите насоки в областта правосъдието и вътрешните работи от 2014 г. По темата „Миграция“ ще бъде обсъдено представеното от Европейската комисия Съобщение по прогреса на Европейската програма за миграцията. България споделя виждането, че основни приоритети в работата остават повишаването на ефективността на политиката на връщане на лица, които не отговарят на условията за закрила, както и развитието на сътрудничеството с трети страни за превенция на незаконната миграция и пресичане на трафика на мигранти. По темата „Шенген“ предмет на обсъждане ще бъде актуализирането на правилата за временно възстановяване на контрола на вътрешните граници. В позицията на България относно средносрочния преглед на Стратегическите насоки в областта на правосъдието и вътрешните работи се подчертава, че ключово ще е финализирането на работата по двата пакета за реформа на Общата европейска система за убежище. Друг приоритет е доизграждането на новата архитектура на информационните системи. Министрите на правосъдието на държавите членки ще обсъдят предложенията за регламенти за създаване на Служба на Европейския прокурор, относно взаимното признаване на решения за обезпечаване и конфискация, както и за създаване на централизирана система за идентифициране на държавите членки, разполагащи с информация за присъди срещу граждани на трети държави и лица без гражданство (ECRIS-TC). България, която е сред инициаторките на засиленото сътрудничество, ще подкрепи и формалното приемане на Регламента по време на предстоящото заседание. В рамките на Съвета ще се проведе и съвместна сесия на министрите на правосъдието и на министрите на вътрешните работи, на която ще бъде обсъден Средносрочния преглед на изпълнението на Стратегическите насоки в област ПВР след 2014 г. Съветът на ЕС по околна среда ще заседава на 13 октомври в Люксембург. Основната тема на дискусията ще бъде намаляване на емисиите в секторите извън обхвата на схемата за търговия с емисии. България подкрепя и проектите на Заключения на Съвета относно приоритетите на Европейския съюз за третата сесия на Асамблеята на ООН по околната среда в Найроби, Кения, и относно Парижкото споразумение и подготовка за срещите по Рамковата конвенция на ООН по изменение на климата в Бон, Германия. На заседанието на Съвета на ЕС „Общи въпроси“, което ще се проведе на 17 октомври в Люксембург, ще бъдат обсъдени темите „Миграция”, „Цифрова Европа”, „Отбрана” и „Външни отношения”, които са включени в дневния ред на заседанието на Европейския съвет на 19 октомври. Във формата по чл. 50 от ДФЕС ще бъдат разгледани въпроси, произтичащи от оттеглянето на Великобритания от Европейския съюз. Правителството одобри също резултатите от неформалното заседание на Съвета на ЕС по икономически и финансови въпроси, което се проведе на 15 и 16 септември в Талин. На него министрите на финансите и управителите на централните банки обсъдиха взаимодействието на институциите в контекста на задълбочаването на икономическия и паричен съюз. Разгледан беше въпросът за технологичните иновации и финансовите регулации и се проведе дискусия по предизвикателствата пред корпоративното данъчно облагане в цифровата икономика. България заедно с още девет държави членки се присъедини към съвместно изявление относно инициативата за въвеждане на ясни и опростени правила, гарантиращи облагането на предприятията от цифровата икономика за дейността им в ЕС.   Правителството одобри присъединяването на България към обединение на държави по рамката за сътрудничество във високопроизводителните изчисления (EuroHPC). Страните-членки, подписали декларацията за EuroHPC, поемат ангажимент да работят за придобиване и разгръщане на интегрирана суперкомпютърна инфраструктура, която да бъде на разположението на научните общности в ЕС, както и на различни публични и частни партньори, без значение местоположението на суперкомпютрите. Страните-членки приемат да работят съвместно и с Европейската комисия за подготвяне на пътна карта за изграждане на суперкомпютърната инфраструктура, която трябва да съдържа техническите и оперативните изисквания и необходимите финансови ресурси за придобиване на такава инфраструктура, дефиниране на подходящите правни и финансови инструменти придобиването ѝ, закупуване на два суперкомпютъра в периода 2019-2020 г. и на други два през 2022-2023 г., развиване на висококачествена конкурентоспособна европейска технология, нейната оптимизация и интеграция, развиване на тестови места за използването на големи данни за научни, управленски и промишлени цели. Към момента към декларацията са се присъединили Германия, Португалия, Франция, Испания, Италия, Люксембург, Холандия, Белгия и Словения. Правителството открива процедури за предоставяне на концесия за услуга на четири морски плажа. Концесионерите ще бъдат определени след конкурс, организиран от министъра на туризма и проведен от комисия, назначена от министър-председателя. Целта е да се осигури водно спасяване, обезпечаване на прилежащата акватория, здравното и медицинското обслужване и санитарно-хигиенното поддържане на плажовете. Срокът на концесиите ще бъде 15 години. Процедурите се отнасят за морските плажове „Несебър – юг“, за който минималното годишно концесионно заплащане е определено на 247 497 лв. без ДДС; „Слънчев бряг – север“ – с минимално годишно концесионно заплащане от 1 375 662 лв. без ДДС; „Росенец – север“ – минимално годишно концесионно заплащане от 8975 лв. без ДДС; „Св. Влас – болницата“ – минимално годишно концесионно заплащане от 54 006 лв. без ДДС. Размерът на заплащането е определен съгласно приета от Министерския съвет методика за определяне минималния размер на концесионното плащане за морски плажове. Критериите за формиране на комплексната оценка са съобразени с решение на правителството от 2016 г. за утвърждаване на минимални критерии при провеждане на конкурс за определяне на концесионер на морски плаж.   Правителството одобри отпускането на допълнителни разходи по бюджета на Министерството на транспорта, информационните технологии и съобщенията. Средствата са в размер на 35 млн. лева и се предоставят целево за Национална компания „Железопътна инфраструктура“ за финализиране на железопътните проекти по Оперативна програма „Транспорт 2007-2013 г.“. Сумата ще покрие приключването на проектите за реконструкция и електрификация на жп линията Пловдив-Свиленград по коридори IV и IX, Фаза 2; за рехабилитация на железопътната инфраструктура в участъци по линията Пловдив-Бургас, за модернизация на участъка Септември-Пловдив, за техническа помощ по трансевропейската транспортна мрежа, за изграждането на интермодален терминал в Пловдив и за развитието на възел София. Допълнително правителството отпусна 19,2 млн. лв. по бюджета на МТИТС за националното съфинансиране на транспортни проекти по Механизма за свързване на Европа за периода 2015-2017 г. По този начин се спазват ангажиментите на българската страна за осигуряване на национално съфинансиране в размер на 15% от общата стойност на проектите. Средствата ще бъдат разпределени между четири големи инфраструктурни проекта на Национална компания „Железопътна инфраструктура“, два проекта на ИА „Проучване и поддържане на река Дунав“ и един на ДП „Пристанищна инфраструктура“. Общата стойност на транспортните проекти, които ще се финансират от Механизма за свързване на Европа за периода 2014-2020 г. е 794 млн. лева. Те са фокусирани върху развитието на железопътния транспорт и вътрешните водни пътища по основната TEN-T мрежа на Европейския съюз.   Правителството одобри проекта на Таблица за ротация на щаба на многонационалната бригада „Югоизточна Европа“ (SEEBRIG) след 2015 г. и на командните длъжности в щаба на бригадата. Таблицата обхваща периода до 2038 г. Тя се основава на принципите за формиране на ротациите в периода 1999-2015 г. и е в съответствие с постигнатия от министрите на отбраната консенсус за разполагане на щаба на бригадата след 2017 г. на ротационен принцип между Гърция, Република Македония, Турция и Румъния за период от шест години. Предвижда се до 2020 г. щабът да остане в Лариса, Гърция. През годините на своето съществуване Бригада „Югоизточна Европа“, в която към момента участват Албания, България, Гърция, Република Македония, Румъния и Турция, се утвърди като успешен многонационален проект с принос към регионалната сигурност и стабилност, засилването на взаимоотношенията на страните и тяхната интеграция в евроатлантическите структури.   Правителството предостави на „Мин инвест“ ЕООД концесия за добив на твърди горива от находище „Боров дол“, разположено в землището на едноименното село, община Твърдица. Концесията се предоставя за срок от 35 години, като през този период ще бъдат инвестирани над 3,3 млн. лв., а концесионните плащания се очаква да достигнат 2,2 млн. лева. По закон приходите от концесии постъпват в държавния бюджет и в бюджета на общината по местонахождение на концесионната площ.     Министерският съвет прие доклада за изпълнението към 30 септември на Плана за действие за 2017 г. с мерките, произтичащи от членството на България в Европейския съюз. Общо 173 мерки са със срок на изпълнение до края на септември. От тях са изпълнени 111. Неизпълнението представлява 35,8% (при 39,2% в края на полугодието). От неизпълнените мерки 32 са законопроекти, като 18 от тях са свързани с отстраняване на допуснати нарушения на правото на ЕС, констатирани в рамките на процедури за нарушения срещу България. Двадесет и шест от неизпълнените мерки са свързани със стартирали процедури за нарушения по чл. 258 от Договора за функционирането на ЕС. С изпълнението на тези мерки България ще отстрани допуснатите нарушения в рамките на 30 процедури. Правителството възложи на министрите да предприемат необходимите действия за изпълнение на мерките, неизпълнени в срок, като ще продължи осъществяването на засилен текущ мониторинг на заложените междинни срокове за изпълнение на мерките в Плана за действие за 2017 г.   Правителството одобри допълнителни средства за 2017 г. по бюджетите на Министерския съвет, на Държавната агенция „Електронно управление“, на Комисията за защита на конкуренцията, на Комисията за защита от дискриминация и на община Варна. По бюджета на Министерския съвет допълнителните средства са в размер на 810 хил. лв., от които 500 хил. лв. са във връзка с изплатени обезщетения вследствие на извършените през тази година структурни промени в състава на правителството и на областните администрации. Осигуряват се и 310 хил. лв. за извършване на строителни дейности в Бачковския манастир „Успение Богородично“, свързани с отвеждането на дъждовни води извън района на църковната сграда. Одобрени са допълнителни разходи в размер на 500 хил. лв. за Държавната агенция „Електронно управление“ във връзка с обявяването на конкурси и назначаването на служители на свободните длъжности в Агенцията. На Комисията за защита на конкуренцията се предоставят 230 100 лв. за ефективен подбор на висококвалифициран персонал. По бюджета на Комисията за защита от дискриминация се одобряват средства в размер на 125 хил. лв. за изплащане на обезщетения по Кодекса на труда на членовете на Комисията от мандат 2012-2017 г. По бюджета на община Варна се предоставят средства в общ размер на 85 млн. лв., разпределени за изграждане на бул. „Васил Левски“ в участъка от ул. „Подвис“ до ул. „Девня“ и за изграждане на пробив на бул. „Сливница“ от бул. „Ян Хунияди“ до бул. „Атанас Москов“. Постановлението е разработено с цел гарантиране на нормалното функциониране и финансово обезпечаване на законово възложените функции и дейности на първостепенните разпоредители с бюджет и за подобряване на пътната инфраструктура на един от най-големите градове на територията на страната. Средствата се осигуряват чрез преструктуриране на разходите и/или трансферите по централния бюджет за 2017.   Правителството взе решение да бъде поет ангажимент за осигуряване на допълнителни финансови средства от държавния бюджет в размер до 158 292 784 лв. за модернизация на пътя Калотина – Софийски околовръстен път. Предвижда се проектът да бъде изпълнен със средства по Механизма за свързване на Европа и от държавния бюджет. Планираната обща стойност е 177 милиона лева. Финансовият ресурс по механизма е 47 374 227 лв. Републиканският път ГКПП „Калотина“-СОП е част от основната трансевропейска транспортна мрежа и осигурява връзка към трансевропейски коридор „Ориент/Източно Средиземноморски“. Трасето е част от направлението Лондон – Будапеща – Белград – Ниш – София – Пловдив – Истанбул – Калкута, което е най-краткият път, свързващ Западна Европа с Близкия и Средния Изток. Модернизацията на пътния участък ще подобри трансграничната връзка между България и Сърбия, ще помогне за постигане в голяма степен на завършеност на магистралната мрежа по направлението запад – изток на българска територия, ще се намали времето за пътуване и ще се осигурят комфортни и безопасни условия за движение. Участъкът, който предстои да бъде модернизиран, включва строителство на автомагистрала с дължина 14,5 км и габарит 25,5 м, както и множество съоръжения като мостове, надлези, подлези, пътни възли и тунели за преминаване на едри бозайници.   Работодателите, в чиито предприятия през предходната година не е имало промяна в условията на труд, ще бъдат освободени от задължението да подават писмено уведомление до териториалната дирекция „Инспекция по труда“, с което да удостоверяват този факт. Това предвиждат промени в Закона за здравословни и безопасни условия на труд, които бяха приети от правителството. Според сегашните текстове в закона всяка година до 30 април работодателите трябва да подават писмено уведомление, че през предходната година не е имало промени, свързани с адреса на предприятието, вида и характера на производствената му дейност, броя на работниците, условията на труд, рисковите фактори и мерките, които гарантират недопускането на аварии и злополуки. Уведомленията не съдържат данни, които биха подпомогнали контролната дейност, а само потвърждават липсата на промяна на вече декларирана информация. Подаването на документите е необоснована административна тежест за работодателите. С промяната около 160 000 фирми ще бъдат освободени от това задължение. С други промени в закона се създава законово основание Службите по трудова медицина да извършват своята дейност по стандарти, утвърдени от министъра на здравеопазването и министъра на труда и социалната политика. Целта е да се подобри качеството и контрола върху дейността им. Предлага се Националният съвет по условия на труд да изпълнява функциите на Националния съвет за инспектиране на труда. По този начин се премахва дублирането на функциите на двата съвета и се създават условия за ефективен социален диалог на национално равнище в областта на безопасността и здравето при работа.     Безработни, които започнат работа на повече от 50 км от населеното място по настоящ адрес, ще могат да получат средства за покриване на разходи за наем на жилище, такси за детска ясла и градина, интернет. За да се възползват от тази възможност, те трябва да имат трудов договор, да са насочени към новото работно място от бюро по труда и да сменят настоящия/постоянния си адрес в населеното място, в което са намерили работа. Това предвиждат промени в Правилника за прилагане на Закона за насърчаване на заетостта, който беше одобрен от правителството. Пари за наем ще се отпускат само на хора, които не притежават имот в населеното място, в което са се преместили. Средствата ще се изплащат за не повече от 12 месеца. Размерът ще се определя всяка година в Националния план за действие по заетостта, като за 2017 г. е предвидено да е до 200 лв. на месец. Средствата ще се получават въз основа на документи за направени разходи. С друга промяна в правилника се регламентира редът, по който областните комисии по заетост ще правят проучвания за потребностите на работодателите от региона от работна сила. Изследванията ще се правят два пъти годишно. Информацията ще се използва за подобряване на посредническите услуги по заетостта, както и за подобряване на процеса на взаимодействие между държавата и бизнеса при планиране на обучения и реализиране на мерки за насърчаване на заетостта. За улесняване на достъпа до посредническите услуги се предвижда търсещите работа лица да могат да ползват тези услуги във всяко бюро по труда, независимо от адреса на регистрацията си. Ще отпадне санкцията за прекратяване на регистрацията като безработен, когато търсещите работа лица сменят адреса, по който са регистрирани в дирекция „Бюро по труда“, без да уведомят за това. Разширява се групата на лицата, които ще могат да ползват средства за ежедневни транспортни разходи за пътувания до местоработата и обратно или за транспортни разходи за представяне пред работодател за наемане на работа. Съгласно промените, средствата ще се предоставят и на лица, сключили трудов договор за срок по-малък от 6 месеца. С продължително безработните лица ще се подписва споразумение за интеграция в заетост, което ще съдържа предложения за ползване на конкретни услуги с цел преодоляване на индивидуални пречки за интеграция на пазара на труда.   Правителството прие Наредба за приобщаващото образование, с която се определя държавният образователен стандарт за приобщаващото образование съгласно Закона за предучилищното и училищното образование. Акцент при приобщаващото образование е поставен върху директната работа с децата и учениците за сметка на намаляването на административните задължения на екипите за подкрепа за личностно развитие. Увеличават се възможностите за допълнително обучение по учебен предмет и за консултации на децата и учениците, като се набляга върху предоставянето на допълнителна подкрепа на децата и учениците с изявени дарби, както и върху грижата за здравето на децата и учениците. Регламентира се ясна процедура за насочване на ученици със специални образователни потребности след VII и X клас за продължаване на образованието в профили и в специалности от професии. Определя се ролята на родителите като партньор на детската градина и училището в осигуряването на приобщаващото образование. Новата Наредба дава реални възможности центровете за специална образователна подкрепа да бъдат подкрепяща образователна институция за тези деца и ученици със специални образователни потребности, които не могат напълно да бъдат обхванати в образователния процес в детските градини и училищата. Засилва се и координацията между образователната система и тази за закрилата на детето. Министерският съвет одобри проект на нов Закон за пазарите на финансови инструменти (ЗПФИ). С него в българското законодателство се въвеждат изискванията на Директива 2014/65/ЕС относно пазарите на финансови инструменти, както и мерки по прилагането на Регламент (ЕС) 600/2014 относно пазарите на финансови инструменти. Тяхната цел е увеличаване прозрачността на пазарите на финансови инструменти, по-добра защита на инвеститорите, укрепване на доверието и недопускане на нерегламентирана търговия с финансови инструменти. Законопроектът надгражда сега съществуващия правен режим на организацията и дейността на инвестиционните посредници и регулираните пазари на ценни книжа, като се запазват изискванията на действащия към настоящия момент ЗПФИ по отношение на изискванията за лиценз, капиталова адекватност и ликвидност на инвестиционните посредници и др. Въвеждат се подробни изисквания за добра репутация, професионална квалификация и опит на членовете на управителните и контролните органи на инвестиционния посредник. Запазва се и досега съществуващият режим на одобрение на членовете на управителните и контролните органи на инвестиционния посредник. Нов момент в предлагания законопроект е възможността инвестиционните посредници да сключват договори с обвързани агенти. Обвързаният агент може да бъде физическо лице или търговско дружество, което срещу възнаграждение може да предоставя определени услуги от името на един инвестиционен посредник и на негова пълна и безусловна отговорност. Законопроектът предвижда обвързаните агенти да се регистрират в Комисията за финансов надзор след като удостоверят, че отговарят на нормативно установените изисквания за образование, опит и добра репутация. Регламентирани са случаите, свързани с придобиването и увеличаването на квалифицирано участие в инвестиционен посредник. Проектът определя и изискванията за вътрешна отчетност, вътрешен контрол, управление на рисковете, вътрешен одит, политики за възнагражденията, управлението на конфликти на интереси и др. Ново спрямо настоящата нормативна уредба е въвеждането на изисквания, които инвестиционните посредници трябва да спазват при използването на т. нар. алгоритмична търговия. Развитието на технологиите през последното десетилетие позволяват участниците на финансовите пазари да ползват алгоритмична търговия, при която компютърен алгоритъм определя автоматично елементите на нареждането при ограничена или нулева човешка намеса. Предвижда се и създаването на нов вид многостранна система за търговия – пазар за растеж. При него не по-малко от 50 на сто от емитентите, чиито финансови инструменти са допуснати до търговия на това място за търговия, трябва да са малки и средни предприятия. Създаването и функционирането на пазари за растеж ще насърчи малкия и средния бизнес да набира капитал чрез капиталовия пазар в страната. Наред с промените, произтичащи от транспонирането на Директива 2014/65/ЕС, със законопроекта се въвеждат мерки за прилагането на Регламент (ЕС) 1286/2014 относно основните информационни документи за пакети с инвестиционни продукти на дребно и основаващи се на застраховане инвестиционни продукти, Регламент (EС) 2016/1011 относно индекси, използвани като бенчмаркове за целите на финансови инструменти и финансови договори или за измерване на резултатите на инвестиционни фондове, както и Регламент (ЕС) 2015/2365 относно прозрачността при сделките с финансиране на ценни книжа.   Правителството прие постановление, с което се изменят, допълват и отменят нормативни актове в областта на околната среда. По този начин се транспонират част от изискванията на директива на Европейския парламент за намаляване на националните емисии на някои атмосферни замърсители. С промените в нормативната уредба се създават предпоставки за по-голяма прозрачност, съгласуваност, сравнимост, пълнота и точност на националните инвентаризации и прогнози на емисиите на вредни вещества в атмосферата, между които са серен диоксид, азотни оксиди, неметанови летливи органични съединения, амоняк и фини прахови частици. Тези инвентаризации са един от инструментите, които се използват за оценка и управление на замърсяването на въздуха. Подобряването на качеството и обхвата на националните инвентаризации на емисиите на вредни вещества в атмосферата ще допринесе за предприемане на адекватни мерки за постепенното намаляване на замърсяването на въздуха. С постановлението се отменя стара наредба за реда и начина за обучение и издаване на документи за правоспособност на лица, които извършват дейности с оборудване, съдържащо флуорсъдържащи парникови газове, както и документирането и отчитането на емисиите на флуорсъдържащи парникови газове. Отмененият нормативен документ е заменен от действаща наредба, която регламентира тези дейности. С постановлението се актуализира образецът на заявление за лица, които ще употребяват бои, лакове и авторепаратурни продукти за възстановяване и поддръжка на обекти (сгради или стари превозни средства) със статут на културни ценности по реда на Закона за културното наследство.     Правителството одобри проект на споразумение за предоставяне на консултантски услуги между Агенцията по обществени поръчки (АОП) и Международната банка за възстановяване и развитие (МБВР) и упълномощи изпълнителния директор на Агенцията проведе преговорите и да подпише споразумението при условие за последваща ратификация. Консултантските услуги, които ще бъдат осигурени от МБВР, са насочени към преглед и оценка на актуалното състояние на системата на обществените поръчки в България, включително оценка на ефективността на мерките, предприети в изпълнение на Националната стратегия за развитие на сектора обществени поръчки в България за периода 2014-2020 година. Помощта от Банката ще бъде предоставена в изпълнение на Меморандума за разбирателство между правителството на Република България и МБВР за партньорство и подкрепа при усвояване на Европейските структурни и инвестиционни фондове за периода 2014-2020 година. Предвидените дейности са обособени в три компонента, като в рамките на първия от тях ще бъде извършен анализ на капацитета на АОП за ефективно и ефикасно изпълнение на възложените задачи. Ще бъде разгледан оперативният модел на АОП – функционална организация, бизнес процеси, системи и ресурсна обезпеченост. Особено внимание ще бъде отделено на функцията на агенцията, свързана с извършване на различни видове предварителен контрол, с акцент върху специално въведения през 2016 г. контрол чрез случаен избор. С цел установяване на ефективността на системата за възлагане на обществени поръчки, вторият компонент включва количествен и качествен анализ на наличните данни за процедурите за обществени поръчки и сключените договори. Функциите на Комисията за защита на конкуренцията и Върховния административен съд, както и на Сметната палата и Агенцията за държавна финансова инспекция също ще бъдат обхванати като част от прегледа на системите за обжалване и контрол. Ще бъдат изследвани и обменът на информация, координацията и съгласуваността на действията на органите за предварителен и за последващ контрол. С оглед специфичния последващ контрол, осъществяван по отношение на обществените поръчки с финансиране от ЕСИФ, в обхвата на оценката ще бъде включена също така ролята на управляващи, сертифициращи и одитиращи органи в контекста на финансовите корекции, произтичащи от несъответствия при обществените поръчки. Въз основа на направените констатации експертите на МБВР ще изготвят три доклада, съдържащи конкретни краткосрочни и дългосрочни препоръки за подобрение, а също така план за изпълнение. Финансирането на дейностите ще бъде осигурено в рамките на проект, осъществяван от АОП по Оперативна програма „Добро управление”.", "date": "2017.10.11", "title": "Вижте какво реши Министерски съвет днес"}
{"url": "https://www.24chasa.bg/novini/article/6490808", "text": "Безработни, които започнат работа на повече от 50 км от населеното място по настоящ адрес, ще могат да получат средства за покриване на разходи за наем на жилище, такси за детска ясла и градина, интернет. За да се възползват от тази възможност, те трябва да имат трудов договор, да са насочени към новото работно място от бюро по труда и да сменят настоящия/постоянния си адрес в населеното място, в което са намерили работа. Това предвиждат промени в Правилника за прилагане на Закона за насърчаване на заетостта, който беше одобрен от правителството, съобщиха от пресцентъра на Министерски съвет. Пари за наем ще се отпускат само на хора, които не притежават имот в населеното място, в което са се преместили. Средствата ще се изплащат за не повече от 12 месеца. Размерът ще се определя всяка година в Националния план за действие по заетостта, като за 2017 г. е предвидено да е до 200 лв. на месец. Средствата ще се получават въз основа на документи за направени разходи. С друга промяна в правилника се регламентира редът, по който областните комисии по заетост ще правят проучвания за потребностите на работодателите от региона от работна сила. Изследванията ще се правят два пъти годишно. Информацията ще се използва за подобряване на посредническите услуги по заетостта, както и за подобряване на процеса на взаимодействие между държавата и бизнеса при планиране на обучения и реализиране на мерки за насърчаване на заетостта. За улесняване на достъпа до посредническите услуги се предвижда търсещите работа лица да могат да ползват тези услуги във всяко бюро по труда, независимо от адреса на регистрацията си. Ще отпадне санкцията за прекратяване на регистрацията като безработен, когато търсещите работа лица сменят адреса, по който са регистрирани в дирекция „Бюро по труда“, без да уведомят за това. Разширява се групата на лицата, които ще могат да ползват средства за ежедневни транспортни разходи за пътувания до местоработата и обратно или за транспортни разходи за представяне пред работодател за наемане на работа. Съгласно промените, средствата ще се предоставят и на лица, сключили трудов договор за срок по-малък от 6 месеца. С продължително безработните лица ще се подписва споразумение за интеграция в заетост, което ще съдържа предложения за ползване на конкретни услуги с цел преодоляване на индивидуални пречки за интеграция на пазара на труда.", "date": "2017.10.11", "title": "Средства за наем за безработни, ако започнат работа в друго населено място"}
{"url": "https://www.24chasa.bg/novini/article/6490807", "text": "Правителството взе решение да бъде поет ангажимент за осигуряване на допълнителни финансови средства от държавния бюджет в размер до 158 292 784 лв. за модернизация на пътя Калотина – Софийски околовръстен път, съобщиха от Министерски съвет. Предвижда се проектът да бъде изпълнен със средства по Механизма за свързване на Европа и от държавния бюджет. Планираната обща стойност е 177 милиона лева. Финансовият ресурс по механизма е 47 374 227 лв. Републиканският път ГКПП „Калотина“-СОП е част от основната трансевропейска транспортна мрежа и осигурява връзка към трансевропейски коридор „Ориент/Източно Средиземноморски“. Трасето е част от направлението Лондон – Будапеща – Белград – Ниш – София – Пловдив – Истанбул – Калкута, което е най-краткият път, свързващ Западна Европа с Близкия и Средния Изток. Модернизацията на пътния участък ще подобри трансграничната връзка между България и Сърбия, ще помогне за постигане в голяма степен на завършеност на магистралната мрежа по направлението запад – изток на българска територия, ще се намали времето за пътуване и ще се осигурят комфортни и безопасни условия за движение. Участъкът, който предстои да бъде модернизиран, включва строителство на автомагистрала с дължина 14,5 км и габарит 25,5 м, както и множество съоръжения като мостове, надлези, подлези, пътни възли и тунели за преминаване на едри бозайници.", "date": "2017.10.11", "title": "Над 158 милиона лева ще бъдат осигурени\nза модернизация на пътя Калотина-София"}
{"url": "https://www.24chasa.bg/novini/article/6491086", "text": "Г.Н. /27 г./ от ромският квартал на Монтана \"Кошарник\" е нападнал шофьор на училищен автобус, превозващ деца от квартала към различни училища в Монтана, съобщиха от Областната дирекция на МВР в града. Саморазправата е станала към 7.30 часа вчера близо до автобусна спирка в \"Кошарник\". Г.Н. спрял автобуса като застанал пред него и се нахвърлил с юмруци върху шофьора. Той искал обяснение защо предишния ден неговото дете е било свалено от училищния автобус, след като се скарало с друго дете за място. Полицейски патрул пристигнал на мястото на саморазправата и задържал Г.Н. Той е осъден да плати глоба по бързата процедура. От общината в Монтана съобщиха, че ежедневно от квартал \"Кошарник\" към различни училища в Монтана с училищни автобуси пътуват 192 деца.", "date": "2017.10.11", "title": "Осъдиха баща, пребил шофьор на училищен автобус"}
{"url": "https://www.24chasa.bg/novini/article/6491096", "text": "Визовата криза между САЩ и Турция, при която двете страни временно спряха издаването на неимиграционни визи в дипломатическите представителства, насочи вниманието към чужбина, предаде БТА. Американският посланик в Анкара Джон Бас обясни в писмено съобщение, което разпространиха турски медии, че макар и в Турция да не се приемат молби и документи за нови визи, онези, които искат да получат такива, може да кандидатстват в американски дипломатически представителства извън Турция. При това положение може да се очаква кандидати от Турция да се насочат за визи към американското посолство в София, което е само на 550 км. от Истанбул, коментират турски източници. Турските медии съобщиха, че служителите от американското генерално консулство в Истанбул са върнали днес няколко турски граждани, без да ги обслужат, въпреки че те имали предварително определен час за кандидатстване за виза. В същото време в американското консулство раздавали брошури, в които се упоменава, че турските граждани може да се обърнат за получаване на визи в американските посолства, намиращи се извън Турция. Представител на туроператорска агенция коментира, че мярката на американското посолство може да предизвика \"турове за американски визи\" към България, Азербайджан, Грузия. Турция има визов режим с България, но притежаващите служебни /зелени/ паспорти може да пътуват без визи, а в Азербайджан и Грузия посещенията са свободни. Туроператори изтъкват обаче, че цената на виза, издадена в друга страна, ще е \"солена\". \"Понеже в другите страни ще има и други изисквания - разрешение по местоживеене или разрешение за работа\", обясняват те, изреждайки пречките пред получаването в чужбина на американски визи за турски граждани. Същевременно това ще създаде възможности за облагодетелстване на посредници, а една американска виза при това положение би могла да струва между 2 хиляди и 10 хиляди долара на човек, коментират още турски туроператори и се заканват, че няма да организират \"турове за американски визи\". Очаква се замразяването на визовите услуги на САЩ в Турция да засегне негативно и самите туроператорски фирми, които организират пътувания до САЩ за работа, семинари, мероприятия с културна, образователна, спортна и други дейности. Според някои прогнози спадът ще бъде около 25-30 на сто в работата и печалбите.", "date": "2017.10.11", "title": "Визовата криза на Турция със САЩ може да насочи турски граждани към София"}
{"url": "https://www.24chasa.bg/novini/article/6491084", "text": "Нашумелият фейсбук измамник Александър Николов се казва Спас Димитров Василев или Спас Димитров Мурджов според различни източници. Той е от Кочериново и е завлякъл и благоевградско семейство с „евтини“ самолетни билети преди 6 години под собствената си самоличност, съобщи сайтът .  Семейство разкацзва пред сайта как е било измамено. „Дъщеря ни Светлана живее във Франция, ходим им на гости веднъж годишно и затова се свързахме се с въпросния Спас. Отидохме в Кочериново преди 5-6 години. Баща му Димитър Василев Мурджов е съученик с моя приятелка от Механотехникума, мъжът ми Симо също го познава, защото и той е учил по същото време в Механото“, разказа Илонка И. „Отидохме в дома им, където заварихме и синът Спас. Той така ни омагьоса с приказките си и обещанията, че скоро му преведохме 600 евро за „най-евтините“ самолетни билети отиване и връщане до Франция, където от години живее дъщеря ни Светлана. Не само, че не можахме да заминем на обещаната от него дата с полет на „Луфтханза“ но до ден днешен не са ни върнати всички пари. На два пъти баща му ни върна 400 евра, остават още 200“, разказа за ужилването Илонка. По ирония на съдбата дъщеря им Светлана, която живее със семейството си в Лион работи като юристконсулт във френска фирма, занимаваща се с разследване на фалшиви стоки и продукти, които се появяват на френския пазар: „Оказа се, че на краставичар продадоха краставици“, с усмивка продължи разказа си майката Илонка. „Дъщеря ни влезе във връзка с него в интернет и директно му заяви, че ако не върне парите ще сигнализира не само медиите, но ще сезира и френската прокуратура. Пред нея той се представил с истинското си име, защото знаеше, че ние вече сме го виждали. Само дето се е писал по фамилия Василев, а не Мурджов. От телевизията вчера разбрахме, че десетки са завлечените от този Спас. Даже някои са му давали и личните си данни. Все още не се е знаело, дали измамникът е в България или е някъде по света.“ Баща му Димитър, който е елтехник по професия от Кочериново, твърди пред БТВ, че не е виждал сина си от поне 4 години, но потвърди, че е бил забъркан в проблеми със самолетни билети: „Беше във Франция, оттам се прибра, някакъв офис да откриват и какво стана, що стана... Преди време беше станал един случай, дадох сумата. Възстанових, за самолетни билети на едно момиче, Теодора, и това е. Не мога да те убедя да ми вярваш. Извинявам се, но обядвам с колегата”, каза пред медията баща му Димитър Мурджов, наскоро завърнал се от гурбет в Германия.", "date": "2017.10.11", "title": "Спас от Кочериново мамил със самолетни билети и преди фейсбук"}
{"url": "https://www.24chasa.bg/novini/article/6491128", "text": "Националното сдружение на общините в Република България /НСОРБ/ се превърна в незаобиколим фактор в отношенията между централната и местната власт, посочи държавният глава Румен Радев, който награди с Почетен знак на президента изпълнителния директор на организацията Гинка Чавдарова след среща днес с ръководството на НСОРБ. Отличието беше дадено за приноса на Чавдарова в утвърждаването на местното самоуправление в България и дългогодишната й работа за развитието на българските общини. Във време, в което в България се ширеше разделение и разруха, с активното ви съдействие и всеотдайна работа беше създадена една организация, която съзиждаше и обединяваше, каза президентът Радев, който добави, че в резултат на 21-годишните усилия на Чавдарова като директор, днес всичките 265 общини у нас са обхванати в единно и всеотдайно работещо тяло. Държавният глава определи това като огромен успех, който заслужава адмирации - с посланията за обединение, които отправя, и то в трудни времена, с откровеността, с която представя проблемите в обществото ни, с толерантността и с механизмите, които предлага за решаването на тези проблеми - чрез диалог и взаимно разбирателство. Това, което вие заложихте в тази организация, виждаме като резултат и днес, защото тя се превърна в незаобиколим фактор в отношенията между централната и местната власт, добави президентът Радев. Вие сте мажоритарно избраните хора, във вас е вложено доверието на българските граждани, от вас се очаква да го оправдавате всекидневно, каза президентът пред членовете на УС на НСОРБ. Вие сте хората най-близо до проблемите на българските граждани и точно затова вашият глас трябва да се чува най-много. Вие давате пример във време на политическо разделение, че може да работите заедно в интерес на гражданите ви, независимо от политическия цвят. Вие давате пример във време, в което от най-високо ниво, и то на държавни институции, се говори с език на омраза и разделение, че можете да работите заедно, обединени, и това е изключително важно за българския народ послание, каза държавният глава. По проблемите, които повдигате и които имахме възможност да обсъдим днес - за спрялата финансова децентрализация, за дисбаланса между непрекъснато растящите законови изисквания към вас и механизмите, с които разполагате за тяхното решение, включително финансови, за дисбаланса на регионалното развитие, и най-вече за подходите, които предлагате за тяхното решаване - мисля, че този конструктивен диалог трябва да продължава в името на българските граждани, посочи Румен Радев. По думите му крайната цел е една - да бъдат изведени те от апатията, от отчуждението към институциите и от безразличието към тяхното собствено бъдеще. Това ще стане възможно едва тогава, когато българинът усети, че от него зависи проблемите му да се решават с негово участие, каза президентът. Това е в крайна сметка тази политика, към която вие се стремите. Това ще бъде модерното европейско лице на България. Защото не можем да имаме амбиции да водим председателство на Съвета на ЕС, да поставяме глобални европейски, световни проблеми, ако вътре ние не дадем пример. Не да решаваме как европейските граждани глобално да си върнат доверието към европейските институции, ние тук трябва да покажем, че можем да върнем доверието на българските граждани в българските институции. Тогава ще стоим силно и отговорно на европейската сцена, каза държавният глава. Изпълнителният директор на НСОРБ Гинка Чавдарова каза, че приема отличието с вълнение, благодарност, отговорност и кураж за бъдеща полезна дейност в полза на българското местно самоуправление. Тя подчерта усилията на местните власти за постигане на обединение, институционална култура, равнопоставен диалог и за утвърждаване на общинска солидарност и истинска подкрепа. Солидарността между общините е факт, каза Чавдарова. Не премълчаваме проблемите, но заедно с това винаги предлагаме възможни решения, добави тя. Ако искаме да градим съвременна и силна държава, трябва да подкрепяме и развиваме силни и жизнеспособни български общини, каза Гинка Чавдарова.", "date": "2017.10.11", "title": "Радев: НСОРБ се превърна в незаобиколим фактор за централната и местната власт"}
{"url": "https://www.24chasa.bg/novini/article/6491144", "text": "Парламентът прекрати депутатските пълномощия на Диана Йорданова от ГЕРБ, предаде БТА. Йорданова подаде оставка, тъй като по-рано днес беше избрана за заместник-председател на Комисията за финансов надзор /КФН/. Тя ще ръководи управление \"Осигурителен надзор\" в комисията.                                                                                                                                                                                                                                                                                                                       ", "date": "2017.10.11", "title": "Парламентът прекрати депутатските пълномощия на Диана Йорданова от ГЕРБ"}
{"url": "https://www.24chasa.bg/novini/article/6491160", "text": "Испанският министър-председател Мариано Рахой предприе първата стъпка към задействане на член 155 от испанската конституция. Това е така наречената \"ядрена опция\", позволяваща му да замрази политическата автономия на Каталуния и да вземе областта под пряко управление, предаде Ройтерс, цитирана от БТА.  \"Кабинетът реши да предяви официално искане към каталунското правителство да потвърди обявило ли е или не независимост\", каза в телевизионно обръщение Рахой. \"Отговорът на каталунския премиер ще определи по-нататъшния ход на събитията за следващите няколко дни\", заяви още той. Испанският премиер каза, че ще продължи да действа \"предпазливо и отговорно\". Отправянето на официалното искане е необходимо за задействане на член 155, макар че конституцията не предвижда никакъв конкретен срок за отговор. ДПА отбелязва, че Рахой на практика е обявил ултиматум на Каталуния.", "date": "2017.10.11", "title": "Испанските власти тръгват към\n\"ядрената опция\" в кризата с Каталуня"}
{"url": "https://www.24chasa.bg/novini/article/6491167", "text": "Американският самолетоносач \"Роналд Рейгън\" участва в учения с японски военен кораб във водите край японския остров Окинава, на югозапад от Корейския полуостров, предаде Ройтерс, цитирайки изявление на японската армия. Ученията се провеждат в момент на повишено напрежение със Северна Корея. Във военновъздушните учения на САЩ в региона участват пристигнали от Гуам бомбардировачи \"Б1-Б\", предаде БТА. Маневрите с ударната група на самолетоносача \"Роналд Рейгън\" започнаха в събота и като част от тях кораби преминават от пролива Баши, който отделя Филипините от Тайван, към водите около Окинава, по-близо до Северна Корея, заяви японската армия. Американският самолетоносач и ескортиращите го кораби са придружавани от японския разрушител \"Шимкадзе\".", "date": "2017.10.11", "title": "Американски самолетоносач участва във военни учения край японски остров"}
{"url": "https://www.24chasa.bg/novini/article/6491048", "text": "„Често, когато има обществен проблем, граждани и политици търсят вината в Европейския съюз, вместо в собствените си национални или местни институции. Това подкопава доверието в Европа и пречи на реализирането на общи европейски инициативи, от които бихме спечелили всички,“ заяви българският евродепутат Ева Майдел (ГЕРБ/ЕНП) на 11 октомври 2017 г., по време на участието си в дискусия на Съвета на европейските общини и региони, информираха от пресцентъра на ГЕРБ.  Събитието е част от Европейската седмица на регионите, по време на която представители на местни власти от целия континент са в Брюксел за участие в заседания на Комитета на регионите и дискусии по текущо законодателство. „В Европейската народна партия фокусираме политиките си върху темите, които гражданите посочват за най-важни. Според последното проучване на Евробарометър това са тероризъм, миграция, заетост и икономическо състояние. Искаме ЕС да е съюз на гражданите, които доставя реални резултати, където се очаква от него“, допълни Ева Майдел, която участва в откриващия панел на конференцията, посветен на ролята на местните власти във връщането на доверието в ЕС. „ЕС може да се намесва със законодателство или санкции само в области, в които държавите изрично са позволили при създаването му. Затова е нереалистично да очакваме европейска намеса в национални проблеми извън компетенциите на Съюза като например провеждането на референдуми във Великобритания или Испания. Европа трябва да се намесва само там, където общи действия ще дадат по-силен положителен ефект за гражданите от националните“, заяви още българския евродепутат.", "date": "2017.10.11", "title": "Ева Майдел: Да не виним Европа, когато има проблем на национално или местно ниво"}
{"url": "https://www.24chasa.bg/novini/article/6491192", "text": "Депутатите от БСП се срещнаха с представители на Български лекарски съюз в парламента, за да обсъдят частта здравеопазване в предстоящия законопроект за държавния бюджет. \"Стигнахме до консенсус, че се нуждаем от нов модел на общественото здравеопазване, в което да бъдат определени както стойността на медицинските специалисти, правата на пациентите, така и здравната система в страната\", заяви доц. д-р Георги Йорданов от БСП. По думите му много от промените ще бъдат предложени на дискусията за новия рамков договор. Предложенията, които от лекарския съюз са направили се отнасят до нови лимитни стойности на пътеките, нови проценти за общопрактикуващите лекари за извънболничната помощ, финансиране и лекарствоснабдяване на скъпоструващи медикаменти. Йорданов обясни, че ще се борят от следващата година плащанията към чуждестранни здравноосигурителни каси да бъдат включени в бюджета, защото до момента те възлизат в размер на 250 млн. \"Не бих го нарекъл консенсус, но действително ние споделихме проблемите и срещнахме разбирането на представителите на БСП относно финансовата рамка и мотивите, които сме приложили към нея. В момента от всички досега проведени парламентарни срещи, включително и с БСП, ние срещаме подкрепа в това отношение\", обясни председателят на УС на Български лекарски съюз д-р. Венцислав Грозев, като добави, че все още трябва да се изяснят въпросите свързани с финансирането. \"Няма некачествен български лекар и услугата, която ние даваме в максимална степен е качество в условията, в които ние се намираме и трябва да е ясно. И ако мислим, че ще седим в недоимък, но ще искаме качество, ето вижте какво се получава. Нима не е качество историята на хора, няколко месеца да не си получават заплатата и да седят на работните си места 24 ч. в денонощието и седем дни в седмицата. Какво се получи с Враца, Ловеч, Девин, Видин и Стара загора?\", каза още Грозев. Представителите на БЛС вече са се срещнали с народни представители от парламентарно представените партии. Предстои среща с депутатите от партията на Веселин Марешки \"Воля\".", "date": "2017.10.11", "title": "БСП обсъдиха предложенията за бюджета с Български лекарски съюз"}
{"url": "https://www.24chasa.bg/novini/article/6491260", "text": "Протестът на медици от Многопрофилната болница за активно лечение /МБАЛ/\"Хр. Ботев\" във Враца продължи и днес, въпреки оповестения вчера оздравителен план от заместник-министъра на здравеопазването Лидия Нейчева и поетите от нея гаранции, че краткосрочните мерки в плана ще бъдат изпълнени през следващите седмици, съобщи БТА. Протестиращите споделиха, че нямат доверие и искат да видят реален резултат от поетите от държавата в лицето на здравното министерство ангажименти за спасението на областната болница от фалит. Според д-р Емил Младенов, председател на болничната организация на КТ \"Подкрепа\", нужно е да се посочат конкретни срокове за изпълнението на отделните мерки в оздравителния план, за да спадне напрежението. Медиците и подкрепящите ги граждани блокираха за един час движението по бул. \"Втори юни\", като се пропускаха само линейките на центъра за спешна медицинска помощ. Протестът бе мирен и охраняван от полиция. Движението не бе затруднено, тъй като автомобилите бяха пренасочвани от полицейските екипи по съседни улици.", "date": "2017.10.11", "title": "Продължава протестът на медиците от МБАЛ-Враца"}
{"url": "https://www.24chasa.bg/novini/article/6491282", "text": "Арестуваният след полицейска гонка магистрат е съдията от Окръжен съд-Ловеч Иван Иванов. Той и негов приятел бизнесмен били задържани за 24 часа в четвъртък през нощта близо до с. Бохот. Преди това те обикаляли в кръг с джип и си светели с боен фар, което усъмнило полицейски екип, че се извършва бракониерски лов. Опитите на униформените да спрат возилото не дали резултат, наложило се да използват стоп патрони, с които простреляли гумите му. В багажника били открити 2 ловни пушки, патрони и гилзи. От ЛОС излязоха със следното изявление по тиражираната информация: \"На 09.10.2017 г. (понеделник), съдия Иван Иванов се е свързал с председателя на Окръжен съд – Ловеч и го е уведомил за това, че е бил задържан за срок от 24 часа от органите на ОД на МВР – Плевен и изложил своята версия за обстоятелствата около задържането му. До настоящия момент в Окръжен съд – Ловеч не е постъпвала никаква официална информация от Прокуратурата на Република България и органите на МВР по отношение на описания случай. Към настоящия момент съдия Иван Иванов е в платен годишен отпуск. Поради това не бихме могли да коментираме достоверността на изнесената в медиите информация. Призоваваме да се избягват всякакви спекулации, преди установяването на всички факти и обстоятелства от компетентните органи.\"", "date": "2017.10.11", "title": "Арестуваният съдия от Ловеч е в отпуск"}
{"url": "https://www.24chasa.bg/novini/article/6491298", "text": "Чрез взлом на прозорец неизвестен извършител е проникнал в приземен етаж на къща в Добрич – съобщават от Областната дирекция на МВР. По данни на тъжителя, на 10 октомври, около 15,15 ч., от дома му са откраднати около 5000 евро и 3200 лева. По случая е образувано досъдебно производство.                                                                                                                                                                                                                                                                                                                       ", "date": "2017.10.11", "title": "Задигнаха от дома на добричлия над 10 000 лева"}
{"url": "https://www.24chasa.bg/novini/article/6491608", "text": "Заместникът-началникът на III РУП в Пловдив Стоян Павлов е в ареста за участие в схема за телефонни измами. Той е бил задържан от служители на Вътрешна сигурност. Разследването на множеството ало измами под тепетата в последно време е установило, че в тях има замесен униформен. Само за няколко дни десетина пенсионери са изгорели с над 70 000 лева. Директорът на полицията старши комисар Атанас Илков потвърди пред \"24 часа\" за ареста, но отказа подробности заради следствената тайна.  във всичките случаи е бил използван един и същ сценарий. Възрастните получавали обаждане от мъж, който се представял за инспектор Христов. Той им съобщавал, че са набелязани от банда измамници, а полицията е по следите им. Въпросният \"инспектор\" разпореждал на бабите и дядовците да хвърлят през балконите спестяванията си, за да се появят мошениците и да ги заловят. Жертвите разбирали, че са ужилени часове по-късно. Сред тях е и майка на полицай от III РУП. В районното са шокирани, че зам.-шефът по прякор Палата е съучастник на телефонни измамници. Стоян Павлов е дългогодишен служител на МВР. Познават го като отговорен и дисциплиниран. Първоначално е работел в сектор \"Издирване\", а след това е бил назначен в III РУП. Там ръководи охранителния сектор. Преди 5 г. бяха опожарени неговият автомобил и този на съпругата му, която работи в пловдивския КАТ.", "date": "2017.10.11", "title": "Арестуваха полицейски шеф в Пловдив, замесен в телефонни измами"}
{"url": "https://www.24chasa.bg/novini/article/6491654", "text": "Има потенциал за сътрудничество с Япония в икономическата сфера по линия на малките и средни предприятия. В България имаме много добри традиции и подготвени специалисти в сферата на информационните технологии, което е предпоставка за бъдещи успешни проекти за реализация. Това заяви вицепрезидентът Илияна Йотова на работна среща с извънредния и пълномощен посланик на Япония в България Масато Ватанабе, информират от пресцентъра на Президентството. По време на срещата беше обсъдено състоянието и перспективите за развитие на двустранните отношения. Японският дипломат изрази готовността на страната си да работи за икономическото развитие на България и като пример за това посочи японска фирма, която е открила три завода в държавата ни и помага за осигуряването на около 8 000 работни места. Вицепрезидентът даде висока оценка на богатия обмен между двете страни в областта на културата, образованието, науката и спорта и изрази своята признателност за ежегодно отпусканите стипендии за обучение в Япония на български студенти и аспиранти. Посланик Ватанабе открои приятелските отношения между двете страни и подчерта необходимостта те да бъдат развити. „2018-а година е важна както за България, така и за Япония. Предстоят кръгли годишнини – 80 години от установяването на дипломатическите отношения, 60 години от тяхното възстановяване и 110 години от началото на двустранните контакти“, заяви посланикът и допълни, че 2018-а година е и от изключителна важност за Българи в контекста на председателството на Съвета на ЕС. Споразумението за стратегическо партньорство ЕС-Япония, което е в последен етап на подписване, също бе част от темите на работната среща. Илияна Йотова и Масато Ватанабе се обединиха около идеята за развитието на българо-японското сътрудничество и отварянето на нова страница в отношенията между Брюксел и Токио. В рамките на срещата вицепрезидентът и посланикът на Япония обсъдиха и ситуацията в Северна Корея. „България подкрепя и е част от резолюциите на ООН срещу ядрените опити в КНДР“, отбеляза Илияна Йотова.", "date": "2017.10.11", "title": "Йотова: Икономическото сътрудничество между България и Япония е възможно"}
{"url": "https://www.24chasa.bg/novini/article/6491703", "text": "Деветнайсет граждани на Ирак получиха присъди \"лишаване от свобода\" за 10 месеца с тригодишен изпитателен срок за незаконно преминаване на границата, съобщи пресцентърът на Съдебната палата в Добрич. Наказанията са наложени, след като районният съд в Генерал Тошево е одобрил споразуменията, сключени между чужденците, техните защитници и прокуратурата. Подсъдимите - 9 жени и 10 мъже, са се признали за виновни, че на 18 август 2017 година в землището на село Росица, община Генерал Тошево, в района на 244-а и 245-а гранични пирамиди, са излезли през границата на страната без разрешение на органите на властта и не през определените за това места. Осъдените ще заплатят по 200 лева глоба, посочват от Съдебната палата. Постановените съдебни актове са окончателни и не подлежат на обжалване.", "date": "2017.10.11", "title": "Осъдиха 19 иракчани за незаконно преминаване на границата край Генерал Тошево"}
{"url": "https://www.24chasa.bg/novini/article/6491718", "text": "Запазване на час за преглед при над 500 специалисти от 37 лечебни заведения в София и проверка на резултати от изследвания ще могат да правят пациентите през новия здравен общински портал - sofia.myhealth.bg. “Целта е да улесним пациентите и да не се налага да чакат пред кабинетите, както и работата на лекарите”, обясни зам.-кметът по здравеопазване Дончо Барбалов. За да се възползва от портала, всеки ще трябва да си направи регистрация. Един потребител ще може да запази едновременно часове за 5 прегледа. Ако обаче не се яви, регистрацията му ще бъде блокирана. В най-големия здравен портал у нас има информация за 800 лекари, всички общински лечебни заведения, местоположенията им и контакти. През портала ще може да се избира телефонния номер на дадена болница, има и опция за навигация до дадено лечебно заведение. Могат да се правят справки по име, специалност, болница или район. Порталът има мобилна версия, а мобилното приложение пък напомня час и половина преди прегледа. Барбалов уточни, че предстои в портала да бъдат вкарани двете общински АГ болници, а по-нататък лекарите да получават и информация за пациента, който предстои да преглеждат. “Над 47% от софиянци посещават общинските лечебни заведения. Тази система може да увеличи пациентопотока при даден специалист с до 20%. Искаме по-нататък в портала да включим и личните лекари”, каза шефът на здравната комисия към СОС д-р Веселин Милев.", "date": "2017.10.11", "title": "Записваме час за преглед онлайн при\n500 лекари в София"}
{"url": "https://www.24chasa.bg/novini/article/6491738", "text": "Компанията-доставчик на оборудването за втората атомна централа трябва да го консервира преди да го достави. Преговорите най-вероятно ще продължат до края на годината. България трябва да подпише нов договор с Русия заради оборудването на АЕЦ \"Белене\". Това съобщи пред журналисти министърът на енергетиката Теменужка Петкова. По думите ѝ, все още не е ясно колко пари ще струва на държавата съхраняването на мощностите за втората атомна централа. Преговорите с Москва най-вероятно ще продължат до края на годината,  По-рано днес премиерът Бойко Борисов се срещна с представители на руската държавна компания \"Росатом\", които са на посещение у нас. Петкова обясни, че не се изключва възможността Русия да бъде привлечена за инвеститор в централата, чието строителство беше замразено през 2013 г. Конкретни преговори по този въпрос обаче не са водени. България до момента е изхарчила над 3 млрд. лева за доставката на оборудване за АЕЦ \"Белене\". Реакторите за двата блока на централата са изработени и платени от страната ни, след като България беше осъдена по арбитражно дело от Русия. Окончателно оборудването трябва да бъде доставено у нас до края на годината, но също така то трябва да бъде консервирано, за да се запази. Досега интерес към изграждането на АЕЦ \"Белене\" са проявили три компании, една от които - държавната китайска енергийна корпорация.", "date": "2017.10.11", "title": "Теменужка Петкова: Подписваме нов договор с Русия за АЕЦ \"Белене\""}
{"url": "https://www.24chasa.bg/novini/article/6491745", "text": "30 000 лева задигнаха обирджии от касиерка на аптеки \"Марешки\". Ударът е извършен в Асеновград в сряда посред бял ден. Служителката пътувала към банката, за да внесе парите. На улицата автомобилът й бил блъснат от друга кола. От нея изскочили няколко мъже, които нападнали жената и измъкнали чантата. Всичко се разиграло за секунди, твърди   Бандитите успели да избягат в неизвестна посока. Цялата полиция в града е била вдигната на крак, за да ги издирва. Според разследващите най-вероятно в грабежа е замесен вътрешен човек от аптечната фирма. \"В момента тече разследване и по тази причина не могат да се изнасят подробности\", заяви шефът на пловдивската полиция старши комисар Атанас Илков. Той уточни, че се извършва проверка на документация, за да се установи точният размер на задигнатата сума. Криминалистите търсят очевидци на дръзкия обир.", "date": "2017.10.11", "title": "Задигнаха 30 000 лева от касиерка на аптеки \"Марешки\""}
{"url": "https://www.24chasa.bg/novini/article/6491759", "text": "Председателят на Парламентарната група на ГЕРБ и заместник-председател на партията проведе работа среща с вътрешния министър на Бавария Йоахим Херман, съобщиха от пресцентъра на ПП ГЕРБ. По време на разговора в Мюнхен Цветанов запозна министъра с политическата ситуацията в България и с приоритетите на управляващото мнозинство в българския парламент. От своя страна Йоахим Херман даде висока оценка за сътрудничеството между Бавария и България. Двамата си припомниха професионалното сътрудничество и приятелство помежду си от времето, когато Цветанов беше вицепремиер и министър на вътрешните работи и коментираха, че на тази база е създадена добра основа за развитие на партньорството между службите на България и Бавария. Вътрешният министър на Бавария изрази подкрепа за усилията на България по отношение на охраната на външната граница на Европейския съюз и заяви, че страната ни може да разчита на подкрепата на Германия и неговата лична подкрепа. По време на срещата бяха обсъдени също основните акценти от предстоящото българско председателство на ЕС по отношение на сферата на сигурността с акцент върху Западните Балкани. \"България може да бъде център на регионална среща на страните от Западните Балкани по тема миграция. Благодарение на усилията на правителството, на личния ангажимент на премиера Бойко Борисов и на Вашата работа в парламента като председател на най-голямата парламентарна група и на вътрешната комисия, България е все по-важен и решаващ фактор за сигурността в региона\", коментира още вътрешният министър на Бавария Йоахим Херман.", "date": "2017.10.11", "title": "Цветанов се срещна с вътрешния министър на Бавария Йоахим Херман"}
{"url": "https://www.24chasa.bg/novini/article/6491765", "text": "Трима нападатели се самовзривиха близо до централното полицейско управление в Дамаск, съобщиха сирийските държавни медии - втората подобна атака в столицата този месец, предаде Ройтерс, цитира БТА. При експлозията е загинал един човек и шестима са ранени, съобщи вътрешното министерство, цитирано от държавната телевизия. Нападателите се опитали да щурмуват командния център на полицията и влезли в сблъсък с охраната, след което се самовзрили на входа. Полицаите блокирали третия нападател зад сградата, където той се самовзривил на улицата. В началото на месеца атентатори камикадзе атакуваха полицейско управление в друга част на града и 17 души бяха убити. Ислямска държава пое отговорност за нападението.", "date": "2017.10.11", "title": "Атентатори самоубийци атакуваха полицейската централа в Дамаск"}
