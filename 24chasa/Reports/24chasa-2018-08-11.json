{"url": "https://www.24chasa.bg/novini/article/7005599", "text": "50 щъркела са умрели, а 4 са в тежко състояние от волтова дъга край село Малко Кирилово, община Елхово. Това съобщиха от Регионалната инспекция по опазване на околната среда и водите (РИОСВ) в Стара Загора. Птиците кацнали на необезопасен далекопровод в Елховско. Два сигнала - за умрели и ранени щъркели, са подадени от нощна смяна гранични полицаи. Те станали свидетели как до село Малко Кирилово високото напрежение убива птиците. След като в РИОСВ - Стара Загора, получават сигнала, се свързват незабавно със служителя си за Елхово, който отива на мястото. Незабавно са били изпратени и други служители на РИОСВ - Стара Загора, които извършили обход и оглед на мястото. 50-те умрели и 4-те ранени щъркели били изпопадали под стълбовете на далекопровод, минаващ от село Малко Кирилово за село Гранитово. Всички птици са от вида бял щъркел, уточниха от регионалната инспекция. “За пръв път виждам такова нещо. Под всеки един стълб имаше 4 до 6 мъртви щъркела. Гледката е потресаваща”, разказа Димитър Тодоров от РИОСВ - Стара Загора. Оцелелите едва 4 щъркела от кацналите на далекопровода са били откарани в Спасителния център за диви животни в Стара Загора. Там им е оказана медицинска помощ, но засега не е ясно дали птиците ще могат да летят отново. От РИОСВ са уведомили незабавно електроразпределителното дружество EVN, за да се изяснят причините защо не е бил обезопасен далекопроводът. Белият щъркел е защитен вид, включен в Приложение 3 на Закона за биологичното разнообразие, напомнят от РИОСВ. И препоръчват хората, попаднали на животно или птица от защитен вид в безпомощно състояние, да потърсят съдействие от съответната регионална инспекция или горско стопанство.", "date": "2018.08.11", "title": "Волтова дъга уби 50 щъркела и рани други 4 в Елховско"}
{"url": "https://www.24chasa.bg/novini/article/7005694", "text": "Младият британец Анди Парди, ревностен поддръжник на Европейския съюз, започна това лято обиколка на пътищата на Европа, за да изпише чрез мобилно приложение, използващо геолокация, \"Спрете Брекзит\" (STOP BREXIT) с гигантски букви върху картата на континента, предаде Франс прес. С приближаването на крайната дата на Брекзита през март 2019 г. 28-годишният компютърен консултант напусна работата си в южния британски град Ексетър, за да започне \"прощалната си обиколка\" от 30 000 км, която ще го отведе в 26 от 28-те страни на ЕС. За целта той ще трябва да управлява най-малко 335 часа вана, закупен специално за тази цел, предава БТА. \"Искам наистина да се възползвам максимално от последното ни лято в ЕС\", обясни Парди, който се намира в Северна Финландия. Там той изписва буквата \"P\" от първата дума. \"Искам да покажа възможно най-добре какво може да ни предложи континентът\", добави той. Младежът разказва за приключенията си на интернет сайт и в социалните мрежи, под псевдонима \"непокорния консултант\". Анди Парди е израснал в Германия и е живял в Испания. Той иска да привлече вниманието към правото на свободно движение в страните от ЕС, което британските граждани рискуват да загубят с напускането на съюза. Идеята за обиколката му хрумнала по време на джогинг, когато осъзнал, че може да пише букви на карта. \"Казах си, че със сигурност мога да го правя в по-голям мащаб\", спомня си той. Инцидент с мотор и смъртта на член на семейството му го подтикнали да направи преоценка на живота си и да започне това приключение. Той напуснал работа, купил ван за 6000 лири и подготвял маршрута си в продължение на няколко седмици. Парди очаква пътните му разходи да възлязат на около 5000 лири, включително данъка върху вредните газове, който смята да плати. За целта той прибягнал до средствата, които отделял за покупка на недвижим имот. Първата буква \"S\" била изписана в Шотландия. След това той преминал през Ирландия, Англия, Норвегия и Швеция, където лагерувал отвъд Полярния кръг и направил снимка на рядък северен елен. Плановете му предвиждат да приключи с изписването на първата дума във Финландия до утре. След това той планира да изпише думата \"Брекзит\" (BREXIT), започвайки от последната буква \"Т\" в балтийските страни. Според плановете първата буква от думата ще бъде завършена през октомври в испанския град Билбао. След като привлякъл вниманието към проекта си, Анди Парди започнал да получава покани за вечеря или нощувка от всички краища на Европа. Младият компютърен консултант подкрепя твърдо организирането на нов референдум за Брекзита, но не храни особено надежди, че това наистина ще се случи. \"Бях разочарован от дебатите и подготовката за Брекзита\", признава той. \"Така че държах да дам личен, позитивен пример.\"", "date": "2018.08.11", "title": "Млад британец обикаля Европа, за да изпише по картата \"Спрете Брекзита\""}
{"url": "https://www.24chasa.bg/novini/article/7005708", "text": "Снайперисти албанци се борят на страната на групировката Ан Нусра в Сирия, твърди репортаж , публикуван в няколко джихадистки сайта и в социалната мрежа Телеграм, предаде агенция МИА. В материала се излъчват изявления на няколко неидентифицирани професионални снайперисти, които обясняват на албански език своята роля в битките срещу сирийските правителствени сили и други противникови групи, предава БТА. \"Ние отиваме на фронта в зависимост от нуждите на нашите братя. Обикновено идваме на помощ на муджахидините, когато искат да нападнат или когато искат да се изтеглят от някоя точка на бойното поле\", казва един от снайперистите. Друг твърди, че снайперистите албанци играят ключова роля в битките на Ан Нусра, и се показва как много професионално превръщат оръжие, останало от Втората световна война, в съвременно прецизно оръжие. В репортажа се казва, че Ан Нусра още действа в района на Идлиб въпреки офанзивата на сирийските правителствени сили, подпомогнати от руснаците.", "date": "2018.08.11", "title": "Албанци са главни снайперисти в Ан Нусра"}
{"url": "https://www.24chasa.bg/novini/article/7005722", "text": "Неуправляема лодка за разходка се заби на плаж Крайморие край Бургас. По време на инцидента в морето и на пясъка е било пълно с летовници. По чудо няма пострадали. Часове наред корабчето застрашително се клатеше на метри от десетки плажуващи, макар и обезопасено с въжета, предава  . Въпреки бурното море, капитанът нарушил правилата – преминал голямата шамандура, навлязъл в зоната за къпане и се насочил към брега. На стотина метра има коридор за водни спортове, откъдето би могъл да излезе на брега, но той изобщо не направил опит за това. Спасител забелязал опасно приближаващата лодка. „Свирнах му няколко пъти, махах му, обаче той не ме отрази. Дойде до първата шамандура, почнах да изваждам хората от плажа да не ги удари“, разказа Теодор Чамов. Пред струпалите се на плажа хора, пътникът в лодката дал странно обяснение защо се приближили към брега. Решили да си направят разходка и стигнали до Крайморие, свършила им бирата и единият слязъл да си купува бира, разказа Стоян Коев, служител на концесионера. „Направихме с подръчни средства обезопасяване на района, за да не минават хора, защото все още вълните бият по лодката и има опасност да се обърне“, каза концесионерът Николай Димитров. Обяснението на капитана, който открихме в ресторант на плажа, е авария. А лодката на пясъка затруднява видимостта на спасителите. „Просто ме дръпна водата навътре и трудно излязох. Около 5-10 минути няма кой да ми помогне, няма кой да ме чуе… За беля дойде това корабче тук“, разказа Сава Димов. Морска администрация извършва проверка дали капитанът не е излязъл на брега заради лошото време или заради повреда.", "date": "2018.08.11", "title": "Неуправляема лодка за разходка се заби на плаж край Бургас"}
{"url": "https://www.24chasa.bg/novini/article/7005726", "text": "Трус с магнитуд 5,1 разлюля днес Северна Албания и причини щети на някои сгради, предаде Асошиейтед прес. Албанският Институт по науките за Земята съобщи, че трусът е регистриран в 17,38 ч. и е с бил с епицентър на около 40 км северно от столицата Тирана, а огнището е било на дълбочина от 24 км, недалеч от град Булкиза. Там се съобщава за напукани стени на сгради, предава БТА. Трусът е бил усетен силно в Тирана и в по-голямата част на страната, както и в съседните Македония, Косово, Черна гора и Босна. Имало е 15 вторични труса. Според първоначални данни на Геофизическия институт на САЩ огнището е било на 10 км дълбочина.", "date": "2018.08.11", "title": "Силно земетресение в Албания"}
{"url": "https://www.24chasa.bg/novini/article/7005729", "text": "Хиляди румънци се включиха за втори пореден ден в антиправителствени протести, след като по време на вчерашната демонстрацията се стигна до сблъсъци между протестиращи и полиция и 455 души, включително трийсетина полицаи за борба с безредиците, имаха нужда от лекарска помощ. И тази вечер протестиращи се събраха пред сградата на правителството в Букурещ, на същото място, където вчера се стигна до насилие. Те носеха румънски знамена и знамето на ЕС и скандираха: \"Не се страхувайте! Румъния ще се надигне!\". Полицията ограничи движението на коли в района, предава БТА. Критици на управляващите казват, че Румъния е престанала да се бори с корупцията, откакто през 2016 г. на власт е дошла социалдемократическата партия. Недоволните призовават правителството да подаде оставка и да насрочи нови избори. Полицията защити използването на сила вчера срещу демонстрантите и каза че столичните власти са им казали да разчистят площад \"Виктория\", че демонстрантите няколко пъти са били предупредени да се разпръснат, но не са се подчинили. Силите на реда използваха сълзотворен газ и водни струи срещу протестиращите, някои от които замеряха полицаите с камъни, бутилки и димки. Вътрешният министър Кармен Дан каза, че силите на реда са действали не срещу мирните демонстранти, а само срещу опасни хулигани, които атакували \"държавната власт\". Но президентът Клаус Йоханис, който е критик на лявото правителство, осъди \"жестоката намеса\" на силите за борба с безредици. Трима журналисти казаха, че също са били жертва на полицейско насилие. Сред тях е и оператор на австрийската обществена телевизия, който отразявал вчера протеста и бил ударен с палка. Сред протестиращите вчера имаше много румънци, работещи в чужбина.", "date": "2018.08.11", "title": "Хиляди румънци отново протестират срещу корупцията"}
{"url": "https://www.24chasa.bg/novini/article/7005618", "text": "Президентът на САЩ Доналд Тръмп заяви днес, че осъжда \"всички видове расизъм и прояви на насилие\" и призова към единство в навечерието на първата годишнина от митинга на бели националисти в Шарлотсвил, Вирджиния, при който загина млада жена, участвала в контрапротестите. В дните след проявата Тръмп бе много критикуван за изявлението си, че \"и двете страни\" са виновни за случилото се, с което поставя знак на равенство между белите супремасисти и протестиращите срещу тях демонстранти, предаде Ройтерс. Тръмп написа днес в Туитър, че \"размириците\" в Шарлотсвил са \"довели до безсмислена смърт и разделение. Трябва да се обединим като нация. Осъждам всички видове расизъм и прояви на насилие. Мир за ВСИЧКИ американци!\", предава БТА. Миналата година бели националисти организираха в Шарлотсвил митинг под лозунг за обединяване на десницата. Той бе замислен като протест срещу премахването на статуя на генерал от армията на Конфедерацията - страната, загубила Гражданската войска в САЩ. Срещу акцията на националистите бяха организирани контрапротести. Джеймс Алекс Фийлдс бе обвинен, че се е врязал с колата си в група контрапротестиращи и е убил 32-годишна жена и е ранил десетки хора. Той не се признава за виновен. Процесът срещу него ще започне през ноември. На организатора на миналогодишното събитие в Шарлотсвил, белия националист Джейсън Кеслър, тази година не бе разрешено да влезе в града, но му бе позволено да организира утре демонстрация във Вашингтон, от другата страна на улицата пред Белия дом.", "date": "2018.08.11", "title": "Тръмп: Осъждам всички видове расизъм и прояви на насилие"}
{"url": "https://www.24chasa.bg/novini/article/7005637", "text": "Турският президент Реджеп Тайип Ердоган предлага на европейските държави да водят търговията си с Турция в национална валута, \"за да се измъкнат от пресата на долара\", предаде турската частна телевизия НТВ. \"Готвим се да осъществяваме търговията си със страни като Китай, Русия, Иран и Украйна, с които имаме най-голям търговски стокообмен, в национална валута. Ако европейските държави искат да се измъкнат от пресата на долара, сме готови да създадем с тях подобна система\", заяви Ердоган. \"Никога няма да приемем този ред, който обявява икономическа война на цял свят и със заплахи за санкции изнудва държавите. Санкции, (валутен) курс - въобще не ни интересува. Няма да чакаме благоволение от никого. Сами ще отрежем собствената си пъпна връв. Така направихме и в отбранителната промишленост\", добави още президентът, който говори пред свои симпатизанти на проява в черноморския окръг Ризе, предава БТА. Ердоган обеща, че \"Турция в най-скоро време ще излезе от спиралата на лихвите и курсовете, в която се опитват да я притиснат\". \"Правете каквото си щете, няма да ни откажете от целите ни в икономиката. Няма да отстъпим от политиките си за Сирия, за Ирак\", каза още турският президент. Това изказване бе направено, след като американският президент Доналд Тръмп обяви вчера удвояване на митата върху стоманата и алуминия от Турция. Междувременно турската лира падна до рекордно ниски нивa, a Ердоган на няколко пъти през последните дни призовава турците да продават доларите и еврото, с които разполагат, за да подкрепят националната валута на Турция - турската лира. Според проправителствения в. \"Йени шафак\" множество турци са се отзовали на този призив, а пред обменните бюра са се извили дълги опашки. Местни търговци пък по своя собствена инициатива предлагали различни стимули за онези, които обменят доларите си. Собственик на хлебарница например обещавал безплатен хляб на всеки, който продаде щатската си валута.", "date": "2018.08.11", "title": "Ердоган предлага на Европа да използва национална валута в търговията с Турция"}
{"url": "https://www.24chasa.bg/novini/article/7005640", "text": "326 студенти от \"Випуск 2018\" на Висшето военноморско училище във Варна днес са получили дипломи за завършено висше образование, информира Министерството на отбраната. Успех в кариерата и изключителни възможности за развитие е пожелал заместник-министърът на отбраната Анатолий Великов. Днес своите дипломи за завършена образователно-квалификационна степен \"бакалавър\" са получили 280 студенти по специалностите: \"Корабоводене\", \"Експлоатация на флота и пристанищата\", \"Мениджмънт на водния транспорт\", \"Корабни машини и механизми\", \"Електрообзавеждане на кораба\", \"Корабна радиоелектроника\", \"Технология и управление на флота и пристанищата\" и \"Технология на кораборемонта\". Дипломи получиха и 46 студенти от магистърските програми по специалностите: \"Логистика\", \"Корабоводене\", \"Мениджмънт на водния транспорт\", \"Управление на пристанищата\", \"Информационни и комуникационни технологии в морската индустрия\", \"Корабни машини и механизми\" и \"Електрообзавеждане на кораба\". За първи път в историята на Морското училище двама студенти са първенци на випуска. Кристиян Пенев и Павел Желев завършват бакалавърската програма по специалност \"Корабоводене\" с пълно отличие.", "date": "2018.08.11", "title": "326 студенти на Висшето военноморско училище във Варна днес получиха дипломи за висше образование"}
{"url": "https://www.24chasa.bg/novini/article/7005650", "text": "Силен е този политик, който върне живи и здрави войниците и не ги вкарва във война. Добра война няма, има герои – да си ги запазим живи и здрави. Това каза министър-председателят Бойко Борисов, който   на Република България във Варна, съобщиха от правителствената пресслужба. Той посочи, че международната обстановка е много сложна и призова политиците на всички нива да работят за недопускането на военни действия в Черноморския регион. “Дунава и Черно море стават зона на изключителен конфликт и много усилия трябва да полагаме българските политици на всички нива, да не се допуснат в Черно море военни действия. Подготвени сме, но ролята на тази подготовка е да бъде възпирана възможността за конфликт. Ще използваме цялата си дипломация и енергия да ги запазим и само да участваме в учения”, каза министър-председателят Борисов. Премиерът подчерта, че страната ни е горда с Военноморските ни сили и с всички, които служат в Българската армия. Той отбеляза отличното представяне на българските военни в мащабните учения с международно участие и в съюзническите операции. “Провеждат се международни учения, които се поверяват в ръцете на български офицери и те се справят повече от прекрасно”, заяви Борисов. В тържественото събрание участваха командирът на Военноморските сили контраадмирал Митко Петев и началникът на отбраната генерал-лейтенант Андрей Боцев.", "date": "2018.08.11", "title": "Борисов: Силен е този политик, който върне живи и здрави войниците"}
{"url": "https://www.24chasa.bg/novini/article/7005688", "text": "Пожар доближи на опасно близко разстояние жилищни сгради в турския окръг Бурса, като причини щети на покривите на две къщи, предаде турската частна телевизия НТВ. Продължават усилията за потушаването на огнената стихия. Пламъците застрашават населени места, а някои къщи в по-голяма близост са били евакуирани. Според местното валийство огънят, който пламнал в гориста местност в района на град Муданя, вече е овладян. Не е известна причината за възникването на пламъците, тръгнал от иглолистна горичка. Има съмнения, че той може да е бил умишлено предизвикан. Пожарът се е разпрострял бързо под въздействието на вятъра. В борбата с пламъците са се включили всички екипи и средства на разположение на местната служба по горите, включително хеликоптер за борба с пожарите.", "date": "2018.08.11", "title": "Пожар бушува край населени места в Бурса"}
{"url": "https://www.24chasa.bg/novini/article/7005541", "text": "Мъж, опасан с експлозиви, се е опитал да атакува коптска църква северно от Кайро, но не е успял да влезе и се е взривил на около 250 метра от църквата, предаде Асошиейтед прес. Агенцията се позовава на египетските сили за сигурност и на местни медии. Покушението е било извършено в окръг Мостород, провинция Калюбия. Мъжът се е опитал да влезе в храма заедно с богомолците, но е бил забелязан от силите за сигурност, които му попречили да доближи църквата и той се взривил. Няма други загинали освен атентатора. Няма и ранени от взрива, предава БТА. Коптите са християни и съставляват около 10 на сто от населението на Египет, което е преобладаващо мюсюлманско. Християните в Египет често са нападани от ислямистки бунтовници. При такива атаки от декември 2016 г. досега са загинали повече от 100 души, а десетки са ранени.", "date": "2018.08.11", "title": "Предотвратен опит за атентат срещу богомолци в коптска църква в Египет"}
{"url": "https://www.24chasa.bg/novini/article/7005549", "text": "Санкциите на САЩ водят към глобална икономическа война, смята Бинали Йълдъръм, председател на турския парламент и бивш министър-председател, преди този пост да бъде закрит след въвеждането на президентската система на управление. \"Виждаме, че някои решения за санкции, предприети от САЩ, се превръщат сега в глобална икономическа война\", написа Йълдъръм в туит, цитиран от Анадолската агенция. Според него \"враждебното\" отношение на САЩ към Иран, Русия и Турция няма да послужи за нищо, предава БТА. Коментарът на председателя на парламента бе публикуван в Туитър, след като САЩ обявиха, че удвояват вносните мита върху алуминия и стоманата от Турция. Междувременно в речи на различни места в Турция днес президентът Реджеп Тайип Ердоган продължи да критикува подхода на Съединените щати към неговата родина. \"Щом САЩ ни обръщат гръб, избирайки вместо това един пастор, съжалявамЕ ние ще продължим своя път с решителни крачки\", заяви пред свои симпатизанти Ердоган в черноморския град Ризе. \"Това отношение на Америка към неин стратегически партньор ни ядоса и разстрои\", добави Ердоган. Турският лидер, който от вчера призовава турците също да продават доларите и еврото си, за да подкрепят националната валута, направи подобно изказване и по-рано днес в окръг Орду, Североизточна Турция. Жалко е, че САЩ избират Андрю Брънсън (американски пастор, съден в Турция по обвинения в тероризъм, бел.ред.) пред стратегическия си съюзник от НАТО Анкара, посочи Ердоган. Президентът на САЩ Доналд Тръмп настоява за освобождаването на пастора, който се оказа в центъра на една от най-сериозните кризи в отношенията между двете съюзнички от НАТО през последните години. Брънсън, духовен водач на малка протестантска църква в егейския град Измир, бе преместен под домашен арест миналия месец, след като прекара близо две години в затвора по обвинения, отнасящи се до тероризъм, но това само повиши напрежението. САЩ отговориха на отказа на турските власти да освободят напълно пастора, като наложиха санкции на двама турски министри, което накара Анкара да отговори с реципрочни мерки.", "date": "2018.08.11", "title": "Бинали Йълдъръм: Санкциите на САЩ водят\nкъм глобална икономическа война"}
{"url": "https://www.24chasa.bg/novini/article/7005566", "text": "Турските сили за сигурност са арестували трима иракски граждани, заподозрени във връзки с терористичната групировка \"Ислямска държава\" (ДАЕШ), предаде Анадолската агенция, позовавайки се на източник от сигурността. Полицията е извършила антитерористични операции на различни адреси в района на град Илкадъм в турския черноморски окръг Самсун, предава БТА. През последните няколко години при бомбени нападения, извършени от ДАЕШ в Турция, загинаха над 300 души. Силите за сигурност организират много операции срещу предполагаеми членове и поддръжници на групировката в Турция.", "date": "2018.08.11", "title": "Трима предполагаеми джихадисти от ДАЕШ заловени в Турция"}
{"url": "https://www.24chasa.bg/novini/article/7005619", "text": "Министър-председателят Бойко Борисов е сред официалните гости на концерта по случай 100-годишнината от създаването на българските военноморски сили във Варна. Той бе посрещнат пред сградата на фестивалния комплекс от почетната рота, поздрави матросите и влезе в сградата да гледа концерта.  Утре се очаква президентът на републиката Румен Радев да връчи първите офицерски звания на официална церемония на морската гара във Варна.", "date": "2018.08.11", "title": "Борисов участва в празниците на военноморските сили (Снимки)"}
{"url": "https://www.24chasa.bg/novini/article/7005633", "text": "Слабо земетресение е регистрирано край Петрич. Това сочи справка на сайта на Националния институт по геофизика, геодезия и география при БАН. Трусът е с магнитуд 2,6 по скалата на Рихтер и с дълбочина 15 км. Регистриран е в 18.04 часа.                                                                                                                                                                                                                                                                                                                       ", "date": "2018.08.11", "title": "Земетресение край Петрич"}
{"url": "https://www.24chasa.bg/novini/article/7005383", "text": "Говорителят на турския президент Ибрахим Калън смята, че САЩ рискуват окончателно да изгубят Турция като съюзник, предаде ТАСС. В авторски материал за в. \"Дейли сабах\" говорителят на Реджеп Тайип Ердоган написа, че цялото турско общество е против политиката на САЩ, която не не се съобразява със законните потребности на Турция в областта на националната сигурност, предаде БТА. \"Заплахите, санкциите и издевателствата по отношение на Турция няма да подействат, такива действия само ще засилят решимостта ни. Това ще изолира още повече САЩ не само от Турция, а от цялата международна арена\", смята Калън. Той посочва, че доверието във Вашингтон като надежден партньор и съюзник е подкопано, след като администрацията на Доналд Тръмп вече е \"влязла във война\" с Канада, Мексико, Куба, Китай, Русия, НАТО, Германия и други страни \"предимно по вътрешни причини\". По думите на Калън, Турция като членка на НАТО е направила \"много повече от останалите\" за общата сигурност, а нейните съюзници са направили много малко или нищо, за да помогнат на Турция в борбата с терористичните групировки Кюрдска работническа партия /ПКК/ и Фетхуллахистката терористична организация /ФЕТО/. Вчера в \"Ню Йорк таймс\" бе публикувана статия на самия Ердоган, който заяви, че едностранните действия на САЩ срещу Турция подриват американските интереси и принуждават Анкара да търси нови съюзници. Отношенията между двете страни се изостриха след решението на Тръмп да увеличи митата за внос на алуминий и стомана от Турция, което предизвика рязко поевтиняване на турската лира. Друг повод за влошаване на отношенията е въпросът за човешките права и ареста на американския пастор Андрю Брънсън в Турция.", "date": "2018.08.11", "title": "Говорителят на Ердоган: Със заплахите си САЩ ще се изолират от международната арена"}
{"url": "https://www.24chasa.bg/novini/article/7005401", "text": "Цял боен арсенал са разкрили и иззели ченгета от дома на дядо във вършечкото село Драганица. На 10 август в хода на специализирана полицейска операция „Наркотици“ са намерени у 75- годишния И. Т. Х самоделна гладкоцевна пушка 16 калибър, 3 гилзи калибър 9 мм, един боеприпас, още 29 гилзи за гладкоцевно оръжие, 3 кутии ловен бездимен барут и 220 капсули за ловни патрони. Собственикът няма надлежно разрешително за притежание и съхранение. В обособено помещение като мазе към гараж са открити при претърсване и два стръка канабис. Барикадиралият се в дома си старик съхранявал и 55 литра етилов алокохол с мирис на ракия, без акцизен бандерол в различни по големина туби, иззет от митничарите.", "date": "2018.08.11", "title": "Иззеха боен арсенал от дядо в Монтанско"}
{"url": "https://www.24chasa.bg/novini/article/7005411", "text": "В 14 часа работници полагаха мрежа преди заравнителното асфлатиране на кръстовището на бул. Васил Левски и Цар Освободител пред Софийския университет, видя репортер на \"24 часа\". За събота и неделя, 11 и 12 август, движението ще остане спряно за фрезоване, преасфалтиране и нова пътна маркировка. Плановете са рано сутринта на 13 август, понеделник, движението да е възстановено. Веднага след това започва ремонт на бул. „Васил Левски“ от университета до паметника на Васил Левски.                                                                                                                                                                                                                                                                                                                       ", "date": "2018.08.11", "title": "Вижте как тече ремонта на кръстовището пред Софийския университет (Видео, снимки)"}
{"url": "https://www.24chasa.bg/novini/article/7005421", "text": "Варненско порше излетя от пътя и паркира на тротоара на бул. \"Цар Освободител\" в морската столица. Инцидентът стана около 14.10 часа. Леко е пострадал виновния шофьор, който си ударил главата, оказана му е помощ и е пуснат да се прибере у тях. По случая е образувано предварително производство. Абсолютен късмет е, че в случая няма пострадали хора, твърдят очевидци. В тази част на булеварда - малко след кръстовището на Червения площад в центъра на града, винаги има много хора на тротоара. За късмет те са успели да реагират бързо да избегнат спортната кола.", "date": "2018.08.11", "title": "Варненско порше се качи на тротоара, шофьорът си удари главата"}
{"url": "https://www.24chasa.bg/novini/article/7005438", "text": "Шофьорът на бургаския ситроен, който се блъсна челно в рено с украинска регистрация край Старо Оряхово, почина в МБАЛ \"Св. Анна\". Травмите му са били изключително тежки и въпреки усилията на лекарите, мъжът е починал. Изключително тежко е състоянието на бременната жена, която е пътувала със съпруга си и двете им деца в ддругата кола. Тя е настанена в реанимация с опасност за живота. Едното от децата се оперира по спешност и по данни на лекарите също е в много тежко състояние и с опасност за живота. Шофьорът на реното е другото дете са в ортопедията. Мъжът е със счупени бедро и китка на едната ръка, детето е пострадало по-леко. Тежкият инцидент стана около 12.38 часа на пътя Варна - Бургас. При навлизане в остър завой двата автомобила са се ударили челно. Освен двата екипа на спешна помощ, на мястото се е наложило да бъде изпратен и специализиран автомобил на пожарната, който разрязал колите, за да бъдат извадени хората от тях. По случая е образувано предварително производство, което трябва да установи причините за тежката катастрофа. По предварителна информация най-вероятно и двамата шофьори са карали с превишена скорост и на влизане в завоя са били извън платната си.", "date": "2018.08.11", "title": "Почина шофьорът на бургаската кола от мелето на пътя Варна - Бургас"}
{"url": "https://www.24chasa.bg/novini/article/7005453", "text": "Турският президент Реджеп Тайип Ердоган повтори днес призива си към турците да продават доларите и еврото, с които разполагат, за да подкрепят националната валута, предаде Ройтерс. В реч пред симпатизанти в окръг Орду, Североизточна Турция, Ердоган каза също, че е жалко, че САЩ избират Андрю Брънсън - американски пастор, съден в Турция по обвинения в тероризъм - пред стратегическия си съюзник от НАТО Анкара. Президентът на САЩ Доналд Тръмп настоява за освобождаването на пастора, който се оказа в центъра на една от най-сериозните кризи в отношенията между двете съюзнички от НАТО през последните години. Брънсън, духовен водач на малка протестантска църква в егейския град Измир, бе преместен под домашен арест миналия месец, след като прекара близо две години в затвора по обвинения, отнасящи се до тероризъм, но това само повиши напрежението. САЩ отговориха на отказа на турските власти да освободят напълно пастора, като наложиха санкции на двама турски министри, което накара Анкара да отговори с реципрочни мерки.", "date": "2018.08.11", "title": "Ердоган изрази съжаление, че САЩ\nизбират пастор Брънсън пред съюзническа Турция"}
{"url": "https://www.24chasa.bg/novini/article/7005460", "text": "Румънската полиция издаде днес съобщение, в което защити употребата на сила на антиправителствен протест снощи, на който бяха ранени 455 души, включително около 30 полицаи, предаде Асошиейтед прес. Говорителят на специалните части на полицията Мариус Милитару каза, че 70 души, сред които 11 полицаи, са били хоспитализирани снощи, а полицията е повдигнала обвинения срещу 8 души. Няма информация някой да е получил опасни за живота наранявания, но Милитару казва, че една полицайка е била \"брутално пребита\" и има тежки травми на гръбнака. Той съобщи, че столичната префектура е наредила на полицията да евакуира площад Виктория в петък вечерта, след няколкочасовия протест пред сградата на правителството. Друг говорител на полицията, Джорджиан Енаке, каза, че \"легитимното насилие на държавата\" е оправдано, защото демонстрантите са били предупредени няколко пъти да напуснат площада. Сблъсъци между демонстранти и полиция избухнаха снощи, когато някои от десетките хиляди участници в протеста се опитаха да пробият полицейския кордон около правителствената сграда. Полицията използва сълзотворен газ и водни оръдия, за да разпръсне демонстрантите. Някои протестиращи хвърляха камъни, бутилки и пиратки срещу полицаите. Има подозрения, че футболни хулигани са се смесили с протестиращите. Президентът Клаус Йоханис, известен като критик на правителството, осъди остро \"непропорционалните\" действия на полицията по време на протеста. Премиерът Виорика Дънчила пък осъди насилието от страна на \"организирани групи, използващи гражданския протест за свои цели\", предаде ТАСС. \"Докладите на министерството на вътрешните работи свидетелстват, че актовете на насилие са били провокирани от групи добре организирани лица, които са нападнали силите на реда и са разрушили обществено имущество с цел да предизвикат конфликт между мирните демонстранти и силите на реда\", се казва в съобщение на правителството. Представители на румънската диаспора, които дойдоха вчера от други европейски държави, за да участват в демонстрацията, са разгневени заради начина, по който се управлява страната. Около 3 милиона румънци живеят в чужбина и казват, че са напуснали страната заради корупцията, ниските заплати и липсата на възможности. Тази вечер се очаква нов протест в Букурещ, посочва Асошиейтед прес.", "date": "2018.08.11", "title": "Румънската полиция оправдава действията си срещу демонстранти (Снимки)"}
{"url": "https://www.24chasa.bg/novini/article/7005468", "text": "Недостиг на килсород в езерото Азее в германския град Мюнстер уби за кратко време 20 тона риба, предаде ДПА. Причината е силното засушаване в района. Измрялата риба е била събрана с вакуумни цистерни и мрежи. Смъртта на животните и била предизвикана от измирането на зелени водорасли в езерото, което рязко е понижило количеството на кислород във водите му. Германия, както и останалата част от Европа, беше засегната от силна топлинна вълна през последните седмици. Тя принуди властите в Хамбург да евакуират лебедите от река Алстер. Летището в Хановер за кратко време преустанови работа, след като една от пистите беше повредена от жегите, предава БТА. В понеделник един тон мъртва риба беше изваден от горното течение на река Рейн на границата между Германия и Швейцария. Температура на водата над 28 градуса по Целзий се смята критична за съдържащите се в нея нива на кислород. Над тази граница водата не може да поеме достатъчно кислород, отбелязва агенцията.", "date": "2018.08.11", "title": "Недостиг на кислород уби 20 тона риба в германско езеро"}
{"url": "https://www.24chasa.bg/novini/article/7005489", "text": "Астрономи от САЩ и Испания обясниха произхода на астрономическия обект Segue 1, за който се смята, че е сфероидна галактика джудже или глобуларен клъстер, съобщи Сайънс алърт. По мнението на учените, по-вероятно е Segue 1 да е галактика, уловена от гравитацията на Млечния път. Обектът Segue 1 е слабосветещ спътник на нашата галактика. Светимостта му не е по-голяма от тази на 300 слънца, а това е характерно за глобуларен клъстер. Съставен е от стари звезди, съдържащи малко количество метали. Това навежда на мисълта за потенциална галактика, възникнала в ранната Вселена, когато първото или второто поколение звезди все още не се били превърнали в свръхнови, синтезирайки и разпространявайки тежки метали, предава БТА. Учените изследвали траекторията на Segue 1 и установили, че обектът кръжи около Млечния път с период 600 милиона години. Това е характерно за галактика джудже. Според най-вероятния сценарий, обектът е бил уловен от гравитацията на нашата галактика при възникването си преди около 8 милиарда години. Друга хипотеза гласи, че обектът е бил спътник на сблъскала се с Млечния път по-голяма галактика, но тази вероятност е едва 25-процентна.", "date": "2018.08.11", "title": "Астрономи обясниха появата на загадъчен обект край Млечния път"}
{"url": "https://www.24chasa.bg/novini/article/7005509", "text": "Водач на тролей е починал по време на работа в района на Лъвов мост, съобщиха от пресцентъра на МВР. Сигналът е подаден към 11.24 часа. Тролеят се е движел по линия номер 7 в посока Сточна гара, управлявала го е жена на възраст около 50 години. Тя успяла да отбие превозното средство, след което е починала. Няма пострадали пътници. Движението в района се осъществява нормално.", "date": "2018.08.11", "title": "Жена почина зад волана на тролей в София"}
{"url": "https://www.24chasa.bg/novini/article/7005517", "text": "Деветдесет и четири са вече жертвите на катастрофалните пожари през юли в източната част на областта Атика в Гърция, съобщи днес гръцката пожарна служба, цитирана от електронното издание на в. \"Катимерини\". Единайсет души са починали досега в болница в резултат на изгаряния, получени при пожарите на 23-24 юли, а над 30 души все още получават лечение, уточниха от пожарната служба, предава БТА. Миналата седмица Генералният секретариат за гражданска защита оповести списък с имената на 92 жертви, най-младата от които - шестмесечно бебе, а най-възрастната - 93-годишна жена, напомня вестникът.", "date": "2018.08.11", "title": "Жертвите от пожарите в Атика станаха 94"}
{"url": "https://www.24chasa.bg/novini/article/7005534", "text": "Кенийските власти арестуваха ръководителя на агенцията, управляваща държавните земи, и шефа на националната жп компания по подозрение в корупция при разпределението на земи за новата жп линия Найроби-Момбаса, предаде Ройтерс. ЖП линията на стойност 3 млрд. долара трябва да свърже кенийската столица с основното пристанище в Източна Африка. Проектът е финансиран от Китай и е сред най-важните инфраструктурни планове на президента Ухуру Кениата, чието правителство започна антикорупционна кампания, предава БТА.", "date": "2018.08.11", "title": "Арестуваха двама високопоставени чиновници в Кения"}
{"url": "https://www.24chasa.bg/novini/article/7005381", "text": "На 13 август районната прокуратура в Бургас ще привлече като обвиняем зам.председателя на Общинския съвет в града Бенчо Бенчев, арестуван заедно с Митьо Очите в Истанбул. Той вече е по-добре, у дома си е при семейството, каза близък приятел на бизнесмена. Преди няколко дни здравословното състояние на 65-годишния общинар се влоши  и роднини потърсили лекарска помощ, но така и не се разбра официално в коя болница е бил лекуван зърненият бос. Все още той не отговаря на мобилните си телефони. На 8-ми Бенчев бе редовно призован от Следствието и лично получил призовка. В тридневен срок Бенчев трябваше да организира защитата си, за да се яви в понеделник за предявяване на обвинението. Бизнесменът-общинар се разследва за укривателство на несебърския бос Димитър Желязков, който бе задържан в хотел \"Рамада\" в Истанбул на 4 август. Укриването, според прокуратурата, е станало в периода от 2 до 5 август, като Желязков бил отседнал в стая на името на Бенчев. По данни от обвинението общинарят е спомогнал на лице, извършило престъпление, да бъде осуетено спрямо него наказателно преследване, без да е имало споразумение с това лице преди да е извършило самото престъпление. Срещу Бенчев е повдигнато обвинение по чл.294 ал.т от НК, за което законът предвижда до 5 г. затвор. \"Разследванате по случая се води с бързи темпове от екип следователи и прокурори. Разпитани са множество свидетели, включително и пред съдия, изготвени са международни следствени поръчки, с които са изискани официални документи от Турция и Гърция, справки от ГКПП\", коментира зам.апелативният прокурор на Бургас Йовита Григорова.", "date": "2018.08.11", "title": "Чакат Бенчев на 13-ти август в прокуратурата да му предявят обвинение"}
{"url": "https://www.24chasa.bg/novini/article/7005356", "text": "Иранският външен министър Мохамад Джавад Зариф осъди действията на американския президент Доналд Тръмп срещу Турция, предадоха АФП и ТАСС. \"Ликуването на Тръмп по повод причиняването на икономическа вреда на Турция, съюзник в НАТО, е срамно. САЩ трябва да се откажат от пристрастието си към санкции и тормоз, иначе целият свят ще се обедини, за да ги принуди да направят това. Не става дума само за словесно порицание. Ние сме заставали на страната на нашите съседи в миналото, ще го направим и сега\", написа Зариф в Туитър, предава БТА.  Ройтерс съобщи днес, позовавайки се на ирански медии, че иранските официални лица не планират да се срещат с американските си колеги в рамките на Общото събрание на ООН и по-точно, че не е планирана среща на Зариф с държавния секретар на САЩ Майк Помпейо. По-рано кабинетът на иранския президент Хасан Рохани съобщи, че не вижда основания за среща на Рохани и Тръмп. На 10 август Тръмп одобри удвояване на митата за стомана и алуминий за Турция, като при това заяви, че отношенията между САЩ и Турция в момента не са много добри. Напрежението доведе до спад на курса на турската лира. Тръмп подчерта в Туитър, че лирата спада спрямо силния долар. Иранският риал също отбеляза голям спад тази година поради възстановяването на американските санкции срещу Техеран, припомня АФП. Джавад Зариф заяви пред иранската агенция Тасним, че изключва преговори с американски представители в кулоарите на годишната сесия на Общото събрание на ООН следващия месец, на която ще присъстват той и иранския президент Хасан Рохани. Това е първият случай, при който Иран отхвърля толкова категорично предложението на Тръмп за диалог, отбелязва АФП. \"Американците не са почтени и пристрастеността им към санкциите не позволява никаква форма на преговори\", подчерта иранският външен министър.", "date": "2018.08.11", "title": "Ирански министър: САЩ да се откажат от пристрастието си към санкции и тормоз"}
{"url": "https://www.24chasa.bg/novini/article/7005360", "text": "Сушата, обхванала от седмици много райони в Германия, е причинили на селското стопанство до момента щети за повече от 1 милиард евро, предаде ДПА. Сумата на загубите в най-тежко засегнатите провинции е достигнала 1,1 млрд. евро, става ясно от информация, до която ДПА е получила достъп преди планирана за понеделник кризисна среща между федералното и регионалните правителства. Само провинция Шлезвиг-Холщайн, най-северната в страната, търпи загуби от 422 милиона евро, съобщи министерството на земеделието. Асоциацията на германските фермери (DBV) призова за отпускането на помощ от 1 млрд. евро за компенсиране на загубите от съсипаната реколта, предава БТА.  Министърът на прехраната и земеделието Юлия Кльокнер даде указания на провинциите да проучат какви са щетите и да съставят списък с предложения за облекчаване на трудностите, макар че в краткосрочен план не се очакват обвързващи решения на федералното правителство по въпроса за помощта. Кльокнер иска да се изчакат окончателните данни за реколтата в края на август. В Германия отговорността за осигуряване на помощи за фермерите в кризисни ситуации е главно в ръцете на 16-те провинции.", "date": "2018.08.11", "title": "Над 1 млрд. евро са загубите за фермерите в Германия заради сушата"}
{"url": "https://www.24chasa.bg/novini/article/7005367", "text": "Албанският принц Лека Зогу Втори предложи Албания и Косово да се обединят в една монархия, като подчерта, че националното единство би било идеално и за двете страни, предаде агенция МИА. В интервю за в. \"Диели\" принцът подчерта, че откакто кралското семейство се е върнало от изгнание през 2002 г., неговата работа била да отстрани бариерите между албанците и да пропагандира обединение на албанците на Балканите. Той каза, че \"Велика Албания\" като конституционна монархия може да осигури по-голяма политическа стабилност от сегашната политическа система. Той посочи Великобритания и други европейски монархии като пример какво може да постигне Албания в бъдеще като конституционна монархия, ориентирана към Запада. На въпрос дали е готов да стане крал на Косово и Албания, принцът каза, че за него това ще бъде не работа, а голяма чест, предаде БТА.  Принцът изтъкна, че обединението на Албания и Косово е политическа идея, която е подновена, след като Косово обяви независимост от Сърбия през 2008 г. \"Косово е предимно албанско и споделя с Албания някои общи неща като образованието и външната политика. Културата и търговията също са до голяма степен обединени\", смята принцът. Трийсет и шест годишният принц Лека Зогу Втори е единствено дете на албанския престолонаследник Лека Зогу, който почина през 2011 г. Лека Зогу беше привърженик на формирането на Велика Албания, в която освен Косово да влязат и Прешевската долина в Южна Сърбия, западните части на Македония, както и части от Черна гора и от областта Епир в Гърция.", "date": "2018.08.11", "title": "Албанският принц Лека Зогу Втори предлага Албания и Косово да се обединят в монархия"}
{"url": "https://www.24chasa.bg/novini/article/7005208", "text": "Горски пожар в Испания, който от понеделник унищожи над 3200 хектара площи и наложи евакуирането на 3000 души, бе овладян, съобщиха службите за спешно реагиране на Валенсия, цитирани от Франс прес. \"Пожарът е овладян\", съобщиха спешните служби в Туитър, няколко часа след като обявиха подобряване на метеорологичните условия благодарение на дъжда. Горският пожар избухна в понеделник заради мълния. В гасенето му се включиха стотици пожарникари и близо 30 летателни апарата, припомня БТА.  Заради близостта му до населени места пожарът принуди 3000 души да напуснат домовете си. Повечето от тях вече са се завърнали.", "date": "2018.08.11", "title": "Овладяха горския пожар в Испания, който унищожи над 3200 хектара площи"}
{"url": "https://www.24chasa.bg/novini/article/7005234", "text": "Броят на туристите, които посещават Куба бележи покачване въпреки \"кампаниите\" на САЩ да ограничат най-големия икономически сектор на острова, обявиха кубинските власти, цитирани от Франс прес. От 1 януари до 9 август Куба е посетена от 3 милиона туристи, а прогнозите за цялата 2018 година са за 5 милиона посетители спрямо 4,5 милиона през 2017 г. Този резултат е постигнат \"въпреки организираните и ръководени от правителството на САЩ кампании за намаляване на потока от американски посетители в нашата страна\", се казва в изявление на министерството на туризма, предава БТА.  Куба привлича всяка година милиони туристи с плажовете си, колониалния чар на градовете си, красотата на природните си обекти, но и със сигурността, с която се ползват туристите на острова. От края на септември обаче тази репутация е атакувана от САЩ, които призовават гражданите си да избягват посещения в Куба. През 2017 г. Куба е посетена от 619 523 американци, което е над тройно повече от 2016 г. (+217 процента). Освен предупрежденията, които отправя към американците администрацията на Тръмп, хотелиерството на острова пострада и от урагана Ирма в началото на септември.", "date": "2018.08.11", "title": "Все повече туристи избират Куба"}
{"url": "https://www.24chasa.bg/novini/article/7005239", "text": "На 387 души нарасна броят на загиналите при силното земетресение миналия уикенд на индонезийския остров Ломбок - популярна туристическа дестинация, предадоха ДПА и Асошиейтед прес, цитирайки националната служба за справяне с бедствията. Ранени са близо 13 700 души, а хората, останалите без подслон или принудени да напуснат дома си, са 397 000 - около 10 процента от жителите на Ломбок, каза говорителят службата Сутопо Нугрохо. \"Числеността на жертвите ще продължи да расте, тъй като все още има хора, пометени от свлачища или погребани под отломките на разрушените сгради\", предупреди той. По предишни данни загиналите при труса с магнитуд 6,9 от 5 август бяха 321, припомня БТА.  На 29 юли същият остров беше разтърсен от земетресение със сила 6,4, отнело живота на 20 души, а при вторичен трус с магнитуд 6,2 на 9 август рухнаха повредени при предишното земетресение сгради, причинявайки смъртта на поне трима души. Ранените при този трус бяха 24-ма. Сутопо Нугрохо отбеляза, че според сателитни снимки на НАСА между 30 юли и 5 август о-в Ломбок се е издигнал с 25 см. Говорителят на службата за справяне с бедствията каза, че пострадалите се нуждаят спешно от помощ, като най-неотложно е да им се осигури подслон, храна, одеала и санитарно-хигиенни съоръжения. Индонезия се намира в зоната на т.нар. Огнен кръг в Тихия океан - район със засилена вулканична и сеизмична активност, припомня ДПА.", "date": "2018.08.11", "title": "387 станаха жертвите на труса в Индонезия, ранените са близо 13 700"}
{"url": "https://www.24chasa.bg/novini/article/7005249", "text": "Смята се, че над един милион души са задържани в \"центрове за борба с екстремизма\" в Западен Китай, заяви Комисията на ООН за премахване на расовата дискриминация, цитирана от ДПА и Асошиейтед прес. Комисията изрази сериозно безпокойство по сигналите за задържане на етнически уйгури и членове на други мюсюлмански малцинства, които \"в името на борбата с религиозния екстремизъм и поддържането на социалната стабилност са превърнали Синцзян-Уйгурския автономен район в нещо приличащо на огромен концлагер, обвит в тайнственост\", заяви заместник-председателката на комисията Гей Макдугал в Женева, предаде БТА.  \"Други 2 милиона души са принудително изпратени в т.нар. превъзпитателни лагери за политическа и културна индоктринация\", каза тя на заседание, посветено на положението в Китай. Повечето от задържаните нямат повдигнати обвинения, нито са били изправяни пред съд, отбеляза тя. Макдугал не посочи източниците си, но споменатите от нея бройки отговарят на тези в доклад на Мрежата на китайските правозащитници, който е предоставен на комисията на ООН. Други организации обаче дават далеч по-ниски числа, отбелязва ДПА. Според Хюман райтс уоч в китайските центрове за политическо превъзпитание има \"най-малко десетки хиляди\" души, а според Амнести интернешънъл в Китай са задържани \"най-малко десетки хиляди, а според някои източници стотици хиляди\" уйгури.", "date": "2018.08.11", "title": "ООН: Над 1 милион са задържани в лагери в Западен Китай"}
{"url": "https://www.24chasa.bg/novini/article/7005253", "text": "Приключи първата част от проведената специализирана операция за контрол по основните пътища, която започна в петък сутринта, съобщиха от МВР. От нейния старт досега няма регистриран нито един тежък инцидент. Проверени са 231 моторни превозни средства и 316 водачи и пътници. Констатирани са общо 614 нарушения, като най-голям е броят на тези за скорост - 512. Издадени са 67 фиша, съставени са 27 акта за установено административно нарушение и 8 заповеди за принудителни административни мерки. Освен това са връчени 31 електронни фиша на водачи за техни предишни нарушения, а на 3-ма са отнети свидетелствата за управление, поради неплатени задължения по Закона за движение по пътищата. В рамките на операцията служителите са установили и 15 лица от криминалния контингент.", "date": "2018.08.11", "title": "След първия етап от акцията по пътищата: Над 600 нарушения, 67 фиша и 27 акта (Видео)"}
{"url": "https://www.24chasa.bg/novini/article/7005258", "text": "Компенсации в размер на 412 323 лева ще получат притежатели на многогодишни жилищно спестовни влогове (т.нар. лихвоточки), жители на Велико Търново и населените места в общината. Това информира във фейсбук страницата си кметът Даниел Панов. Средствата са осигурени от Националния компенсационен жилищен фонд. Парите са определени за компенсации на 66 жители на старата столица и населените места в общината, които имат натрупани лихвоточки в жилищноспестовните си влогове. По одобрените списъци на правоимащите Община Велико Търново изготви платежните нареждания за парични преводи към притежателите.", "date": "2018.08.11", "title": "С над 412 000 лв. компенсират\nпритежатели на лихвоточки във Велико Търново"}
{"url": "https://www.24chasa.bg/novini/article/7005262", "text": "Военноморските сили на Мексико съобщиха, че са заловили близо два тона кикаин край южните брегове на страната, предаде Асошиейтед прес. Един от самолетите на ВМС е засякъл подозрителен кораб на около 87 морски мили от брега на Акапулко. На кораба са намерени 75 пакета кокаин с общо тегло близо 1,9 тон, предава БТА.  Арестуван е един мъж, който е гражданин на Еквадор.", "date": "2018.08.11", "title": "Хванаха кораб с близо 2 тона кокаин край Акапулко, има задържан"}
{"url": "https://www.24chasa.bg/novini/article/7005265", "text": "Противовъздушната отбрана на сирийската армия е открила тази нощ огън срещу вражеска мишена, западно от столицата Дамаск, близо до ливанската граница, предаде държавната информационна агенция САНА, цитирана от Франс прес и Ройтерс. Средствата ни за противовъздушна отбрана се задействаха срещу вражеска мишена, проникнала рано тази сутрин във въздушното ни пространство над района Дейр ал Ашаир в околностите на Дамаск, съобщиха военните. Сирийската ПВО се задейства, отново западно от Дамаск, и в четвъртък през нощта. САНА намекна, че отговорен за тези атаки е Израел. \"В последните седмици неприятелски Израел атакува военни позиции\", посочи тя. Говорителка на израелските въоръжени сили отказа да коментира информация в чуждестранни медии, предава БТА.  Обезпокоен от засилващото се присъствие на Иран в Сирия, което възприема като заплаха за сигурността си, Израел нанесе десетки удари по ирански и подкрепяни от Иран позиции в Сирия в течение на седемгодишния конфликт в страната, припомня Ройтерс.", "date": "2018.08.11", "title": "Сирийската противовъздушна отбрана \nоткри огън по вражеска мишена западно от Дамаск"}
{"url": "https://www.24chasa.bg/novini/article/7005271", "text": "От днес по граничните контролно-пропускателни пунктове започва раздаването на листовки на влизащите у нас транзитно преминаващи чужди граждани и туристи. В тях се съдържа информация за най-важните и нови моменти от Закона за движението по пътищата, кои разпоредби в никакъв случай да не се пренебрегват и възможните санкции, ако бъдат нарушени, съобщават от пресцентъра на МВР. Листовките са отпечатани на 4 езика – български, английски, немски и турски. Те са предназначени основно към транзитно преминаващите през нашата територия чужди граждани (т. нар. гастербайтери) и туристи, чийто поток се активизира в този период на годината. В листовките е обърнато внимание на това, че за неплатена винетна такса, водачът рискува да му бъде спряно превозното средство за срок от 1 месец и глоба между 300 и 3000 лева, в зависимост от вида му. Напомня се на шофьорите, че на наша територия трябва да се движат и през деня с включени светлини. Специално внимание е обърнато и на това, че в аварийните ленти на магистралите е забранено движението или спирането, освен в случай на повреда на моторното превозно средство или по здравословни причини на водача. Отбелязани са и санкциите за управление на моторно превозно средство след употреба на алкохол. Създадена е организация и листовките ще се раздават още при паспортния контрол, като в документа на водача ще се поставя и изготвената брошура. Това ще се случва на почти всички гранични пунктове - Калотина, Капитан Андреево, Маказа, Лесово, Кулата и др. На ГКПП \"Калотина\" например са оставени 100 хиляди листовки, уточни началникът на граничния пункт Светослав Костадинов. Той обясни, че бройката е толкова голяма, защото само през неделния ден през пункта са преминали около 40 хиляди души. Акцията на полицията ще продължи до края на активното преминаване на шофьори през България в посока Западна Европа.", "date": "2018.08.11", "title": "От днес ще раздават листовки по границите за влизащите в България (Снимки)"}
{"url": "https://www.24chasa.bg/novini/article/7005278", "text": "Президентът на САЩ Доналд Тръмп благодари на рапъра Кание Уест за неговата подкрепа, като в същото време обяви и за рекордния спад на безработицата сред афроамериканците, предаде Асошиейтед прес. \"Благодаря на Кание Уест за това, че е готов да разкаже истината. Новото значително понижване на безработицата сред афроамериканците бележи най-ниското й ниво в цялата история на нашата страна. За мен това е голяма чест. Благодаря ти Кание за твоята подкрепа, тя има голямо значение!\", написа президентът на своята страница в Туитър, предаде БТА.  По-рано музикантът нееднократно изразяваше подкрепата си за Тръмп. \"Вие може и да не сте съгласни с него, но тълпата не може да ме застави да не го обичам\" написа в туит Уест през месец април.", "date": "2018.08.11", "title": "Тръмп благодари на рапъра Кание Уест за подкрепата"}
{"url": "https://www.24chasa.bg/novini/article/7005280", "text": "Японските власти потвърдиха смъртта на девет души на борда на спасителен хеликоптер, разбил се вчера в централната част на страната, предадоха световните агенции. Радиовръзката с хеликоптер Бел 412 ЕП е прекъснала около час след излитането, след което машината катастрофира. На борда му е имало седем спасители от централната префектура Гума и двама пилоти. Представители на префектурата казаха, че днес е било открито деветото тяло. Хеликоптерът трябвало да извърши двучасов полет, за да наблюдава откриването на планински път. Поради катастрофата префектурата отмени събитието, предава БТА.  Властите разследват причините за трагичния инцидент. Според очевидци машината е летяла ниско в условия на мъгла, съобщават японски медии, цитирани от Асошиейтед прес. По данни на властите хеликоптерът е бил на 20 години. От април до юни тази година двигателят му е бил на ремонт, но не са били открити дефекти, посочва ДПА, цитирайки агенция Киодо. През ноември в префектура Гума се разби друг хеликоптер на същата въздухоплавателна компания. И четиримата членове на екипажа загинаха.", "date": "2018.08.11", "title": "Спасителен хеликоптер се е разбил в Япония, всички 9 на борда са загинали"}
{"url": "https://www.24chasa.bg/novini/article/7005289", "text": "Румънският президент Клаус Йоханис осъди действията на жандармерията при разгонване на  , предаде ТАСС. \"При истинска демокрация всеки човек има право да протестира, а насилието е недопустимо, независимо от политическите позиции. Твърдо осъждам намесата на жандармерията, която беше напълно непропорционална спрямо поведението на повечето хора на площад Виктория\", написа Йоханис във Фейсбук. Той поиска незабавно обяснение от министъра на вътрешните работи как министерството е координирало събитията в петък вечер, предава БТА.  Снощи хиляди румънци от страната и чужбина протестираха в Букурещ, призовавайки за оставка на лявото правителство, недоволни от решенията на социалдемократите по отношение на правосъдните закони и наказателните кодекси, от отстраняването на ръководителката на антикорупционната агенция и от факта, че лидерът на социалдемократите Ливиу Драгня ръководи Камарата на депутатите, въпреки че е осъден на затвор за корупция. Около 440 души, в това число 24 полицаи, бяха ранени, след като полицията използва сълзотворен газ в опит да овладее ситуацията в редица квартали на столицата Букурещ. Край сградата на правителството бяха арестувани няколко души. По данни на полицията в Букурещ са протестирали 20 000 души. Хиляди протестираха и в други градове.", "date": "2018.08.11", "title": "Клаус Йоханис осъди действията на жандармерията при протестите в Румъния"}
{"url": "https://www.24chasa.bg/novini/article/7005291", "text": "Технически проблеми, възникнали в последните минути преди старта, отложиха изстрелването на сондата на НАСА \"Паркър\" към Слънцето, предаде Асошиейтед прес. Предвиденото за днес изстрелване беше спряно минута и петдесет и пет секунди преди запалването на двигателите на ракетата-носител \"Делта 4\" на космическата площадка в Кейп Канаверал, предава БТА.  От НАСА съобщиха, че повторен опит за изстрелването на \"Пъркър\" ще бъде направен утре. При своя полет космическият апарат трябва да се доближи най-плътно до слънчевата корона от всеки друг досега.", "date": "2018.08.11", "title": "Отложиха за утре изстрелването на сондата \"Паркър\" към Слънцето (Видео)"}
{"url": "https://www.24chasa.bg/novini/article/7005304", "text": "Албанската полиция съобщи, че е арестувала 24-годишен мъж, убил осем свои роднини по неизвестни засега причини, предаде Асошиейтед прес. Полицията съобщи вчера, че заподозреният за убийствата в село край Вльора, идентифициран като Ридван Зикай, е избягал след престъплението. Той бил арестуван рано тази сутрин близо до селото, предава БТА.  Полицията е открила и автомат Калашников, с който мъжът е убил осем души. Според албанските медии сред жертвите има жени и деца. Някои медии твърдят, че убиецът е страдал от психическо заболяване. За убийство на повече от двама души Зикай може да бъде осъден на доживотен затвор.", "date": "2018.08.11", "title": "Арестуваха 24-годишен, убил осем свои роднини в Албания"}
{"url": "https://www.24chasa.bg/novini/article/7005306", "text": "Гърция отзовава посланика си в Москва Андреас Фриганас и ще го замени с нов, съобщи за ТАСС дипломатически източник. \"Господин Фриганас е отзован в Гърция. Той приключва мисията си в Москва и ще бъде заменен с нов посланик\", каза източникът на ТАСС. Фриганас бе назначен за посланик в Русия през май 2016 г., припомня БТА.  Отношенията между Русия и Гърция се обтегнаха, след като миналия месец Атина изгони двама руски дипломати и забрани на други двама да влязат в страната заради опит да подкупят официални лица и да предизвикат демонстрации срещу споразумението с Македония, което проправя пътя към членство в НАТО на бившата югославска република. На 6 август гръцкият посланик в Москва Андреас Фриганас беше извикан в руското външно министерство, където му връчиха нота за предприемане на реципрочни мерки. Двамата гръцки дипломати, изгонени от Москва като ответна мярка, ще напуснат Москва този уикенд.", "date": "2018.08.11", "title": "Гърция отзовава посланика си в Москва и ще го смени с нов"}
{"url": "https://www.24chasa.bg/novini/article/7004934", "text": "Шеметен бизнес завъртяха българи на Халкидики, като отдават незаконно под наем свои апартаменти. “Те не само ни подбиват пазара, но и не плащат данъци”, жалят се собственици на малки хотелчета, както и такива, които отдават стаи. Очаква се скоро властта да прати свои агенти в ролята на “тайни клиенти”, които да разбият схемата. Историята започна преди няколко години. Находчиви сънародници Накупиха си стари жилища, които реновираха и сега отдават под наем, но незаконно. Намират си клиентите в България и ги обявяват за свои роднини, дошли на гости. А почиващите са доволни от по-ниските цени, които собствениците могат да си позволят, защото приходите им не се облагат. Плащането е на ръка и няма следа за извършено данъчно нарушение, а и не може да се провери. Няма закон, който да използват властите, за да установят дали хората в къщата са роднини, или клиенти, затова В началото гърците се чудеха, че българите имат големи родове и безкрайно много братовчеди, които им идват на гости през лятото. После разбраха как работи схемата. В същото време данъчните скъсват от проверки гърците, които упражняват такъв бизнес. Не че и те понякога не се опитват да спечелят някое евро на черно, но при тях отдаването на стаи под наем е с разрешение и фиксирани цени. Задължени са да издават фактури за услугата и плащат данъци. Така техните оферти неизбежно са по-скъпи в сравнение с българските. Описаната схема беше разкрита от Димитрис Хадалис, председател на сдружението на собствениците на стаи под наем в Халкидики. Той разказа публично за нелоялната конкуренция. Гръцки медии решиха да направят репортажи и да предоставят на властите доказателства за нелоялната конкуренция. Опитите на журналистите обаче удариха на камък. Засегнатите гърци замълчаха и се направиха, че не знаят нищо. На четири очи споделят, че се страхуват от отмъщение. Твърди се, че които предлагат на българските туристи по плажовете по-ниски цени. Схемата действала безотказно. Появиха се луксозни вили, които работят по същия начин, тъй като по-богати наши сънародници желаят да почиват в лукс. За тях услугата включва и обслужващ персонал от български помощници.  Така в близките до Солун места като Неа Каликратия мрежата се разрасна. на Халкидики, където пейзажът е с борови гори. Там имотите са много по-скъпи, но приходите са по-високи. Съседите на тези вили също забелязват, че в българските къщи на първия ръкав на Халкидики, например в Певкохори и Касандра, “гостите” се сменят всяка седмица, но не искат да влизат в конфликт. Въпреки оплакванията пред медиите няма официална жалба пред властите. “Страхуваме се от отмъщение”, споделят засегнати от конкуренцията и очакват помощ. След българите по пътя на този “челен опит” тръгнаха сърби и македонци. И понеже нелегалният туристически пазар ощетява преди всичко държавната хазна, властите се готвят да реагират. Те ще пратят агенти под прикритие за нелегалните приходи на гърците. Така ще пуснат и хора, които да тръгнат по българската следа, категорични са данъчни експерти. Мнозина българи биват глобявани от общинските технически служби в Гърция затова, че върху собствен терен извън регулация са поставили каравана, без да изградят задължителните канализация и електровръзки. Някои се опитват да се снабдят с ток от съседите, често незаконно, други пък не са поставили циментови заграждения за стабилизиране и ограждане на терена. Специалистите припомнят, че не е забранено поставянето на каравана, след като теренът не позволява да се строи, но има задължителни условия за ползване. Всеки собственик може да се информира от офисите, където плаща данъка за имота. Каравани и палатки може да се поставят, но при стриктно спазване на правилата. Полицията непрекъснато проверява дали отпадъците се хвърлят на определените за това места. Глобата за замърсяване е 300 евро. Все по-рядко тази година туристите си позволяват да разпъват палатки където им хареса. Според действащото законодателство дивото къмпингуване в Гърция е нелегално и се санкционира. - Някой плаши българите. Няма как да им бъде продаден незаконен имот, ако е спазена стриктно законовата процедура. А в Гърция тя е изключително тежка и сложна. В случай че не е изпълнена, имотът не може да бъде прехвърлен. Собствеността се придобива с вписването му в нотариалния акт в съответната по местонахождение служба или кадастрален офис. Процедурата касае актуалното градоустройствено състояние на имота, правилното му данъчно деклариране, задълженията на продавача към държавата, осигурителните институции, общината и банките. Добре е онези сънародници, които тръгнат да купуват, да се консултират с адвокат, който да провери вида на сделката. - Имот, построен незаконно до края на 2011 г., може да бъде урегулиран съгласно важащото към момента законодателство. Например собственик на къща, вдигната с разрешително за 100 кв. м, а реално е 150 кв. м, към днешна дата притежателят ѝ има право да си урегулира строителните нарушения. За това обаче се начислява съответна държавна глоба. - При всяко прехвърляне с покупко-продажба на недвижим имот - било то земеделска земя, парцел, хоризонтална или вертикална планировка, собствеността се придобива с вписването на нотариалния акт. За да се стигне до това, има законова процедура, в която участват строителен инженер, топограф, нотариус и счетоводител по необходимост. Законът в Гърция не изисква участието на адвокат при подписването на нотариалния акт при покупка на имот. Много българи прибягват до услугите на адвоката на продавача или въобще не ангажират такъв. Всяко физическо или юридическо лице, за да придобие недвижимо имущество в Гърция, е длъжно да има данъчен представител и данъчен номер. При закупуване на имот от българско дружество юридическото лице купувач следва да се консултира подробно със счетоводител и адвокат по въпросите, свързани с неговите права и задължения. - За прехвърлянето на имот се заплаща нотариална такса, която изчислява нотариусът. Данъкът за прехвърляне е 3%, а таксата за вписване е 5,75 на хиляда от данъчната оценка или от реалната цена на имота. Всеки собственик следва да плаща налог на общината, както и извънреден данък имоти, който беше наложен с меморандума, подписан от Гърция. Всички тези налози са съобразени с големината на имота. Например за къща от 100 кв. метра в Халкидики се плащат приблизително 350 евро извънреден годишен данък и по 1 евро на кв. м общински данък. Той се внася на всеки два месеца със сметката за тока. При експлоатиране на имота, например при предоставяне за ползване на роднина или отдаване под наем на трето лице, се налагат допълнителни данъци. - Това е работа на полицията и на данъчните.  Нещо невиждано досега е на път да отприщи нови вълнения сред гърците. Властта пуска багери срещу незаконните им постройки, с които е осеяна южната ни съседка. Мнозина сочат именно тези сгради за една от причините пожарът в Атика да вземе толкова жертви. Един господ знае колко постройки ще бъдат сринати, ако централната власт изпълни заканата си. “Създаде се обаче впечатление, че всяка втора къща в Гърция е незаконна. А това не е така. Да, има много нарушения при строителството, но законът си е закон. Просто има няколко златни правила, които трябва да се спазват при закупуване на имот и неговото застрояване”, казва за “24 часа” инж. Сотирис Воядзис, проектант и общински съветник в Солун. Неговият първи съвет към българите е Доста сънародници се подлъгват и продължават да се интересуват от терени предимно в туристическите райони на Гърция. Новият закон в южната ни съседка изисква да се отиде при нотариус с официално становище на строителен инженер за имота. В него трябва да е посочена точната площ, както и дали сградата отговаря на вписаното в документа. “Ако купувате къща от 100 кв. метра, а реално тя е 120, поискайте продавачът да реши проблема с разликата. Редно е той да плати глобата, за да легализира останалите 20 кв. метра. Освен че ще получите напълно законна площ, спестявате си разходи и тежка административна процедура”, съветва инж. Воядзис.  По думите му много чужденци предпочитали да купят терен и да си вдигнат къща по свой вкус. Тук обаче има тънък момент. Това не го пише в нотариалния акт. Всеки район в Гърция има различен процент. Официална информация се получава от техническата служба към съответната община. Един строителен инженер ще ви го каже веднага, но документът се издава от кметството. Така отпада рискът да се окаже, че искате да строите 100 кв. метра, а имате право само на 50. Следващата стъпка е изповядване на сделката”, обяснява проектантът с дългогодишен опит. Препоръчва Тя осигурява и необходимите разрешителни. Те са три на брой: право на строеж, удостоверение, че теренът не е в защитен горски район, и нещо много важно - разрешение от местната археологическа служба. Много са районите в Гърция с особен статут заради наличие на антики. Ако не дай боже сте купили терен в такава зона, следва едно ходене по мъките. При изкопаването на основите е задължително присъствието на археолог. Ако няма находки, той издава документ и строителството започва. Но в случай че се появят артефакти, строежът се замразява и започват проучвания. Последна дума има министерството на културата. Такава съдба сполетя метрото в Солун, чието изграждане продължава повече от 20 г. На много места по трасето се появиха древни останки и това забави изпълнението му. След като вече сте преминали всички процедури и сте получили разрешителни, започва същинското строителство. То се извършва на три етапа - полагане на основи, изпълнение на груб строеж и окончателно завършване. И всичко това под непрекъснатия контрол на технически експерти от три различни служби. Дали съществува възможност да се подкупи някой от тях, е логичен въпрос, тъй като все пак става дума за Балканите. Оказва се, че това практически е невъзможно. Поне единият от тези служители ще спази закона. Никой вече не рискува, дори и да сте му роднина, категоричен е общинският съветник.  Според него много Такава сделка трябва да се изпипа добре, когато става въпрос за парцели със статут на обработваема земя. Това са терени по няколко декара. От тях не можеш да броиш за 200 кв. м, както казват много от новите собственици. Реално се купува идеална част, която отговаря на 200 кв. метра. Споразумяваш се с продавача, че твоята площ е оттук дотук. Няма риск за невалидност на сделката. Купувачът е собственик на тези квадратни метри, но те са идеална част. Може да ги продава, да ги прехвърля на роднини. Покупката е реална, но статутът е различен. Не се позволява строителство. Ако видите на Халкидики например извън регулация голям терен с няколко къщи, това определено е незаконно строителство. Собствениците на къщите или постройките защото тя не фигурира в кадастъра. Тук купувачът е наясно и рискува сам, защото самият собственик не може да представи документ за притежание на къщата. Измама няма. И двете страни знаят какво си закупил. Да, много гърци почиват през лятото в такива къщи. Някои успяха да ги легализират донякъде, други просто са в пълно нарушение на всички разпоредби. Когато сте купили такъв имот, не може да имате и претенции. И за поставянето на каравани върху такива места си има изисквания. Няма реална възможност да получиш ток, ако не крадеш от съседа. Но и ползването на каравана не е без норматив. Процедурата е лесна. Изисква се инженер да ви изготви елементарен проект за отводнителен канал, снабдяване с питейна вода и циментиране на част от мястото. Когато всичко това се изпълни, следва проверка от общината и издаване на разрешение за ползване. Процедурата е кратка, не е скъпа, но е задължителна. Има обаче един начин да получиш всички екстри законно. Правят го много гърци, а и чужденци. Собственикът на караваната има например търговска фирма. Декларира в общината, че тези 200 кв. м са склад на фирмата му. Слага табела и няколко палета строителни материали, все едно е склад на едро. Не се изисква да бъде дори покрит. Тогава караваната се явява офис в склада и получавате всичко -ток, вода, телефон. В този случай се плащат по-високи данъци на съвета. Но това е единственият начин да заобиколиш закона. Как обаче се появиха тези над 3000 незаконни строежа само в област Атика? Не е тайна, че властта си затваряше очите по чисто политически причини - нарушителите са избиратели. Е, имаше през годините и показни акции, но рядко. “Незаконно означава строено без технически проект и реално без право. Констатира се от технически експерти, че своеволно си строил. Следва глоба. Ако не се подчиниш - пак финансова санкция. После те съдят и те принуждават да го събориш”, връща лентата инж. Воядзис. Той не отрича, че преди 2011 г. надзорът е бил слаб. Реагирало се е рядко, само при официален сигнал. Ако няма жалба, никой няма да дойде да мери колко квадратни метра строиш на село в двора. Кметът, разбира се, вижда, че се гради незаконно, но това не му е работата. Има техническа служба, а тя е към съответната областната управа. “В Атика, а и не само там имаше прехвърляне на отговорност. Всички си затваряха очите, нали става въпрос за “наши хора”. Сега просто ще бъде приложен законът”, убеден е инженерът. За да не рискувате при покупка на недвижим имот в Гърция, най-сигурното е да си купите апартамент. Също така незаконни хотели в южната ни съседка няма. Най-много нарушения има при вилите за лично ползване. “Неотдавна пуснахме в експлоатация страхотна вила на българин. Тя е на брега на полуостров Ситония, средния ръкав на Халкидики. Това е един от перфектните проекти”, категоричен е инж. Сотирис Воядзис. Сънародникът ни с помощта на адвокатска кантора се сдобил с брилянтен договор за покупка на терена. Тя му набавила всички нужни разрешителни. Наел строителна фирма за изпълнение. “Е, направихме няколко проекта, но наистина се получи едно бижу”, казва той. Според Воядзис много гърци също грешат при сключване на сделка, защото не се обръщат към специалисти. Например, не наели адвокат, защото се познавали с продавача, пък после се оказало, че им пласирал терен, върху който нямат право да строят. В другата крайност пък били германците, споделя инженерът. Семейство от Мюнхен купило къща на Халкидики. Започнало да я реновира, но непрекъснато изисквало от строителната фирма да им показва разрешителните. Дори и такива, които не се изискват. “То гръцката бюрокрация няма равна, но и германците бяха толкова наплашени от слухове, че ни побъркаха”, казва инженерът.", "date": "2018.08.11", "title": "Българи завъртяха шеметен нелегален бизнес в Халкидики"}
{"url": "https://www.24chasa.bg/novini/article/6996522", "text": "19.8.2003 г., 11,30 ч, кръстовището на булевардите “България” и “Гоце Делчев”. Сребристосив “Мерцедес” спира на светофара, престроява се в най-лявата лента в посока пазара “Красно село” и чака зелената светлина, за да завие. Зад лимузината набива спирачки черен “Фолксваген Голф”. От него изскачат въоръжени и маскирани мъже с “Калашников”. Дъжд от куршуми облива мерцедеса. Мишената е пътникът, който се вози на задната седалка на луксозната кола. “Видях стрелеца. Беше с черни прибрани обувки, може би кубинки, черен панталон, черно поло и качулка на главата. Първо стреля отзад, а след това отстрани на човека, седнал на задната седалка отдясно. Не спираше да стреля, прекъсна откоса само веднъж, когато мина отзад и започна да стреля през прозореца. Гърмеше от по-малко от метър от колата. Стреляше разскрачен и се движеше на големи крачки. Беше абсолютно спокоен, нито веднъж не се огледа, беше абсолютно хладнокръвен. До последния момент си мислех, че гледам филм”, разказва очевидец. Всичко продължава 15-20 секунди. Килърът се мята в голфа, където го очаква шофьорът, също маскиран. Според очевидците той също стрелял през отворен прозорец. Мерцедесът потегля с бясна скорост към Военна болница, като по пътя едва не прегазва полицай. Голфът прави обратен завой в посока “Бояна”. Очевидците са толкова ошашавени, че когато светва зелен сигнал, нито една кола на оживеното кръстовище не потегля. Вестта се разпространява мълниеносно. Убит е митичният Филип Найденов-Фатик. Шофьорът му Росен Желязков-Жабока също е ранен, но оцелява. Поне 30 куршума са попаднали в главата и тялото на Фатик, а колата му е надупчена от стотина, показват аутопсията и огледът на автомобила. По принцип той се движел с бронирани мерцедес и джип и затова не е ясно защо във фаталния вторник избира небронирана кола. Фатик е една от митичните и спорни фигури на прехода. Той е близък с всички босове от подземния свят. Официалният му бизнес е търговия с коли. Побратим е на основателя на “Мултигруп” Илия Павлов и в знак на уважение взема фамилията на баща му Павел Найденов. Истинското му име е Фатик Тюркмен. Син е на сириеца Исмет Шабан Тюркмен, наричан Стария Фатик или Големия Фатик. Знае се, че бащата е вербуван от бившата Държавна сигурност. По време на комунизма държи каналите за оръжие и каптагон. Час след стрелбата полицията открива на сметището в “Суходол” опожарен голфа на стрелците. Той е бил откраднат месец по-рано, като номерата също са свити от друга кола. След инцидента цяла София е блокирана. В МВР е свикано спешно заседание. 15 години след убийството на Филип Найденов-Фатик за показния разстрел в София няма виновни по подобие на десетките други екзекуции, станали през 90-те години на миналия век и началото на този. Криминалистите работят по три версии - контрабанда на коли, трафик на дрога и лични мотиви. Нито една обаче не ги отвежда до килърите и делото попада в графата “Студени досиета”. Животът на фамилията Тюркмен обаче продължава да привлича вниманието. Неотдавна една от двете дъщери на Фатик - Александра, която от 3 г. живее в Ню Йорк и работи за американска дизайнерка, разказа, че вече дори ѝ ставало неприятно, когато някой идвал при нея, за да й благодари, че преди години баща ѝ му е помогнал с пари или му е подарил кола. Александра е по-голямата от двете дъщери на Фатик, родени от брака му с Адриана, възпитаничка на Френската гимназия и Софийския университет. Двамата се женят през 1993 г. Съпругата на Фатик е в модния бизнес от години. Има бутици за дрехи в центъра на столицата, където представя известни марки. По-малката им дъщеря, също Адриана, кръстена на майка си, преди години попадна в медиите заради изключително неприятен инцидент. Момичето беше ударено от шефа на фирма “Титан” и бивш собственик на ЦСКА Димитър Борисов на 27 март 2013 г., излизайки от тоалетната на столично заведение. 16-годишната тогава ученичка била там заедно с майка си заради рожден ден на приятелка. Борисов бе наказан с глоба от 2000 лв. за нанасяне на лека телесна повреда. От личния фейсбук профил на Адриана става ясно, че тя живее в София за разлика от сестра си. От април тази година работи като брокер на луксозни имоти. Момичето е учило в Нов български университет и се е изявявало като модел. Завършила е и Италианския лицей в София. Децата и съпругата на Фатик са много близки с другата известна вдовица - Мая Илиева, съпруга на на убития през 2005 г. бос на “ВАИ холдинг” Георги Илиев. Любопитна подробност е, че Фатик има още една дъщеря - Никол, родена от връзката му с Невена Стойчева, дъщеря на бивш полицай. Детето се ражда почти по едно и също време с Адриана. През 2013 г. трагедия беляза фамилията. 20-годишният племенник на Фатик - Исмет, се убива с беемвето си. Също като вуйчо си момчето било любител на високите скорости. Неговият баща Дениз Тюркмен пък години наред имаше проблеми с правосъдието. През 2009 г. бе арестуван при опит да влезе у нас с фалшив паспорт. Той имаше забрана от 2001 г, когато бе изгонен с още трима грузинци. През 2014 г. бе арестуван по подозрение, че с негов съучастник изнудвали собственик на имот за 2 млн. евро в  кв. “Люлин” да им го прехвърли. На 27 август 2003 г. в София се провежда среднощна акция на полицията. Униформените задържат Асен Петров-Шаки, Йосиф Йосифов-Йоско, Борис Арсов-Борчо и още трима. Криминалистите смятат, че те са съпричастни към разстрела на Фатик. Доказателства обаче не са събрани и мъжете са пуснати. През декември 2003 г. Борчо е убит пред Боянската църква, Шаки е гръмнат на 31 август 2004 г. Йоско се укрива от няколко години и е обявен за издирване. Нещастията за клана Тюркмен не свършват с разстрела на Фатик. В края на март 2013 г. едва на 20 години при зверска катастрофа загива племенникът му Исмет. Младежът, който е любител на високите скорости също като вуйчо си, връхлита с беемвето си върху пасат на бул. “Цар Борис III”. Освен него умира и спътникът му, на 17 г. Исмет е син на една от двете сестри на Фатик - Мелтем Тюркмен, наричана от всички Марта, и грузинеца Дениз Тюркмен, чието истинско име е Дмитрий Юриевич Цхондия. Той приема фамилията на жена си в знак на уважение към семейството ѝ. Дениз не присъства на погребението на сина си, защото по това време е обявен за издирване.", "date": "2018.08.11", "title": "Машина на времето: Блясък, трагедии и проблеми около фамилията Тюркмен"}
{"url": "https://www.24chasa.bg/novini/article/7005150", "text": "Крайнодесният вицепремиер на Италия Матео Салвини е разпоредил да бъдат въведени промени в официалните формуляри, така че еднополови двойки да не могат да се обявяват за родители на деца, предаде Ройтерс. В интервю за католическия онлайн вестник \"Нуова бусола куотидиана\" Салвини, който е вътрешен министър и лидер на антиимигрантската партия \"Лига\", казва, че е дал указания във формулярите за лични документи за деца вече да няма графи \"родител 1\" и \"родител 2\", а да бъде изписано \"баща\" и \"майка\". \"Ние ще защитим естественото семейство, основано на съюза между мъж и жена. Аз ще използвам всички свои възможни правомощия\", заявява той, цитиран от БТА.  В Италия сурогатната бременност е незаконна, а еднополовите двойки нямат право да осиновяват деца. Но някои съдилища и общински администрации в страната дават родителски статут на партньора на майка или баща, които имат деца от предишна връзка, въпреки че това не е предвидено от националното законодателство. Салвини настоява, че правителството никога няма да приеме сурогатна бременност или \"подобни ужасии\". Според проучвания на общественото мнение сега Матео Салвини е най-популярният политик в Италия. Неговата социално консервативна политика засега се харесва на избирателите. Анкета на \"Ипсос\" сред католици, декларирали, че ходят на литургия поне веднъж седмично, установява, че подкрепата за него се е удвоила за период от четири месеца - през март тя е била под 16 на сто, а през юли е достигнала близо 32 процента, съобщи Ройтерс.", "date": "2018.08.11", "title": "Матео Салвини нареди промени в защита на \"естественото семейство\""}
{"url": "https://www.24chasa.bg/novini/article/7005157", "text": "Земетресение с магнитуд 5,1 бе усетено по североизточното крайбрежие на основния японски остров Хоншу, съобщи японската национална метеорологична служба, цитирана от ТАСС. Няма данни за жертви или материални щети. Тревога за цунами не е издадена, предава БТА.  Епицентърът на труса е бил в Тихия океан край бреговете на префектура Фукушима, на дълбочина около 20 км под океанското дъно. Земетресението е било усетено и в съседната префектура Мияги.", "date": "2018.08.11", "title": "Земетресение разлюля японския остров Хоншу"}
{"url": "https://www.24chasa.bg/novini/article/7005162", "text": "Стотици души са ранени в сблъсъци с полицията в Румъния, където снощи се състояха антиправителствени протести, предаде ДПА, цитирайки Аджерпрес. Около 440 души, в това число 24 полицаи, са ранени, след като полицията използва сълзотворен газ в опит да овладее ситуацията в редица квартали на столицата Букурещ. Край сградата на правителството бяха арестувани няколко души. По данни на полицията в Букурещ са протестирали 20 000 души. Хиляди души протестираха и в други градове, предава БТА.  Румънците са недоволни от решенията на управляващите социалдемократи по отношение на правосъдните закони и наказателните кодекси, от отстраняването на ръководителката на антикорупционната агенция и от факта, че лидерът на социалдемократите Ливиу Драгня ръководи Камарата на депутатите, въпреки че е осъден на затвор за корупция.", "date": "2018.08.11", "title": "Над 400 са ранени при антиправителствените протести в Румъния снощи (Снимки)"}
{"url": "https://www.24chasa.bg/novini/article/7005174", "text": "Служител на авиокомпания открадна самолет без пътници от международното летище Такома в Сиатъл, в северозападната част на САЩ, и излетя без разрешение, но малко след това се разби в залива Пюджит, предадоха световните агенции, като се позоваха на летищните власти. По първоначални данни, цитирани от Асошиейтед прес, авиомеханик е откраднал двумоторен турбовитлов самолет \"Бомбардие\" Q400 на авиокомпания \"Хърайзън еър\". Самолетът бил последван от два изтребителя Ф-15, казаха от полицията, която отрича случаят да има нещо общо с тероризъм, отбелязва Франс прес. \"Това не е терористичен инцидент. Информацията е потвърдена. Става въпрос за самоубийство на сам човек. Знаем за кого става дума. Няма друг замесен\", посочи в Туитър полицията в окръг Пиърс, щата Вашингтон, без да даде подробности, предава БТА. Американската брегова охрана е изпратила свой кораб на мястото на катастрофата, след като очевидци казаха, че са видели в небето да се издига стълб от дим. Летището временно е спряло работа, но сега то отново работи нормално, уточни ТАСС. Властите изясняват случилото се.", "date": "2018.08.11", "title": "Самолет се разби в морето, след като излетял  без разрешение от Сиатъл (Видео)"}
{"url": "https://www.24chasa.bg/novini/article/7005193", "text": "Един човек загина снощи в експлозия в завод за военно оборудване близо до Солсбъри в Англия, съобщи британската фирма Кемринг груп, цитирана от Ройтерс. При експлозията в завода Кемринг Каунтърмежърс има и един ранен, който е приет в болница, съобщи фирмата в Туитър. Обектът е евакуиран, а ситуацията е под контрол. Води се разследване на причината за експлозията, предава БТА.  В завода се произвежда оборудване за защита на военни кораби и самолети от нападения.", "date": "2018.08.11", "title": "Взрив в завод за военно оборудване близо до Солсбъри, има загинал"}
{"url": "https://www.24chasa.bg/novini/article/7005201", "text": "От днес е отменено  , припомня  .  Възстановяването в Мизия след пороите миналия месец продължава. Все още се извозват кални наноси и се извършват дейности по изцяло новото изграждане на трите напълно разрушени улици. Общият размер на щетите в Мизия е близо 2 млн. лева. Продължава възстановяването и на язовир \"Рогозен\" в община Хайредин. Пороят отнесе част от укреплението на преливника му, който е в ремонт от пролетта. Предстои пълно източване на водоемите от каскадата, която е част от язовира, за да се завършват строителните дейности.", "date": "2018.08.11", "title": "Отмениха бедственото положение в Мизия, Хайредин и Борован"}
{"url": "https://www.24chasa.bg/novini/article/7005192", "text": "През второто тримесечие на 2018 г. общинските администрации на територията на област Велико Търново са издали разрешителни за строеж на 26 жилищни сгради с 288 жилища в тях и с 38 888 кв. м разгъната застроена площ (РЗП) и на 45 други сгради с 25 863 кв. м РЗП. Това съобщават от отдел \"Статистически изследвания - Велико Търново\". Спрямо предходното тримесечие издадените разрешителни за строеж на жилищни сгради се увеличават с 30 %, броят на жилищата в тях - с над седем пъти, а разгънатата им застроена площ - с близо шест пъти. При издадените разрешителни за строеж на други сгради е регистрирано намаление на броя с 2.2% и нарастване на общата им застроена площ - със 141.2%, счат данните на статистиката. В сравнение с второто тримесечие на 2017 г. издадените разрешителни за строеж на нови жилищни сгради в областта намалява с 51.9%, но броят на жилищата в тях се увеличава със 121.5%, а разгънатата им застроена площ - със 119.1%. При другите видове сгради броят на издадените разрешителни за строеж се увеличава със 7.1%, докато общата им застроена площ намалява с 23.0%. През второто тримесечие на 2018 г. в област Велико Търново е започнал строежът на 30 жилищни сгради с 381 жилища в тях и с 46 851 кв. м обща застроена площ, и на 33 други сгради с 15 748 кв. м РЗП. Спрямо предходното тримесечие започнатите жилищни сгради се увеличават със 130.8%, жилищата в тях - с 28 пъти и общата им застроена площ - със 17 пъти. Броят на започнатите други сгради нараства със 73.7%, а тяхната РЗП - с 214.1%. В сравнение с второто тримесечие на 2017 г. започнатите нови жилищни сгради нарастват със 150 %, жилищата в тях - с близо 31 пъти, а разгънатата им застроена площ - с 15 пъти. Броят на започнатите други видове сгради се увеличава с 65 %, а общата им застроена площ намалява с 35.5%.", "date": "2018.08.11", "title": "30 на сто повече разрешения за строеж издадени през април-юни във Великотърновско"}
{"url": "https://www.24chasa.bg/novini/article/7005313", "text": "Колумбия ще напусне Съюза на южноамериканските нации (УНАСУР), съобщи външният министър Карлос Трухильо, цитиран от ДПА. Богота още не е уведомила официално регионалната междуправителствена организация за решението си, защото обсъжда с няколко страни членки възможността и те да напуснат. УНАСУР е създадена през 2008 г. за насърчаване на регионалната интеграция като преграда пред влиянието на САЩ. В нея членуват 12 държави, предава БТА. УНАСУР е до голяма степен парализирана от политически разделения и вътрешни спорове как да се реши проблемът с икономическата и политическа криза във Венецуела. Трухильо обвини УНАСУР, че не е осъдила \"унищожаването на венецуелската демокрация\" при управлението на президента Николас Мадуро. Консервативният президент на Колумбия Иван Дуке, който положи клетва във вторник, се ангажира в предизборната си кампания страната да напусне УНАСУР. Други страни, които обмислят подобен ход, са Чили, Перу и Аржентина, заяви Трухильо. Колумбия, Чили, Перу, Аржентина, Бразилия и Парагвай вече са замразили членството си в УНАСУР.", "date": "2018.08.11", "title": "Колумбия ще напусне Съюза на южноамериканските нации"}
{"url": "https://www.24chasa.bg/novini/article/7005323", "text": "Противопожарни екипи в Южна Калифорния се борят да попречат на горски пожар да погълне още жилища в Лейк Елсинор, а пожарникарите в северната част на щата постигнаха напредък срещу други големи пожари, предаде Асошиейтед прес. Пожарът, наречен Свещения огън, е обхванал Националния парк на Кливланд и заплашва хиляди жилища в Лейк Елсинор и други селища. Снощи той достигна площ от близо 77 кв. км. Пожарникарите съобщават, че са овладели 10 процента от него. Силните пориви на вятъра продължават да разпалват пламъците, очаква се те да се засилят днес следобед. Издадена е заповед за евакуацията на 20 000 души, предава БТА.  Съдът отложи повдигането на обвинение срещу 51-годишния Форест Кларк, заподозрян, че е запалил пожара умишлено. Определена му беше гаранция от 1 милион долара. Кларк твърди, че обвиненията са фалшиви, но ако бъде признат за виновен, може да получи доживотен затвор. Същевременно обхващащият няколко огнища пожар Мендосино северно от Сан Франциско - най-големият пожар в историята на Калифорния - е 60 на сто овладян. Сега той застрашава 1500 жилища, а не 12 000, както беше по-рано тази седмица.", "date": "2018.08.11", "title": "Продължава борбата с горските пожари \nв Калифорния (Снимки)"}
{"url": "https://www.24chasa.bg/novini/article/7005327", "text": "Най-малко 70 000 души се стекоха днес в Наха, главния град в префектура Окинава, на протест срещу преместването на авиобаза \"Футема\" на американската морска пехота на по-слабо населено място в същата префектура, съобщиха в Туитър организаторите, цитирани от ТАСС. Асошиейтед прес съобщи за десетки хиляди протестиращи, събрали се в Окинава, за да изразят несъгласието си базата да бъде преместена на друго място на южния японски остров, предава БТА.  Участниците в акцията почетоха паметта на починалия миналата седмица губернатор Такеши Онага, който оглавяваше движението против американската военна база от избирането си през 2014 г. Онага бе обещал да попречи на централното правителство да премести базата и критикуваше Токио, че не зачита волята на местните жители. Заместник-губернаторът Киичиро Дзяхана, представляващ Онага на днешния протест, заяви, че ще продължи делото му. Около половината от 50-те хиляди американски войници в Япония са базирани на остров Окинава, припомня АП.", "date": "2018.08.11", "title": "Най-малко 70 000 протестират днес срещу преместването на авиобаза на САЩ"}
{"url": "https://www.24chasa.bg/novini/article/7005342", "text": "Две деца, бременна жена и двама мъже са откарани в болница след жестока катастрофа по пътя Варна - Бургас, близо до Старо Оряхово. Състоянието на ранените е тежко, лекарите от МБАЛ \"Св. Анна\" във Варна правят всичко по силите си да спасят живота им. Тежкият инцидент стана около 12.38 часа. Бургаски ситроен и рено с украинска регистрация са се сблъскали челно при навлизането в остър завой. Наложило се е на мястото да бъде изпратен специализиран автомобил на пожарната, който да разреже двете коли, за да бъдат извадени хората от там. Знае се, че българинът, който е пътувал в бургаския ситроен, е бил сам в колата. Семейството с двете деца е било в украинската кола. Към момента на мястото на произшествието се извършва оглед, движението се осъществява само в средна лента и има огромно задръстване. Предполагаемата причина за тежкото произшествие е несъобразена скорост, заради която и двете коли най-вероятно не са карали в лентите си при навлизането в завоя.", "date": "2018.08.11", "title": "Меле на пътя Варна - Бургас, петима, сред които бременна и 2 деца, са ранени (Снимки)"}
{"url": "https://www.24chasa.bg/novini/article/7005348", "text": "Турският президент Реджеп Тайип Ердоган обяви, че отношенията на Турция със Съединените щати не могат да бъдат \"асиметрични\" и че страната му може да се насочи към нови съюзници. В авторски материал, поместен във вестник \"Ню Йорк таймс\" под заглавие \"Как Турция вижда кризата със САЩ\", Ердоган предупреждава, че \"едностранните действия срещу Турция от страна на САЩ, наш съюзник от десетилетия, ще послужат само да подкопаят американските интереси и сигурност\". \"Преди да стане твърде късно, Вашингтон трябва да се откаже от погрешната представа, че отношенията ни може да бъдат асиметрични и да приеме факта, че Турция има алтернативи. Ако те не променят тази тенденция на унилатерализъм и неуважение, това ще ни накара да потърсим нови партньори и съюзници\", пише Ердоган, цитиран от БТА.  Президентът откроява десетилетната история на стратегическото партньорство между двете държави, в което, както той изтъква, САЩ са разчитали на помощта на Турция. Той споменава конкретно Корейската война, Кубинската ракетна криза, действията в Афганистан след терористичните нападения на 11 септември. Ердоган същевременно изразява разочарование, че САЩ \"многократно и последователно не са разбирали и зачитали тревогите на турския народ\". \"През последните години нашето партньорство е подлагано на изпитание от разногласия. За съжаление, нашите усилия да променим тази опасна тенденция се оказаха безполезни. Ако САЩ не започнат да уважават суверенитета на Турция и да докажат, че разбират опасностите, пред които е изправен нашият народ, партньорството ни може да е застрашено\", посочва той. Президентът акцентира по-специално върху това, че САЩ не са отговорили на многократните искания от страна на Турция да й предадат мюсюлманския проповедник Фетуллах Гюлен, който живее в щата Пенсилвания. \"Гюленистите се опитаха да извършат кървав преврат на 15 юли срещу моето правителство. В тази нощ милиони обикновени граждани се стекоха на улиците, водени от същото патриотично чувство, каквото несъмнено са изпитали американците след Пърл Харбър и терористичните атаки на 11 септември\", пише в статията турският лидер. Той напомня, че в нощта на метежа на 15 юли 2016 г. 251 души загинаха, сред които и неговият съветник Абдуллах Тайип Олчок и синът му. \"Аз също щях да се присъединя към тях, ако отрядът убийци, който преследваше мен и семейството ми, беше успял. Турският народ очакваше от САЩ недвусмислено да заклеймят преврата и да покажат солидарност със законно избраното правителство. Те не го направиха\", добавя той. Турският държавен глава посочва и други причини за напрежението в турско-американските отношения напоследък - фактът, че САЩ снабдяват с оръжие свързаните с ПКК сирийски бунтовници, както и санкциите, наложени срещу двама турски министри покрай казуса със задържания в Турция американски пастор Андрю Брънсън. \"САЩ отправиха нагли заплахи срещу приятелска страна и продължиха със санкции срещу няколко министри от кабинета ми. Това решение бе неприемливо, нерационално и в крайна сметка вредно за дългогодишното ни приятелство\", посочва турският лидер.", "date": "2018.08.11", "title": "Ердоган към Вашингтон: Турция може да започне да търси нови приятели и съюзници"}
{"url": "https://www.24chasa.bg/novini/article/7005350", "text": "Японското външно министерство обяви, че проверява съобщения в медиите за арестуван този месец в Северна Корея (КНДР) японски гражданин, предаде Асошиейтед прес. В. \"Асахи\" съобщи, че японецът може да бъде обвинен в шпионаж. Японската телевизия Ен Ти Ви съобщи, че задържаният е 39-годишен мъж, описващ се като \"автор на видеозаписи\", който бил на посещение в Северна Корея като част от група туристи. Очаквало се той да се върне в Япония на 13 август, но контактът с него неотдавна прекъснал. Според телевизията той може да е бил задържан при опит да заснеме военен обект в Северозападната част на КНДР. Япония все още се опитва да договори освобождаването на японци, отвлечени в Северна Корея преди десетилетия. Съдбата им е ключов въпрос за отношенията между двете страни, припомня БТА.  Токио се опитва да организира среща на високо равнище с Пхенян. Източник, близък до японското правителство, казал пред в. \"Асахи\", че е възможно КНДР да се опитва да използва японския гражданин като разменна монета в преговорите, съобщава Франс прес.", "date": "2018.08.11", "title": "Япония проверява дали неин гражданин е бил задържан в Северна Корея този месец"}
{"url": "https://www.24chasa.bg/novini/article/7005375", "text": "Търговията с пшеница в Добричка област е активна – каза председателят на Националната асоциация на зърнопроизводителите Костадин Костадинов. „В региона нямаше покълнала пшеница при жътвата и това я прави с добро качество” – добави той. Основно се търсят сделки на 340 лв за тон. Добруджанската пшеница отива за износ в Европейския съюз, а оттам фирми я преразпределят към други пазари – обяснява Костадинов. В Добричка област жътвата на пшеницата приключи с прибрани 660 863 т от около 1,2 млн. дка. През м.г. количеството е било 725 000 т. Средният добив т.г. е 541 кг от дка при 590 за м.г. Според Костадинов, меката зима и сухата пролет са довели посевите до стрес и те „поемали” лесно различни болести, като кафявата ръжда, която беше обхванала 50 процента от пшеницата в Добрич. До 15 дни в Добричка област се очаква да започне и жътвата на слънчогледа. „На някои места в страната жътвата на културата е започнала” – съобщи Костадинов.", "date": "2018.08.11", "title": "Добруджанска пшеница се изнася за Европейския съюз"}
{"url": "https://www.24chasa.bg/novini/article/7005379", "text": "Швейцарските власти водят разследване за смъртта на отровен от неизвестно вещество сътрудник на базелския Музей на историята на фармацевтиката, съобщи Швейцарската телеграфна агенция. По данни на прокуратурата в петък около17:30 часа местно време по тревога били повикани спасителните служби, след като в едно от помещенията на музея бил открит мъртъв сътрудник. Произшествието се случило в една от стаите, където се съхраняват токсични вещества, предава БТА. Лекарят констатирал смъртта на служителя. Достъпът до музея и до околните улици бил временно блокиран. Трима музейни работници били евакуирани, като никой от тях не бил пострадал. След направените измервания на специализираните служби не било констатирано присъствие на химически вещества, представляващи опасност за околната среда. Властите изясняват причината за смъртта на сътрудника на музея и вида на отровилото го вещество.", "date": "2018.08.11", "title": "Сътрудник в Музея на фармацевтиката в Базел почина от отравяне с токсично вещество"}
