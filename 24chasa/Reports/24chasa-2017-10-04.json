{"url": "https://www.24chasa.bg/novini/article/6480795", "text": "С обвинение и за опит за убийство ще се сдобие до дни Стефан Станев, обвинен за убийството на красивата студентка Виола Николова.  Той ще бъде подведен под отговорност и за опит да умъртви свой съкилийник. Това съобщи в интервю за \"24 часа\" новият районен прокурор на София Радослав Димов. Той обясни, че във вторник делото срещу Станев за нападение на негов съкилийник с химикалка е било изпратено в Софийска градска прокуратура с мнение да се  преквалифицира от нанасяне на средна телесна повреда в опид за убийство. Димов обясни, че след случая със Станев, срещу когото имаше 32 жалби от семейството на бивщата му съпруга, които са били прекратени, от Софийска районна прокуратура са променили правилата.", "date": "2017.10.04", "title": "Погват убиеца на Виола и за опит за убийство с химикалка"}
{"url": "https://www.24chasa.bg/novini/article/6480765", "text": "Едва 900 битови потребители са сменили доставчика си на ток до момента. На този фон изглеждат трудно постижими плановете след около 5 години всички домакинства да бъдат на свободния пазар на ток, съобщи  . Става въпрос за над 4,5 милиона битови потребители, 20% от които са крайно бедни. За да бъдат защитени около 1 милион българи, ще бъде въведена с 30% по-ниска тарифа до ползването на определено количество енергия. Облекчението ще важи за първите 5 години от освобождаването на пазара. За целта промените трябва да се разпишат в закона за енергетиката.", "date": "2017.10.04", "title": "Само 900 битови потребители са сменили доставчика си на ток"}
{"url": "https://www.24chasa.bg/novini/article/6480767", "text": "Оценен като “много добър” софийски прокурор с 3000 лв. заплата е обвинен в сводничество и кражба на ток. Преди да стане обвинител, Константин Сулев е работил в ГДБОП между 2006 и 2009 г. После станал районен прокурор в родния си Гоце Делчев, а през 2014 г. се преместил в Софийската районна прокуратура. Там разследвал дела за кражби, грабежи, измами и лихварство. Вместо да разследва лихвари обаче, според прокурорското спецзвено “Антикорупция” Сулев също раздавал заеми. Дал 300 лв. на своя 20-годишна позната през лятото на 2016 г. Момичето не могло да се издължи и Сулев й казал, че трябва да проституира, за да върне парите. После завел в дома ѝ трима “клиенти”, установили разследващите. Момичето не подало жалба, но няма данни да е било заплашвано от обвинителя. Впоследствие то разпознало и тримата мъже, с които било принудено да прави секс, и прокурора, който ги довел. Сулев е обвинен и че от 14 октомври 2015 г. до началото на 2016 г. е манипулирал електромера в блока си. Така спестил цели 81% от сметката си за електроенергия. “Извършили сме проверка в присъствието на служители на ЧЕЗ. Домоуправителят отвори електромера и открихме в него устройство за маипулиране на данните”, обясни пред “24 часа” шефката на спецзвеното Румяна Арнаудова. Тя посочи, че данните се потвърдили от сложна комплексна експертиза. След искане на главния прокурор Сотир Цацаров Сулев бе отстранен от длъжност от Висшия съдебен съвет (ВСС). Той е с ранг на апелативен прокурор и се разписва срещу 3000 лв. месечно. “Нямам коментар”, каза за “24 часа” Сулев. Атестационната комисия към ВСС му е дала най-високата оценка - много добър.", "date": "2017.10.04", "title": "Прокурор обвинен, че карал момиче да проституира заради 300 лв. дълг, и че крадял ток"}
{"url": "https://www.24chasa.bg/novini/article/6480773", "text": "Софийската математическа гимназия (СМГ) отново остана без директор, след като изпълняващият длъжността Зоя Савова е подала оставка, съобщи  Като причина тя е изтъкнала, че ѝ е трудно да реши натрупаните проблеми. Гимназията остана без директор през септември, когато титулярът Антони Стоянов беше уволнен след родителски и учителски протести. Скандалът избухна, когато Стоянов уволни учителката по математика Петя Тодорова.", "date": "2017.10.04", "title": "Софийската математическа гимназия пак остана без директор"}
{"url": "https://www.24chasa.bg/novini/article/6480743", "text": "Нов модел на финансиране на училищата, който трябва да сложи край на боя между училищата за приемане на възможно най-много ученици заради схемата “парите следват ученика”, предлага министърът на образованието Красимир Вълчев. От 1 януари финансирането вече няма да е само на база броя на учениците. Делегираните бюджети ще се определят от 3 разходни стандарта - на училището, на детето и на паралелката, обясни той пред депутатите от просветната комисия. “Финансирането в момента зависи единствено от броя на учениците, когато говорим за ниво първостепенен разпоредител. На ниво община разпределението става въз основа на формула, която има за цел да отчете и специфичните особености на училищата и детските градини”, обясни министърът. Промените, които се предвиждат в делегираните бюджети, са насочени към това да се балансира формулата за разпределение. Средствата може да бъдат диференцирани на ниво община. Увеличението ще е с 1 до 30% от бюджета на училището на различните места. Но таванът по-скоро ще е изключение, а средно ще е 4%. Промените, които предвиждаме, са насочени към това да балансираме формулата за разпределение, обясни министърът. Отделно от това повече пари ще има за училищата в малките и отдалечените общини, където е по-трудно да се привличат учители. Допълнителни средства ще има и за училища и детски градини с концентрация на деца от уязвими групи и такива на родители с по-ниско образование. С тях се работи по-трудно и нози трудът трябва да бъде овъзмезден, каза Вълчев.", "date": "2017.10.04", "title": "Нова схема за финансиране на училищата - не по бройка деца"}
{"url": "https://www.24chasa.bg/novini/article/6480740", "text": "Оставките на депутати, кметове, на общински съветници са авариен изход, който Това заяви в сряда президентът Румен Радев, преди да излети за посещение в Полша. Според него подобни случаи като в Хасково трябва да се разследват от независим орган, който да стигне до дъното на схемите и на моделите. правителството, каквото е неговото призвание, а по-скоро се използва като трибунал срещу президента. Това е недопустимо”, заяви Радев. Президентът обясни, че оценява усилията на премиера Бойко Борисов да поддържа диалога в момент, в който ГЕРБ води институционална и медийна война срещу президентството. “Както виждате, премиерът пред камерите подава ръка над масата и и продължават да безчинстват. Трябва да е ясно едно - не може да има разбирателство в името на корупционния комфорт на управляващите, които и да са те”, продължи с резкия тон държавният глава. Президентът нямало да приеме посланици да се бъркат в работата на българските институции. “Ако някои са свикнали да го правят, ще трябва да се отучат”, заяви Радев. Преди дни посланикът на САЩ Ерик Рубин каза, че българският кабинет трябва да внимава с избора на изтребител. Очаквано президентът не подписа указа за назначаването на Георги Чолаков за председател на Върховния административен съд. Така Висшият съдебен съвет, който от вторник е с нов състав, ще трябва да прецени дали да гласува отново само Чолаков, дали да избира между него и втория кандидат - Соня Янкулова, или да започне процедурата отначало. За нова процедура се обявиха двама от новите кадровици на съдебната власт. Настоящият председател на ВАС Георги Колев смята, че съветът може само да прегласува номинацията на Чолаков. Той беше избран с 20 гласа “за” от предишния състав на ВСС в средата на септември. Малко след това Румен Радев намекна, че вероятно няма да подпише указа, защото новият председател на ключовата съдебна инстанция трябвало да бъде избран от новия състав на кадровия орган, който встъпи в мандата си на 3 октомври. ", "date": "2017.10.04", "title": "Радев: Оставката на депутат е авариен изход, трябва дълбоко разследване на схемите (Обзор)"}
{"url": "https://www.24chasa.bg/novini/article/6480787", "text": "Президентът Румен Радев пристигна в Полша, където ще бъде на двудневно официално посещение по покана на полския си колега Анджей Дуда, съобщи БТА. Утре във Варшава президентите ще разговарят \"на четири очи\", след което ще се състоят пленарните разговори между официалните делегации на двете държави. Президентът Радев ще има срещи с министър-председателя Беата Шидло, с маршала на Сейма Марек Кухчински и със заместник-председателя на Сената Михал Северински. Президентите Радев и Дуда ще открият във Варшава полско-български икономически форум с участието на голям брой български фирми. Тази вечер в Българския културен институт в полската столица президентът Румен Радев ще участва в откриването на изложба и концерт.", "date": "2017.10.04", "title": "Президентът Радев пристигна на официално посещение в Полша"}
{"url": "https://www.24chasa.bg/novini/article/6480723", "text": "“Сестра ми е обикновен лекар от 33 години - искаше да стане шеф на болница (“Шейново”) и до ден днешен кълне Москов (бившия здравен министър Петър Москов по това време бе общински съветник и оглавяваше комисията по конкурса - б.а.), че е виновен. А това бях аз, тъй като помолих общинския съвет да не гласува кандидатурата ѝ. Дъщеря ми - също. Ако я пратя в частна фирма, фирмата заминава. Ако вземе държавна длъжност, ще стане страшно.” Това признание направи от Евксиноград Бойко Борисов, докато депутатите се хвърлиха в най-емоционалния си дебат, преди да гласуват оставката на Делян Добрев, която той подаде заради обвиненията на Елена Йончева от БСП, че назначава свои роднини. На въпрос какво ще се случи с Хасково сега, лидерът на ГЕРБ - партията, която издигна кмета Добри Беливанов, бе категоричен - морално е той да се оттегли и в града да има нови избори. “Няма да подам оставка, избран съм от хората”, даде отпор и снощи Добри Беливанов. След като Борисов даде публичен знак на своите да приемат оставката на Добрев, макар и да са убедени, че той не е нарушил моралните норми, депутатите от ГЕРБ и патриотите застанаха твърдо зад бившия енергиен министър. Дори заради своята висока експертиза. Думите на премиера, че ГЕРБ е дошла с нов морал, изтълкувани като призив към мнозинството да освободи подалия оставка, обаче не обърнаха вота. Както по време на дебата, така и при гласуването всички депутати на Борисов увещаваха Добрев да остане в парламента. Това роди и интригата на дебата - че между първия и втория в ГЕРБ има скандал. Наложи се Цветан Цветанов да декларира в кулоарите на парламента, че от вчера до днес се е чул няколко пъти с Борисов. Добрев остана депутат, след като ГЕРБ, “Обединени патриоти” и “Воля” гласуваха на два пъти “против” неговата оставка. “За” напускането му бяха самият той и парламентарните групи на БСП и ДПС. След като видя резултата, Добрев помоли за прегласуване, но и след него таблото показа 97 “за”, 99 “против” и 19 “въздържал се”. А дебатът преди развръзката беше потресаващ. “Няма да позволим Добрев да напусне парламента. Призовавам и колегите от БСП, които казаха, че той е достоен човек и не бива да излиза от Народното събрание, да гласуват по съвест”, апелира от трибуната Цветанов. И продължи: “Отидете в Провадия и Болярово да видите какво е феодализъм”, препоръча на БСП Цветанов. И пожела на всеки политик да получи подкрепата, която има Добрев. “Деляне, няма да позволя да те оцапат, както направиха с мен за кетчърите”, зарече се Цветанов. Тон за нечувания и невиждан дебат даде Спас Гърневски от ГЕРБ. В типичния си неподражаем стил той настойчиво установи: на световното в Бразилия. Нямате един кмет в Хасковско. Разби им енергийните схеми. Деляне, приятелю, моля те, не отстъпвай мястото си! Ти си нужен на този парламент, ти си нужен на България! Ако скочиш от борда, няма да стигнеш до водата - червените акули ще те разкъсат още във въздуха, така ще им се услади кръвта ти! Оттегли си оставката, иначе да я отхвърлим! След като дръпна това запомнящо се слово, Гърневски отиде до Добрев да го прегърне. и винаги се връщам, за ужас на червените”, даде своя дан и Антон Тодоров. И продължи: “Г-жа КорнелА Нинова, участвахте ли в приватизацията на “Техноимпекс” за жълти стотинки?” “Вие ли намерихте да говорите за родове, като цялата ви партия е от 15-20 рода”, спечели аплодисменти и Тома Биков от ГЕРБ. “Българската държава е започнала от рода Дуло. Родът сам по себе си не е нещо лошо”, включи се в дебата зам.-шефът на парламента Валери Жаблянов. Съпартиецът му Таско Ерменков пък започна да изрежда някакви други назначения на ГЕРБ, поради което председателят на НС Димитър Главчев бе великодушен: “Не ви взех думата само защото имате рожден ден. Честит рожден ден!” викна зам.-председателят на НС от ГЕРБ Цвета Караянчева. И продължи: “Не бива да позволим този доблестен човек да си отиде от НС.” “Очарователната г-жа Караянчева отиде към белканто, става за беквокал”, установи Славчо Велков от БСП. И предложи: “Един от вас (Антон Тодоров) дори се обяви за извънземен. Това бихме могли да го проверим веднага. Бихме могли. С една остра игла.” Още по-далеч отиде Валентин Касабов от “Обединени патриоти”: “Предлагам направо да разстреляме г-н Добрев! Нали кръв искате?” Вежди Рашидов закле Добрев да не им се връзва на БСП, за да не хване като него рак. Цветанов призна, че не може да си преброи есемесите в полза на депутата, който си подаде оставката. За да онагледи колко абсурдни са обвиненията за обвързаности, заместникът на Борисов огласи, че “Благодаря на всички за тази безпрецедентна подкрепа за един обикновен политик като мен. Г-жо Йончева, хората ще ме запомнят в политиката с всичко, което съм свършил през тези години. А вие ще се запомните като мой палач и убиец”, установи самият Добрев. - Колегите ме поставиха в много тежка ситуация. Благодаря им за подкрепата. Те не приеха този мой личен акт. Оттук нататък бих могъл да я внеса втори път, но няма да го направя, преди да говоря с тях, за да се убедя, че резултатът ще е различен. Защото в противен случай ще загубим още един пленарен ден в дебат по моята оставка, а аз не искам това да се случва. - Това е абсурдно твърдение. Няма разнобой, какъвто иска да го представи колежката Нинова. Виждате, че всичко, което коментираме, се случва открито пред вас. - Трябва да попитате него. Аз говорих в неделя сутринта с премиера Борисов и ви казах, че двамата обсъждахме ситуацията като тежка. - Аз оттам дори не съм си подал оставка, сега вие ми припомнихте, но при отказа да бъда освободен като народен представител, доколкото знам, продължавам да съм такъв. - Да. По най-бързия начин. Още днес или утре ще разговарям с адвокати. Ще съдя г-жа Йончева и всички останали. Например Александър Симов, когото чух по една от телевизиите, и всички, които са ме наклеветили в последните 10 дни, защото всеки трябва да носи отговорност за думите си. Много съжалявам колегите от БСП, защото те не могат да предложат решения и политики на хората и затова използват компромати и ченгеджийски истории, за да влизат в новините. Ще съдя Йончева за набеждаване, за което се носи наказателна отговорност. Защото твърдо вярвам, че трябва да престанат тези клеветнически кампании. - Има си кмет. Той се казва Добри Беливанов. Аз не съм чувал той да си подаде оставката... - Най-странното е, че всички споменати като хора, свързани с мен - една братовчедка и двама, на които съм кум, единият от които беше зам.-кмет, са подали оставка три дни преди Йончева да раздуха скандала. Те не подадоха оставка заради нея. - Ние ще подкрепяме добрите решения за града и ще се противопоставяме на тези, които не са добри. По Закона за местното самоуправление общинските съветници нямат механизъм, с който да направят един вид импийчмънт на кмета. Т.е. можеш да направиш импийчмънт на президента, но на кмет не можеш. Защо? Това е хубав въпрос. - Ще разговарям с тях. Това наистина беше мое лично решение. Аз се опитах да ги убедя в това и на групата във вторник. Те ми казаха, че разбират личните ми мотиви, разбират семейните мотиви, но не са съгласни да се разделят с мен, защото по техните думи ние сме отбор. - О, не. Аз видях подкрепата на всички хора в последните три дни - във фейсбук, декларации от работодателски организации, от общественици, което е истинската оценка за моята работа. И, поглеждайки 8 г. назад, днес наистина си мислех, че ще ме освободят, и затова казах основните работи, с които се гордея. Има достатъчно неща, с които съм горд. Оставил съм, по мое мнение, може да прозвучи нескромно, нещо зад себе си. - Не променя личното ми мнение за ситуацията. Не променя личното ми желание да напусна парламента. Но както видяхте, не стигат гласовете. Затова и поисках прегласуване - за да могат колегите от БСП да се съберат, но имаха липсващи хора и това не се случи. - И аз призовах да бъде приета. Съпругът ми работи в “Лукойл”, но те никога не са спонсорирали предизборна кампания на БСП. Това заяви соцлидерката Корнелия Нинова в отговор на депутатката от ГЕРБ Цвета Караянчева. Тя обясни, че съпругът ѝ работи като ръководител група “Контрол и метрология”, а “Когато ГЕРБ управляват, те си водят роднините в държавни фирми, на държавна хранилка, в бордове на управление. Когато БСП управлява, съпругът ми напуска всички държавни фирми, в които работи”, каза Нинова пред Нова тв. Тя припомни, че при управлението на правителството на Сергей Станишев съпругът ѝ е напуснал Агенция “Митници”. При кабинета на Пламен Орешарски пък се е оттеглил от държавната фирма “Елби Булгарикум”. Шефката на БСП обясни, че съпругът ѝ работи в “Лукойл” от 2014 г. Оттогава в парламента са гласувани 9 закона, свързани с горивата. “8 пъти не съм гласувала умишлено. Гласувах само когато се освобождаваше от акциз горивото за отопление на хората”, подчерта соцлидерката. Нина Ставрева. “Ще направим проверка и няма да има разлика между наши и ваши”, обясни соцлидерката. БСП дава на Конституционния съд постановлението на Министерския съвет, с което премиерът Бойко Борисов разпределя допълнителни средства към общините, обяви по-късно Нинова след среща на “Позитано” с кметове. Парите са насочени към общини, управлявани от кметове на ГЕРБ, като се пренебрегват останалите общини, заяви Нинова. “Този начин на управление трябва да престане”, категорична беше тя. Точно така според нея се създавала възможност за корупционни схеми. ГЕРБ превръща общините в “семейни фирми за заемане на постове”, а обществени пари отиват по роднините, продължи Нинова. Тя призова кметовете да не мълчат и да покажат постиженията си. По думите не народът не иска БСП във властта, а “политическият октопод” на ГЕРБ е задушил свободната воля на народа. На срещата с кметовете соцлидерката обяви, че партията стартира национална кампания за бюджета за 2018 г., като предложенията на червените ще бъдат свързани предимно с нуждите на общините. Тя обеща на кметовете да се вземат предвид всичките им идеи. Освен това левицата ще подготви изцяло нов Закон за местното самоуправление и местната власт. Категорично възразяваме срещу намесването на името на “Лукойл-България” ЕООД в междупартийни разпри. Това се казва в становище на компанията по повод думите на зам.-шефа на парламента Цвета Караянчева. Във вторник тя попита лидера на БСП Корнелия Нинова: “Не работи ли съпругът ви в “Лукойл”? Каква заплата получава? И спонсорирала ли е “Лукойл” ваша кампания?” “Благотворителната и спонсорска дейност на дружеството е прозрачна и отразена във финансовите му отчети, мащабна и отлично известна на българската общественост. Тя е изцяло ориентирана към подкрепа на българския спорт, култура и образование – онези области, които допринасят за изграждането на силни и хармонични личности и позитивна обществена среда. Политиката не е била, не е и няма как да бъде сред тези области”, пише в становището. “Отправянето на голословни намеци за каквито и да било връзки между компанията и някоя партия, особено от страна на зам.-председател на българския парламент, е недопустимо и недостойно. Кадровата политика на ”Лукойл-България” е неин вътрешен въпрос, който няма никакво отношение към скандалите, съпътстващи българския политически живот”, завършва становището.", "date": "2017.10.04", "title": "И кметът на Хасково, и ГЕРБ сбъркаха, че не чуха Борисов (Обзор)"}
{"url": "https://www.24chasa.bg/novini/article/6480665", "text": "След като  (ВИС), председателят на парламента Антонио Таяни обяви: \"България и Румъния трябва незабавно да бъдат приети в Шенген. Днешният вот за достъп до визовата информационна система е стъпка напред към засилване на контрола по външните граници\". Това съобщи представителството на ЕП в София, цитирано от БТА. Предложението бе прието с 610 гласа \"за\" срещу 50 \"против\" и 33 \"въздържал се\". Решението на Съвета би позволило на България и Румъния да проверяват информация във ВИС, без да могат да въвеждат, изменят или трият данни. Парламентът постанови в законодателна резолюция от 8 юни 2011 г., че България и Румъния са готови да влязат в шенгенското пространство. Още на 9 юни 2011 г. Съветът прие заключението, че България и Румъния са изпълнили всички условия по Шенгенското acquis по отношение на въздушните и наземните граници, полицейското сътрудничество, защитата на личните данни, визовата информационна система, морските граници и визите. Окончателното политическо решение дали България и Румъния могат да станат част от Шенгенското пространство и по този начин да преустановят системните проверки на границите със съседните държави от ЕС, трябва да бъде взето единодушно от Съвета.", "date": "2017.10.04", "title": "Антонио Таяни: България и Румъния незабавно да бъдат приети в Шенген"}
{"url": "https://www.24chasa.bg/novini/article/6480698", "text": "Русия е открила нов боен фронт с НАТО, като атакува смартфони на войници от алианса, съобщи днес \"Уолстрийт джърнъл\", като се позова на западни военни източници, пише БТА. Според изданието войници, офицери и правителствени представители от Организацията на Северноатлантическия договор твърдят, че Русия води кампания за проникване в смартфони на военния персонал. Целта според тях е придобиване на оперативна информация, оценка на числеността на формированията, а също и сплашване на потребителите на устройствата. Характерът на кампанията свидетелства за координация на държавно ниво и няма съмнение, че тя е дело на Русия, казват източниците. По думите им в операцията се използват дронове с усъвършенствана апаратура за електронно наблюдение, която е почти недостъпна за цивилни лица. Мишена на кампанията са служещите в батальоните на НАТО, разположени тази година в Полша и балтийските републики. Сред атакуваните е подполковникът от армията на САЩ Кристофър Льорьо, поел през юли командването на натовската база в Полша. По думите му хакер с руски айпи адрес се опитал да пробие двойната защита на паролата за неговия смартфон, а телефоните и профилите във \"Фейсбук\" на шестима от подчинените му също били хакнати. Разследване в Естония е установило, продължава \"Уолстрийт джърнъл\", че с помощта на портативна телефонна антена руските служби са придобивали достъп до телефоните в района на военна база. При намесата се теглела или изтривала информация от личните мобилни устройства с цел тормоз или сплашване, казват западни представители. Източник, близък до НАТО, разказал, че в Латвия към един американски войник, готвещ се за участие в спортна проява, са доближил човек, който между другото споменал детайли за личния му живот и информация за негови роднини. Подобен случай имало и с американски войник, докато пътувал във влак в Полша. И двамата войници са убедени, че са имали работа с руски агент, пише \"Уолстрийт джърнъл\". Вестникът цитира Кийр Жил, сътрудник към програмата за Русия и Евразия към \"Чатъм хаус\", според когото Русия винаги се е стремяла да атакува служители от НАТО с разузнавателни цели, но \"подобна кампания за тормоз и сплашване няма прецеденти в последно време\".", "date": "2017.10.04", "title": "Русия водeла хакерска кампания срещу мобилни телефони на военни от НАТО"}
{"url": "https://www.24chasa.bg/novini/article/6480727", "text": "Служител на столична бензиностанция използва пожарогасител, за да изгаси цигарата на клиент, който не се съобразил със забележката му, съобщи . Действието се развива преди месец в полунощ. \"Втори път му казах да угаси цигарата, защото може да се взривим. Реакцията беше: „Не си ти тоя, който ще ми кажеш какво да правя”. И прецених, че всъщност няма какво повече да си кажем с него. Всичко стана за десетина секунди”, разказва бензинджията Христо Димитров. „По-скоро ме стъписа непукизмът и нежеланието да възприеме, че нещо нередно се случва и при това се държи демонстративно, все едно си е вкъщи или в бара. Това малко ме шокира (…) Опита се да ми обясни как трябва да влизам и да започвам да им чистя колата. Как фланелката му струвала повече от месечния ми доход. Беше доста агресивен, но по-скоро само на думи”, добавя Христо.", "date": "2017.10.04", "title": "Бензинджия изгаси с пожарогасител цигарата на нагъл клиент в София"}
{"url": "https://www.24chasa.bg/novini/article/6480643", "text": "Властите в Каталуня ще обявят независимост до няколко дни, заяви лидерът на провинцията Карлес Пучдемон. В първото си интервю след драматичните събития около референдума в неделя той каза пред Би Би Си, че правителството му “ще действа в края на тази или в началото на следващата седмица”. Регионалното правителство обяви по-късно, че Пучдемон ще направи изявление в сряда вечер около 22 ч българско време. Според Ройтерс обаче обявяването на независимост вероятно ще стане в понеделник. Запитан какво би направил, ако испанското правителство се намеси и поеме управлението на Каталуня, Пучдемон отвърна, че това би било “огромна грешка, която ще промени всичко”. Той добави, че в момента няма контакт с Мадрид. Малко преди това испанският крал Фелипе VI направи тв обръщение към нацията, в което обвини лидерите на Каталуня, че са погазили законите на страната и са проявили недопустима нелоялност към испанската държава, която те представляват в автономната област. Категорично ще следвам конституцията и ще работя за единството на нацията, добави кралят. “Отговорност на легитимните държавни власти е да гарантират конституционния ред и нормалното функциониране на институциите, зачитането на правовата държава и автономията на Каталуня”, заяви в необичайно острото си изявление крал Фелипе. Междувременно испански съд призова началника на каталунската полиция Мосос д'Ескуадра Жозеп Луис Траперо на разпит в петък, който може да доведе до повдигането на обвинения за сепаратизъм и съпричастност към метеж, предаде АФП. Освен Луис Траперо са призовани и още двама представители на сепаратистки организации. Тримата ще бъдат разпитани за случилото се на 20 септември в Барселона. Тогава арестите на 14 високопоставени представители на каталунските сепаратисти доведоха до мащабни протести срещу испанската Гражданска гвардия. Испанските власти пък обявиха, че ще удържат на каталунските чиновници дневната им надница във вторник, когато в цялата област бе обявена обща стачка. 700 хиляди каталунци излязоха на протест срещу полицейското насилие по време на референдума. В сряда Европарламентът осъди полицейското насилие в Каталуня, но твърдо застана зад диалога между страните и зад териториалната цялост на Испания. Руският президент Владимир Путин коментира от своя страна, че се надява Мадрид да успее да се справи с кризата след референдума. По думите му “това със сигурност е вътрешно дело за испанското правителство”. Изявлението бе направено по време на церемонията по стъпване в длъжност на новите международни посланици в Москва. ", "date": "2017.10.04", "title": "Каталуня обявява до дни независимост.    Кралят на Испания: Недопустимо (Обзор)"}
{"url": "https://www.24chasa.bg/novini/article/6480750", "text": "800 евро за възрастен и 400 за дете – това е тарифата за нелегално преминаване на българо-турската граница. Един от каналджиите проговори пред bTV и разкри как от години прекарва хора през браздата. Близо до граничните села, според каналджията, се работи активно и няколко пъти седмично се превеждат групи нелегални. Мъжът твърди, че от години се занимава с това и официалната информация за случващото се по границата не отговаря на истината. Той знае на пръсти слабите места по границата. Разказва, че поема нелегалните от браздата с Турция и ги превежда до вътрешността на страната. Работи в група между шест и осем души, всеки със своя задача. Един от каналджиите проговори пред bTV и разкри как от години прекарва хора през браздата. Преди година вземали по 1000 евро на човек, сега тарифата паднала.", "date": "2017.10.04", "title": "Каналджия: 800 евро е тарифата за възрастен мигрант, 400 евро за дете"}
{"url": "https://www.24chasa.bg/novini/article/6480756", "text": "София е оценена най-ниско сред всички 19 кандидатури за домакин на Европейската агенция по лекарствата. Столицата на България отговаря само на два от общо над 30 показатели, съобщи  Според институцията, която заради Брекзит си търси ново място, разполагаме с достатъчно офиси. Освен това, смята се, че в България служителите ще имат добър достъп до медицинска грижа и социална сигурност за децата и семействата на служителите. Едва в четири страници обаче е събрана мотивацията ни София да стане седалище. Предложението е Европейската агенция да се премести във високотехнологичния „София Тех Парк”. Накратко се изтъква, че столицата ни предлага високотехнологична база, уредена транспортна мрежа и възможности за образование и работа.", "date": "2017.10.04", "title": "Оцениха най-ниско София за домакин на Европейската агенция по лекарствата"}
{"url": "https://www.24chasa.bg/novini/article/6480734", "text": "7 страни - членки на ЕС, сред които България, са притискали с посолствата си в Пхенян севернокорейците, съобщи Ройтерс. Докато Франция и Великобритания лобирали пред Вашингтон да намали напрежението със Северна Корея от последния ядрен тест преди месец, дипломати от 7-те страни са провели най-малко две официални срещи с представители на КНДР в Пхенян през септември. Според източници от Брюксел дипломатите са останали разочаровани, тъй като са изгубили достъпа до висши представители на Северна Корея, получен през миналата година. На последните срещи са присъствали дипломати от външното ведомство с младши и среден ранг. Седемте страни-членки на ЕС, са Чехия, Швеция, Полша, Румъния, България, Великобритания и Германия. Режимът в Пхенян пък е забранил продажбата на бензин. Само елитът и някои висши военнослужещи в КНДР имат достъп до гориво, след като международните санкции започнаха да оказват влияние. ", "date": "2017.10.04", "title": "България притискала Северна Корея"}
{"url": "https://www.24chasa.bg/novini/article/6480649", "text": "Специалисти от Военномедицинска академия извършиха поредна чернодробна трансплантация, съобщиха от ВМА. Шестчасовата интервенция е осъществена от екипа на проф. д-р Никола Владов, д.м.н., началник на Клиника по чернодробно-панкреатична и трансплантационна хирургия. Реципиентът е 28-годишен мъж в крайна фаза на чернодробна цироза, а  Колективът на Военномедицинска академия изказва изключителната си благодарност към близките на донора, които въпреки трудния за тях момент, са разрешили експлантацията, благодарение на която ще бъде спасен човешки живот. Проф. Никола Владов изразява благодарността си към колегите си от великотърновската болница за добрата колаборация и организация днес. От ВМА изказват и специални благодарности и към екипите на Военновъздушните сили за бързите действия и висок професионализъм, който демонстрират във всяка една донорска ситуация. За 10 години във ВМА са направени над 60 трансплантации на черен дроб. Юбилейната годишнина от първата транплантация в болницата бе отбелязана през май, като оттогава до момента медицинските екипи са трансплантирали трима пациенти. За цялата година общият брой е седем.", "date": "2017.10.04", "title": "Трансплантация на черен дроб във ВМА спаси 28-годишен"}
{"url": "https://www.24chasa.bg/novini/article/6480489", "text": "Европейската комисия поиска от България да съгласува всички свои национални разпоредби в съответствие с правото на ЕС относно безопасността на железопътния транспорт (Директива 2004/49/ЕО), съобщиха от представителството на ЕК в България. Тази директива изисква от държавите членки да създадат независим орган по безопасността и независим разследващ орган на произшествия и инциденти. Тя също така изисква разпределяне на задачите и отговорностите за безопасността между различните заинтересовани страни от железопътния транспорт с цел да се гарантира, че те не се припокриват и не си противоречат помежду си. До момента обаче България не е успяла да осигури независимостта на разследващия орган и да му предостави достатъчно ресурси. България разполага с два месеца, за да коригира ситуацията. В противен случай Комисията може да реши да предяви иск пред Съда на ЕС срещу нея. В областта на устойчивия транспорт Комисията поиска от България да транспонира изцяло правилата на ЕС относно разгръщането на инфраструктура за алтернативни горива (Директива 2014/94/ЕС). Основната цел на директивата е да установи обща рамка за широкомащабно разгръщане на инфраструктура за алтернативни горива в Европа. Това е от съществено значение, за да се намали зависимостта на транспорта от петрола, да се смекчи въздействието му върху околната среда и по този начин да се укрепи водещата роля на Европа в борбата срещу изменението на климата. Директивата определя минимални изисквания за изграждането на инфраструктура за алтернативните горива, включващи зарядни точки за електрически превозни средства и точки за зареждане с природен газ и водород. Решението трябваше да бъде приложено до 18 ноември 2016 г. най-късно. Въпреки това България само частично е уведомила Комисията за мерки за транспониране на директивата в националното право. В срок от два месеца България трябва да уведоми Комисията за тези мерки. В противен случай Комисията може да реши да предяви иск пред Съда на ЕС.", "date": "2017.10.04", "title": "Еврокомисията ни кастри заради безопасността на жп транспорта"}
{"url": "https://www.24chasa.bg/novini/article/6480514", "text": "Онзи, който разговаря с Пхенян от позицията на силата, укрепва севернокорейския режим, заяви днес руският президент Владимир Путин на енергиен форум в Москва, предаде ТАСС, цитиран от БТА. На въпрос дали Москва е обезпокоена от севернокорейските ядрени и ракетни програми той отговори, че Русия граничи със Северна Корея, чийто ядрен полигон отстои на 200 километра от руската територия. \"Къде се намират САЩ, къде е Русия и къде е Северна Корея?\", попита реторично той и посочи, че Русия се опасява не по-малко от останалите, даже повече. Руският президент каза, че още през 2001 г. на път за Япония се отбил в Северна Корея, където Ким Чен-ир, бащата на сегашния севернокорейски лидер, му бил казал, че те имат атомна бомба. \"Освен това те с помощта на обикновени артилерийски установки са можели лесно да стигнат до Сеул\". Пред форума Владимир Путин се изказа и за референдумите в Иракски Кюрдистан и Каталония. Според него случващото се в \"тази или онази страна\" е нейна вътрешна работа. Той посочи, че Русия отдавна поддържа приятелски отношения с кюрдския народ, но призна, че кюрдският въпрос е чувствителен за Турция, Иран и Сирия и декларира, че Москва се старае да прави всичко възможно, за да не раздухва въпроса. Руският президент констатира, че руско-американските отношения са станали заложник на вътрешнополитическата ситуация в САЩ. Той добави, че Москва \"търпеливо чака\" този процес във вътрешнополитическия живот на САЩ да приключи, съобщи ТАСС. Ройтерс допълни, че според Путин отношенията му с американския президент Доналд Тръмп не са безпроблемни, но има надежда, че споделените интереси в борбата с тероризма ще сближат Москва и Вашингтон. \"Вярвам, че личност, каквато е Тръмп, с неговия характер, няма да се остави да бъде заложник на нечии интереси\", каза руският президент и се похвали, че Русия има много приятели в САЩ. На въпрос дали ще участва в президентските избори догодина Путин отговори: \"Не, още не съм решил против кого ще се кандидатирам. Не съм решил дали изобщо ще се кандидатирам\".", "date": "2017.10.04", "title": "Путин: Онзи, който разговаря с Пхенян от позицията на силата, укрепва режима"}
{"url": "https://www.24chasa.bg/novini/article/6480539", "text": "Акциите на приносител да бъдат премахнати и постепенно да бъдат заменени с поименни акции. Това е един от приоритетите, залегнали в проекта на Закон за изменение на Търговския закон, който Министерство на правосъдието публикува за обществено обсъждане. Детайлно разписаните изменения са обусловени от множество фактори, сред които е фактът, че акциите на приносител са забранени или в процес на забрана и съответно на замяна в редица развити и развиващи се държави по света. Това е така, защото се счита, че те могат да подпомагат дейности като пране на пари, финансиране на тероризма и избягване на данъчно облагане. Необходимостта от въвеждане на предложените с проекта изменения произтича и от съществуващия риск по отношение на прозрачността на информацията за лицата, притежаващи акции на приносител. Особеното при акциите на приносител е, че лицето, което упражнява фактическата власт върху акциите на приносител, е титуляр на правата по тях. Това прави смяната на собственика много лесна, като за това е необходимо единствено физическото предаване на акциите. Също така към настоящия момент в България няма законово задължение да се оповестява информация за притежателите на акциите на приносител. Като цяло промените имат за цел въвеждане в българското законодателство на висок стандарт за прозрачност и обмен на информация за данъчни цели по отношение на търговските дружества, издали акции на приносител. По този начин ще се гарантира спазване на правилата от страна на всички участници в търговския оборот, което ще бъде от полза за българския бизнес като цяло, защото от репутацията на Република България като прозрачна данъчна юрисдикция зависи инвестиционният климат в страната. Ще бъдат облагодетелствани и всички български граждани, доколкото от инвестиционния климат и състоянието на икономиката зависи благосъстоянието на всеки един от тях.", "date": "2017.10.04", "title": "Министерство на правосъдието: Акциите на приносител да бъдат премахнати"}
{"url": "https://www.24chasa.bg/novini/article/6480546", "text": "Американският президент Доналд Тръмп планира да поиска от конгреса извънредна помощ за Пуерто Рико на стойност 29 милиарда долара, предава AFP. Това се случва, след като островът бе ударен от урагана „Мария“, цитира \"Фокус\". Очаква се президентът Тръмп да поиска 12,77 милиарда долара извънредна помощ за Пуерто Рико, както и опрощаване на 16 милиарда от дълговете на острова, заявиха от Белия дом.", "date": "2017.10.04", "title": "Доналд Тръмп ще иска помощ за Пуерто Рико на стойност 29 милиарда долара"}
{"url": "https://www.24chasa.bg/novini/article/6480556", "text": "Евродепутатите осъдиха днес полицейското насилие при осуетяването на референдума за независимост на Каталуния, предаде БТА. Мерим си думите в този дебат, заяви зам.-председателят на Европейската комисия Франс Тимерманс. В Европа след Втората световна война основахме обществата си на демокрацията, върховенството на закона и човешките права. Тези три ценности са неделими, без всяка от тях всичко би се сринало, добави той. Ако законът не дава необходимото, можеш да работиш за промяната му, но не може да не го спазваш. Конституциите трябва да бъдат спазвани. Общо е разбирането, че каталунското правителство не спази закона при организирането на референдума, коментира той. Видяхме тъжни картини в неделя. Насилието никога не е отговор и решение в политиката, никога не бива да бъде използвано като средство в нашите общества. Всяко правителство има задачата да защити закона и това понякога налага съразмерна употреба на сила. Свободата на изразяване е основна в ЕС, но едно мнение не е по-ценно от друго, само защото е изказано по-високо. Испанската конституция определя референдума от неделя за незаконен, посочи Тимерманс. В последвалите изказвания на политическите групи Манфред Вебер от името на ЕНП заяви, че никой не може да остане безучастен към тревожните събития в Испания. Полицаите бяха изпратени в изборните помещения от каталунски съдии, а не от правителството, добави той. Протестите не могат да заменят демократичния процес на взимане на решения. Каталунското правителство е безотговорно в разделянето на държавата и не трябва да предприема необратими стъпки. Поддържаме целостта на Испания, посочи Вебер. От името на социалистите и демократите Джовани Питела отбеляза, че понякога има нужда от израз на добра воля, а едностранното обявяване на независимост ще влоши положението допълнително. Това ще бъде бедствие и не допринася с нищо за намирането на решение. Застрашена е европейската система, осигурила мир в последните десетилетия. Нямаме нужда от нови държави и нови граници. Помирението е причината за съществуването на Европа. Управлението на тази криза можеше и трябваше да бъде различно, коментира Питела по повод ролята на премиера Мариано Рахой. Ричард Легутко от Европейските консерватори и реформатори заяви, че действията на ЕК в този случай му приличат на двоен стандарт. Ако ставаше дума за друга държава, реакцията щеше да бъде много по-твърда. Сцените на насилие бяха потресаващи, допълни той. Председателят на групата на АЛДЕ Ги Верхофстат призова никой да не учи Испания на демокрация. Правосъдието не може да реши самостоятелно въпроса, нито употребата на сила, има нужда от ново политическо виждане, основано на федерална държава във федерална Европа. Законът не може да се нарушава и без него не може да се управлява. Резултатът от референдума беше предизвестен и обявяването на независимост на тази основа е напълно безотговорно и ще донесе незаличимо разцепление сред испанците. Злоупотребявате с целта си, обърна се Верхофстат към каталунците. В политиката не е срамно да се правят отстъпки, отбеляза той. Патрик льо Ярик от Северната зелена левица посочи, че ако ставаше дума за други държави, в които полицията е проявила подобно насилие, ЕС би наложил някакво ембарго. Призоваваме ЕК незабавно да осъди проявеното насилие и нарушаването на Хартата за основните свободи. Не приемаме нито декларацията на каталунското правителство, нито действията на испанските власти. ЕС не трябва да се въздържа да стане посредник. Не може да пренебрегваме желанието на каталунците да изразят волята си, автономията им трябва да бъде спазвана, заяви Ярик. От името на Зелените Ска Келер определи отминалата неделя като тъжен ден за Испания и за Европа. Случилото се е неприемливо, видяхме масово полицейско насилие срещу мирни хора - за подобна проява на насилие няма извинение. Стратегията на Рахой се провали. Съдиите и полицаите не могат да решат политически въпроси, ЕК трябва да бъде посредник, посочи тя. От името на групата \"Европа на свободата и пряката демокрация\" Реймънд Финч отбеляза, че с употребата на сила не се решава нищо и обстановката само се влошава. Институциите на ЕС не признават нарушенията на гражданските права. Единственият начин за справяне е испанското правителство да признае грешката си и да разреши независимо разследване, а след това да има законен референдум, коментира той. Марсел дьо Граф (Европа на народите и свободата) също обвини ЕС в двойни стандарти, като сравни отношението към властите в Испания, в Унгария и Полша. Лицемерието на ЕК е безгранично, обобщи той.", "date": "2017.10.04", "title": "ЕП осъди полицейското насилие в Каталуния"}
{"url": "https://www.24chasa.bg/novini/article/6480559", "text": "Едно българско дете изправи на крака публиката на 27-ото издание на конкурса \"Prize Of Lanciano\", който се проведе в италианския град Ланчано. 11-годишната Иванеса Илиева от Ловеч, спечели първо място с изпълнението си на акордеон и обра овациите и възхитата на журито. На музикалната надпревара тя бе придружена от доц. д-р Добромир Митев, преподавател по акордеон в столичната НМА \"Проф. Панчо Владигеров\", който бе част от 20-членното международно жури. Талантливото момиче извоюва 1-во място в категория Класика/Вариете за солисти до 12 години, състезавайки се с 11 деца от различни държави – Унгария, Финландия, Литва, Украйна. Ванеса е ученичка в 5-и клас в Профилирана природо-математическа гимназия в Ловеч и е възпитаничка на Музикалната школа в Ловчанско читалище \"Наука-1870\" с преподавател Латинка Банева. Това високо отличие не е първо за нея. Тази година тя спечели първа награда на Националния конкурс \"Танцуващи клавиши\" в Нови пазар и се представи блестящо на международен конкурс в Германия. До успехите стига с изключителната подкрепа на своята преподавателка и професионализма на доц. д-р Добромир Митев, радетел за развиване на акордеонното изкуство в родния му град Ловеч.", "date": "2017.10.04", "title": "Българче спечели първо място на конкурс в Италия"}
{"url": "https://www.24chasa.bg/novini/article/6480558", "text": "57 млади момчета и момичета ще започнат трудовия си път, като станат част от екипа на министерството за Българско председателство на Съвета на ЕС 2018, съобщиха от държавното ведомство. Срокът за подаване на документите изтича в края на работния ден в понеделник, 9 октомври. Местата са за стажанти на трудов договор и са по програмата „Старт на кариерата“ на Агенцията по заетостта - https://www.az.government.bg/pages/programa-start-na-karierata/ За работа в Министерството могат да кандидатстват младежи до 29 години със завършено висше образование, които са безработни и към момента нямат трудов стаж. Те ще получат уникалната възможност да работят за първото Българско председателство на Съвета на ЕС и да придобият опит и умения в работата с представители на държавите членки. Младите хора ще бъдат разпределени в различни звена, които се занимават с подготовката и провеждането на председателството – звеното за връзки с делегациите, международния пресцентър, екипите за информация и т.н. За да станат част от екипа на първото Българско председателство на Съвета на Европейския съюз, стажантите трябва да имат завършено образование в някоя от следните специалности: икономика, политически науки, филология, обществени комуникации и журналистика, история, право, администрация и управление, туризъм. Кандидатите трябва да владеят английски, немски или френски език минимум на ниво В2 по Европейската езикова рамка. Изискването е свързано с характера на бъдещите им задължения - да могат да са в непрекъснат контакт с гостите на председателството и да им дават информация, когато е необходимо. Предимство е добрата компютърна грамотност. Кандидатите трябва да умеят да работят в екип и на гъвкав график. С предимство ще бъдат класирани кандидати със стажантски опит в европейски институции, организация на международни събития, както и лица с практически опит в управлението, организацията или извършването на доброволческа или сходна на нея дейност. Информация за кандидатстването за работни места във ведомството по програма \"Старт на кариерата\" може да бъде намерена във всяка дирекция „Бюро по труда“. Одобрените по документи кандидати се явяват на интервю с работодателя, при което е добре да представят автобиография и документи, които да удостоверяват нивото на владеене на чужди езици и умения за боравене с компютър.", "date": "2017.10.04", "title": "57 младежи започват работа в министерството за председателството ни"}
{"url": "https://www.24chasa.bg/novini/article/6480593", "text": "Разследващи от ООН за детските права заявиха, че Северна Корея наказва децата за „престъпленията на родителите им“ или политическите им възгледи, предава Reuters, цитиран от \"Фокус\". От ООН призоваха Пхенян да прекрати дискриминационните практики, както и детския труд. Комисията за правата на детето към ООН изрази и дълбоко притеснение от „идеологическата индоктринация“ на севернокорейската образователна система. Според комисията, Северна Корея „не гарантира адекватно правото на свобода от мъчения и други жестоки и деградиращи наказания, както на практика, така и по закон“. От комисията споменаха живеещите по улиците севернокорейски деца, както и тези, които са пратени в трудови лагери за политически затворници.", "date": "2017.10.04", "title": "ООН призова Северна Корея да прекрати с дискриминацията на децата"}
{"url": "https://www.24chasa.bg/novini/article/6480171", "text": "67-годишен мъж от област Велико Търново стана донор след смъртта си. С органите близките дават шанс за живот на други трима тежко болни, чакащи трансплантации, съобщиха от областната болница във Велико Търново. На 3-ти октомври т.г. пациент на реанимация изпада в мозъчна смърт в следствие на исхемичен мозъчен инсулт. Въпреки тежката си загубата, близките на мъжа са дали съгласие за донорство. За експлантацията на органите, която е приключила малко преди обед в сряда, в МОБАЛ пристигнали два екипа - на ВМА – София и УБ \"Александровска\". \"Предстоят трансплантации на черен дроб във ВМА – София и на бъбреците в УБ \"Александровска\", съобщи д-р Ваня Лъчезарова - координатор по донорство в МОБАЛ „Д-р Ст. Черкезов“. Ръководството на областната болница и всички медицински специалисти и професионалисти по здравни грижи поднасят съболезнования на близките на донора, но и сърдечно им благодарят за силата и човечността, която проявиха в такъв труден и тежък момент. Техният близък е 9-ти случай на пациент изпаднал в мозъчна смърт от началото на 2017 г. в стационара, но и седми реализиран донор.", "date": "2017.10.04", "title": "Мъж от Търновско стана донор,\nдава шанс за живот на трима тежко болни"}
{"url": "https://www.24chasa.bg/novini/article/6480615", "text": "Окръжна прокуратура-Монтана внесе в съда протест срещу присъдата, с която подсъдимият по делото турски гражданин С. Чакър е признат за виновен. Държавното обвинение счита, че наложеното от съда условно наказание, в размер на три години „лишаване от свобода“ с изпитателен петгодишен срок, за извършеното от подсъдимия тежко престъпление, не съответства на изключително високата степен на обществена опасност на деянието и на последиците му. С небрежното си поведение като водач на МПС, с рисковото и безотговорно шофиране, подсъдимият Чакър предизвикал тежко транспортно произшествие, довело до смърт и осакатяване на множество хора.  Независимо от признаването на вината и провеждане на делото по реда на съкратеното съдебно следствие, ОП-Монтана счита, че следва да бъде наложено ефективно наказание. Присъдата в този й вид не отчита обществената опасност на престъплението - жертвите и пострадалите от него и претърпените от тях болки и страдания. Според прокурора, изготвил протеста, практиката да се налагат условни наказания за транспортни престъпления, особено тези довели до човешки жертви, е порочна и неправилна. Така не се постигат целите на наказанието и на генералната превенция. Окръжна прокуратура – Монтана предлага изменение на първоинстанционната присъда, като бъде увеличен размерът на наложеното наказание и същото да бъде изтърпяно от подсъдимия Чакър ефективно.", "date": "2017.10.04", "title": "Протестираха условната присъда за тираджия, убил човек на пътя"}
{"url": "https://www.24chasa.bg/novini/article/6480622", "text": "В Париж днес започна сесия на Изпълнителния съвет на ЮНЕСКО, в центъра на която ще бъде издигането на кандидатурите за генерален директор на Организацията на ООН за образование, наука и култура, предаде ТАСС, цитирана от БТА. Подборът на кандидатите ще започне на 9 октомври, а изборът ще бъде с тайно гласуване. Победителят трябва да получи подкрепата на 30 от 58-те членки на съвета, а след това да бъде утвърден от 195-те страни членки на Общото събрание на ЮНЕСКО. Сесията на изпълнителното тяло на организацията трябва да приключи на 18 октомври. Според ТАСС засега са издигнати официално девет кандидатури, представители на Азербайджан, Виетнам, Гватемала, Египет, Ирак, Катар, Китай, Ливан и Франция. Избраният кандидат ще стане приемник на българската Ирина Бокова, избрана за генерален директор през 2009 г. и преизбрана за втори последен мандат през 2013 г.", "date": "2017.10.04", "title": "В ЮНЕСКО започна процедурата за избор на генерален директор"}
{"url": "https://www.24chasa.bg/novini/article/6480626", "text": "Административен договор между Столичната община /СО/ и Министерството на труда и социалната политика /МТСП/ ще бъде сключен утре, от 11.00 ч., съобщиха от пресцентъра на СО, предаде БТА. Договорът е за предоставяне на безвъзмездна финансова помощ по Оперативна програма \"Развитие на човешките ресурси\" 2014-2020 - процедура чрез подбор на проекти BG05M9OP001- 4.001 \"Транснационални и дунавски партньорства за заетост и растеж\" за изпълнение на проект \"Ноу-хау за мониторинг на качеството на социалните услуги в Столична община\". Целта на проекта е стимулиране на организационното и професионално развитие на доставчиците на територията на София, чрез въвеждането на специфична за Столична община система за мониторинг на качеството на социалните услуги.", "date": "2017.10.04", "title": "Столична община и социалното министерство подписват утре административен договор"}
{"url": "https://www.24chasa.bg/novini/article/6480476", "text": "Изтребители \"Тайфун\" ескортираха самолет на авиокомпания \"Райънеър\", пътуващ от Литва за Великобритания, след фалшив сигнал за тревога, предаде Ройтерс, като се позова на Министерството на отбраната и авиокомпанията. Полетът от Каунас за лондонското летище \"Лутън\" е бил пренасочен към летище \"Станстед\" в Лондон. Самолетът се е приземил благополучно. Изтребителите, които са ескортирали пътническия самолет, са излетели от военновъздушната база \"Конингсби\" в Източна Англия, предаде  Полицията каза, че пътниците са били благополучно свалени от самолета, а летище \"Станстед\" заяви, че пистата е била затворена за кратко, докато той се приземи, след което нормалното движение на полетите е било възстановено. Представител на летището каза, че причината за извънредното кацане на самолета вероятно е била неправилна работа на системата за аварийно предупреждение, посочва ТАСС.", "date": "2017.10.04", "title": "Самолет на \"Райънеър\" беше ескортиран от изтребители след фалшива тревога"}
{"url": "https://www.24chasa.bg/novini/article/6480437", "text": "“КАПШ Трафик Солюшънс” предложи най-ниска цена за тол системата - 149,997 млн. лв. без ДДС. Офертата на другата фирма, допусната до последния етап на надпреварата- “Тол България”, е 193,500 млн. лв. без ДДС. Това стана ясно при отварянето на ценовите оферти на кандидатите в сряда в сградата на Агенция “Пътна инфраструктура”. Запечатаните пликове с офертите бяха отворени публично. Всяка една от тях има и електронен носител. Това беше последния, трети етап от конкурса. В следващите дни комисията ще провери дали двете фирми и техните предложения отговарят на изискванията и ще оповести окончателното си решение “в съвсем кратък срок” по думите на членове ѝ. До третия етап достигнаха само двама от общо шестимата участници. Останалите бяха отстранени. “Сиела Норма” отпадна още в първия етап, а останалите три - обединение “БГ Път”, чешката “Толлнет” и обединение “Телетол” ДЗЗД бяха отстранени на втори етап с мотива, че предложенията им не отговарят на техническите изисквания. До отварянето на офертите “КАПШ Трафик Солюшънс” водеше в класацията със 100 точки по критерия “Техническа оценка”. “Тол България” беше събрала 66,67 точки. Техническото изпълнение формира 30% от общата оценка. С по-голяма тежест е предложената цена, която формира останалите 70%. В обединението “КАПШ Трафик Солюшънс” са няколко чужди фирми - “Капш Телематик Технолоджис България”, “Капш Телематик Сървисиз - Полша”, “Капш Трафикком - Италия” и “Капш Трафик Транспортейшън - Испания”. В предложилия по-висока оферта консорциум “Тол България” влизат компаниите “Телелинк”, “Сиенсис” и “Сирма солюшънс”.", "date": "2017.10.04", "title": "КАПШ с най-ниска  оферта за  тол системата - 149,99 млн. лв."}
{"url": "https://www.24chasa.bg/novini/article/6480457", "text": "Отлага се стартът на наказателното дело срещу бившия директор на областната служба „Земеделие“ в Добрич Стилиян Митев за престъпление по служба. То бе насрочено за 9 часа на 4 октомври в Окръжен съд – Добрич, но съдията по делото си е направил самоотвод и то трябва да бъде разпределено на нов състав – съобщават от съда и припомнят, обвинението срещу бившия директор на областната служба „Земеделие“ е повдигнато от специализирано звено “Антикорупция“ при Софийска градска прокуратура. Срещу Митев е повдигнато обвинение за това, че в периода от 13.11.2009г. до 03.09.2013г., в качеството си на длъжностно лице, заемащо отговорно служебно положение, с цел да набави облага за две търговски дружества „Митев“-ЕООД – Добрич, и „Макситур Бряг на изгрева“АД - Варна, не е изпълнил служебните си задължения, регламентирани в Правилника за прилагане на Закона за собствеността и ползването на земеделските земи., Прокуратурата посочва, че в резултат на неговото умишлено бездействие по служба е могло да се стигне до замърсяване и увреждане на имот с площ от близо 15 декара, намиращ се в землището на село Кранево, граничещ на изток с морски плаж „Кранево - север“ и съставляващ част от държавния поземлен фонд. Според прокуратурата, в периода 2009г.-2013г. Митев не е предприел действия по служба, с които да инициира премахването на незаконно построени в имота, държавен поземлен фонд, обекти, между които заведение „Винарна“, „Медицински пункт“, незаконен строеж на двуетажен хотел. Не са били предприети действия и за премахване на преместваеми обекти - бунгала, метални конструкции, фургони, павилиони, каравани и др., поставени в имота без разрешение и без правно основание. В обвинителния акт се посочва, че подсъдимият не е упражнил и контрол върху дейността на назначените от него комисии за извършване на проверки за състоянието на имота, и допуснал изготвените констативни протоколи да не отговорят по съдържание на действителното положение за състоянието и ползването на процесния имот. По този начин протоколите не можели да послужат като основание за започване на административно производство срещу неправомерните ползватели. Прокуратурата твърди, че бездействието на подсъдимия по отношение неправомерното ползване на земеделския имот от държавния поземлен фонд е било изцяло в интерес на частни търговски дружества, едното от които е било собственост на неговия баща. Според обвинението, подсъдимият не е изпълнил служебните си задължения с цел да набави облага за концесионера на плаж „Кранево - север“ „Макситур Бряг на изгрева“АД - Варна и на дружество „Митев“ЕООД - Добрич, собственост на неговия баща, което от ноември 2007г. стопанисвало плажната ивица, съгласно сключен с концесионера договор.", "date": "2017.10.04", "title": "Отлагат делото срещу бивш шеф на земеделска служба в Добрич"}
{"url": "https://www.24chasa.bg/novini/article/6480458", "text": "Британската министър-председателка Тереза Мей каза днес, че правителството й се подготвя за всякакъв развой в преговорите за излизане на Великобритания от Европейския съюз, включително възможността те да приключат без споразумение, предаде Асошиейтед прес. Мей заяви, че \"е изключително в наш интерес преговорите да успеят\" и да доведат до нови отношения между Великобритания и ЕС, цитира БТА. Тя обаче каза, че \"е наша отговорност като правителство да се подготвим за всяка евентуалност\". \"И нека да уверя всички в тази зала - именно това правим\", заяви Мей в реч в края на годишния конгрес на Консервативната партия. Тя се извини на своите съпартийци за лошия резултат на предсрочните избори през юни, на които консерваторите загубиха своето мнозинство. Мей каза, че правителството ще похарчи допълнително два милиарда британски лири (2,7 милиарда долара) за достъпни жилища и за поправяне на съсипания според нея жилищен пазар, посочва Ройтерс. Тя добави, че ще наложи таван на цените на енергията във Великобритания. По думите й нейната партия трябва да се бори за \"консервативен дневен ред от основното течение\". \"Това е консерватизмът, в който вярвам, консерватизъм на честността, справедливостта и предоставянето на възможности за всички, консерватизъм, който поддържа британската мечта жива за ново поколение\", каза Мей. При произнасянето на речта Мей на няколко пъти се закашля и загуби гласа си и трябваше да пие вода и да вземе бонбон против кашлица. Речта й също така беше прекъсната от протестиращ човек, размахал документ, който се дава на служителите, когато те напускат своя пост. Мъжът се оказа известният комик Лий Нелсън, чието истинско име е Саймън Бродкин. Докато охраната го извеждаше от залата, той заяви, че външният министър Борис Джонсън, за когото се смята, че има амбиции за премиерския пост, му бил казал да даде документа на Мей. Комикът спомена и лидера на опозиционната Лейбъристка партия Джереми Корбин, на когото също искал да даде такъв документ, посочва ТАСС. Нелсън е известен с подобни изяви. През 2015 г. той замери с пачка долари тогавашния президент на Международната футболна федерация (ФИФА) Йозеф Блатер на пресконференция. Мей каза, че предсрочните избори са спасили Великобритания от заплахата на шотландския национализъм и са отхвърлили идеята за произвеждане на втори референдум за независимост на Шотландия. Тя заяви, че консерваторите остават привърженици на плановете за модернизация на ядрения щит на Великобритания.", "date": "2017.10.04", "title": "Мей: Готови сме за всякакви варианти в преговорите за Брекзит"}
{"url": "https://www.24chasa.bg/novini/article/6479980", "text": "Европейският парламент подкрепи днес предложение на Съвета на ЕС за предоставяне на България и Румъния на частичен достъп до визовата база данни на Шенгенската информационна система, предаде БТА. След като бъде гласувано и от Съвета, решението ще позволи на двете държави да проверяват информация във визовата система, без да могат да въвеждат, изменят или трият данни. Решението на ЕП е формално и се налага заради въвеждането на постоянните проверки по външните граници на ЕС на всички преминаващи, независимо от техния произход. Решението не е пряко свързано с приемането на България и Румъния в Шенген. През 2011 г. Съветът на ЕС прие заключението, че България и Румъния са изпълнили всички условия, за да станат част от Шенгенското пространство. За да се присъединят двете страни към Шенген, е необходимо единодушно гласуване в Съвета.", "date": "2017.10.04", "title": "ЕП осигури на България и Румъния частичен достъп до визовата система на Шенген"}
{"url": "https://www.24chasa.bg/novini/article/6479966", "text": "Психологът Артър Янов, разработил теорията за \"първичната терапия\" и \"първичния вик\", почина на 93 години в дома си в Малибу от усложнения след инсулт, съобщи Асошиейтед прес, цитира БТА. Янов става световноизвестен с идеята, че хората потискат травми от детството си и дори още от раждането си, което ги прави невротични и им създава проблеми и определя поведението им без те да съзнават това. Решението според него е пациентите му да \"регресират\" и възпроизведат травмите. Сред известните пациенти на Артър Янов са Джон Ленън и Йоко Оно. Повечето съвременни психотерапевти отхвърлят първичната терапия като ненаучна и неефикасна. Тя обаче още се практикува.", "date": "2017.10.04", "title": "Почина психологът Артър Янов"}
{"url": "https://www.24chasa.bg/novini/article/6479991", "text": "Депутатите прекратиха процедурата за избор на председател, зам.-председател , секретар и членове на Комисията за разкриване на документите и обявяване на принадлежност на български граждани към Държавна сигурност и разузнавателните служби на Българската народна армия, с общо 165 гласа \"За\", 3 \"против\" и 13 \"въздържали се\". Причината процедурата да бъде прекратена, която председателят на парламентарната група на ГЕРБ Цветан Цветанов изтъкна, е необходимостта от обществен дебат по Закона за достъп и разкриване на документите, както и нуждата от регламентиране на нови и отговарящи на очакванията функции на Комисията. По време на дебатите Славчо Велков от БСП заяви, че държавата щяла да се лиши от това, начело на комисията да застане председател, който \"идва от друг свят, е извънземен и мумия\", визирайки Антон Тодоров от ГЕРБ и по-ранното му изказване по време на дебатите за приемане на оставката на съпартиеца му Делян Добрев. Тодоров отвърна, че комисията е щяла само да спечели от неговото участие в нея. Той критикува депутатите от БСП, че нямат чувство за хумор и затова жените им ги гонели. Александър Симов от БСП изрази безпокойството си за \"партийната кондиция на ГЕРБ\", защото първо бламирали лидера си, а сега кандидатът си за комисията, който се бил самоопределил като \"холивудско чудовище и като мумия.\" Тодоров веднага отвърна и заяви, че БСП са мумии и трябва да се \"погледнат на какво приличат\". Спас Гърневски от ГЕРБ пък рецитира стихотворение, на което БСП реагираха остро и призоваха повече да не му се дава думата. Цветан Цветанов призова да се спрат дебатите, които \"уронват престижа на Народното събрание\", и всички да се върнат към гласуване на предложението.", "date": "2017.10.04", "title": "Депутатите прекратиха избора на нов състав на Комисията по досиетата"}
{"url": "https://www.24chasa.bg/novini/article/6480034", "text": "Прокурор от Софийската районна прокуратура е обвинен за кражба на ток и свождане на жена. Това съобщиха от прокуратурата. Константин Сулев е обвинен, че от 14 октомври до 31 декември 2015 г. крал ток и уредът му отчел с 81% по-малко от реално консумирания ток. През 2016 г. пък карал млада жена да прави секс с трима души. Заради двете престъпления главният прокурор Сотир Цацаров настоява Сулев да бъде отстранен от длъжност от прокурорската колегия на ВСС.", "date": "2017.10.04", "title": "Прокурор обвинен в сводничество и кражба на ток"}
{"url": "https://www.24chasa.bg/novini/article/6480037", "text": "Районният съд в Пазарджик осъди на 6г. лишаване от свобода, при първоначален строг режим, 33г. рецидивист за изнасилването на 51-годишна жена. На 11 юли,т.г., в пазарджишкото село Черногорово подсъдимият Илия А. гостувал в дома на пострадалата жена. На купона в къщата били и нейни близки, като всички употребили алкохол. Около 3 часа, след полунощ, Илия А. влязъл в стаята на стопанката през прозореца, легнал при нея и я изнасилил. Близките на жената се събудили от виковете й за помощ, подгонили насилника, но той успял да избяга. По-късно бил задържан от полицията. Спрямо него е взета от съда мярка за неотклонение \"задържане под стража\" и той се намира в следствения арест на затвора в Пазарджик. До момента Илия А. е осъждан 18 пъти за престъпления против собствеността. Изтърпявал е ефективни наказания \"лишаване от свобода\", като последно е бил освободен от затвора на 29 март 2016 година. Присъдата подлежи на обжалване пред окръжния съд в Пазарджик.", "date": "2017.10.04", "title": "6г. затвор за рецидивист, изнасилил жена\nв пазарджишко село"}
{"url": "https://www.24chasa.bg/novini/article/6479997", "text": "Трети ден вече най-големият окръжен съд у нас - Софийският градски е без шеф, след като Калоян Топалов подаде оставка.  В петък Общото събрание на градските съдии издигна за и.ф. шеф Десислава Попколева до назначаването на титуляр на поста. Въпреки това обаче председателката на Софийския апелативен съд Даниела Дончева не е внесла кандидатура във Висшия съдебен съвет (ВСС). Изпратено е й писмо от Комисията по атестирането и конкурсите да внесе предложение, каза Вероника Имова на заседанието на съдийската колегия и даде да се разбере, че ще пита Дончева защо се бави. Подобно предложение за и.ф. шеф на Софийския градски съд може да внесе освен по-горестоящият ръководител, в случая Даниела Дончева, но и членове на ВСС. Заради липсата на шеф на практика в съда няма кой да подпише фишове за заплати, молби за отпуски или актове за встъпване. Така например там не могат да започнат работа върналите се бивши членове на ВСС - Соня Найденова и Мария Кузманова.", "date": "2017.10.04", "title": "3-ти ден градският съд в София без шеф, няма кой да подписва за заплати"}
{"url": "https://www.24chasa.bg/novini/article/6480089", "text": "Седем момчета от Варна преспаха за една нощ в ареста, след като бяха спипани с кокаи, трева и при опит за кражба на кола. Първата четворка - две момчета на по 18 и две на по 16 години, била закопчана около 17 часа, в рено, паркирано на ул. \"Мир\" в морския град. Полицаите имали предварителна информация и проверили тях и автомобила. В колата били открити пликчетата с дрога. Кокаинът ббил около 1 грам, а тревата - 182. След като били разпитани, материалите срещу тях са предадени на Районна прокуратура Варна. Четирите момчета са освободени, като непълнолетните са предадени на родителите им. о-късно вечерта - около 21.15, варненец се обадил в полицията със сигнал, че пред блока му в жк \"Младост\", три момчета опитват да откраднат от паркинга Сузуки Витара. До пристигането на полицията, мъж от блока успял да спипа едното хлапе и да го предаде на униформените. Благодарение на бързата реакцция на полицията, другите двама невръстни апаши били задържани малко по-късно. Трите момчета са 15-годишни съученици. По случая е образувано досъдебно производство, инспектор от детска педагогическа стая продължава работата с тийнейджърите.", "date": "2017.10.04", "title": "Седем тийнейджъри от Варна в ареста за дрога и кражба на кола"}
{"url": "https://www.24chasa.bg/novini/article/6480114", "text": "140 подписа са събрани в кърджалийското село Звезделина под искане осъден за блудство с 8-годишно момиче педофил да бъде изселен. 53-годишният тракторист Седат А. получи 2-годишна присъда за това, че на 24 март тази година е блудствал с дъщеричката на свой първи братовчед в изоставена ж.п. спирка край селото. „Всички сме против него. Никой от селото не иска да го вижда след случая с момичето“, заяви кметицата на Звезделина Селиме Али. Тя е категорична, че след като престъпникът излежи присъдата си хората няма да го допуснат да се върне в селото.", "date": "2017.10.04", "title": "В кърджалийско село искат изселване на 53-годишен педофил, блудствал с 8-годишна"}
{"url": "https://www.24chasa.bg/novini/article/6480102", "text": "Варненската полиция издирва шофьор, блъснал 8-годишно дете на Шишковата градинка в морския град, близо до оградата на училище \"Св. Климент Охридски\" и избягал. Момчето е откарано в болница с контузия на мозъка. Настанено е в неврохирургия без опасност за живота. Полицията умилява свидетелите на инцидента да се обадят, за да бъде издирен шофьора. 75-годишен пенсионер пък предизвика тежка катастрофа по пътя Варна - Албена, близо до отбивката за село Кичево и вкара трима в болница. Опасност за живота на ранените няма. Възрастнитят мъж излизал с ладата си на главния път, но решил, че знакът \"Стоп\" не го засяга и блъснал движещия се с предимство варненски форд. При сблъсъка са пострадали шофьорите на двете коли и съпругата нан шофьора на форда. Пенсионерът е със счупен таз, другият мъж, който е на 59 години, е с тежка контузия на гръдния кош, а съпругата му е с 3 счупени ребра.", "date": "2017.10.04", "title": "Шофьор блъсна дете до училище и избяга във Варна"}
{"url": "https://www.24chasa.bg/novini/article/6480178", "text": "Врачанският окръжен съд издаде днес присъдата си срещу 16-годишният Милчо Илиев. През януари т.г. той уби по особено мъчителен начин своя 57-годишен съселянин Методи -Мечо след запой в дома му във врачанското с. Попица. След скандал помежду им непълнолетният се нахвърлил с кухненски нож върху възрастния ром и го клал както животно преди някой да се намеси. Фатален за Мечо се оказал удар в сърцето, след който той престанал да дава признаци на живот. Седмица преди това Методи се върнал от гурбет в Гърция и често засядал в местна кръчма от тогава, черпейки приятелите си наред. След убийството Милчо заключил пристройката, в която живеел Мечо, изхвърлил по пътя ножа, с който го клал и се прибрал в дома си. На следващия ден споделил с баща си какво е направил, а родителят веднага се обадил на тел.112. Председателстваният от съдия Иван Маринов състав реши убиецът да лежи в затвора за 6 години и 8 месеца. Той трябва да плати и кръвнина от общо 300 хиляди лв. на близките на убития.", "date": "2017.10.04", "title": "16-годишен убиец осъден на 6,8 години затвор"}
{"url": "https://www.24chasa.bg/novini/article/6480172", "text": "Германското правителство заяви днес, че е важно Испания да спазва върховенството на закона, за да запази стабилността, и определи конфликта между Мадрид и Каталуния като вътрешен въпрос, предадоха Ройтерс и ТАСС, цитирани от БТА.  \"Германия внимателно следи събитията там. Ние имаме голям интерес от стабилността на Испания. Затова е важно . . . да се спазва върховенството на закона\", каза правителственият говорител Щефен Зайберт. По думите му германският канцлер Ангела Меркел не възнамерява да посредничи в ситуацията около Каталуния. \"Федералният канцлер няма намерение да поема функцията на посредник. Подчертаваме, че това е вътрешен въпрос за Испания\", заяви Зайберт. Според него конфликтът трябва да бъде уреден в съответствие с нормите на правовата държава. \"Ние искаме нашите приятели да решат този конфликт, решението може да бъде намерено само в съответствие с конституцията\", заяви говорителят, който отказа да осъди полицейските действия в Барселона през уикенда.", "date": "2017.10.04", "title": "Германия: В Испания трябва да се спазва върховенството на закона"}
{"url": "https://www.24chasa.bg/novini/article/6479681", "text": "Стълпотворение от бивши и настоящи възпитаници на Мариана Димитрова, директор на ЕГ \"Иван Вазов\" в Пловдив, се очаква в събота на погребението й. Тя угасна на 58 г. нощес в понеделник срещу вторник след продължителна битка с рака. \"Не мога да си представя какво ще бъде в събота на централния траурен парк в Пловдив\", каза през сълзи зам.-директорката на елитното училище Мария Атанасова. Телефоните в гимназията не спират да звънят. Бивши възпитаници на Димитрова от цял свят се интересуват кога ще е поклонението. Всеки иска да си вземе сбогом с любимата директорка, превърнала ЕГ \"Иван Вазов\" в едно от най-елитните училища не само в Пловдив, но и в страната. Опелото ще е в 11 часа в храма на централни гробища в Пловдив. В гимназията ученици се редят на опашка, за да пишат в траурната книга. Оформен е кът във фоаето на учебното заведение, където е поставен портрет на Димитрова. Всичко е отрупано с цветя. \"Ще ни липсвате много! Помним първия учебен ден с вас, вярваме, че ще сте с нас и на последния звънец!\", пишат учениците от 12-и \"А\" клас\". \"Името ви ще остане завинаги помнено! Вие променихте гимназията и тласнахте в просперираща посока поколения пловдивчани\", гласи текстът на други зрелостници. \"Скърбим за г-жа Димитрова - най-добрия и най-честния директор\", написа Христина Велкова от 10 \"З\" клас. Димитрова беше явление в пловдивското образование. Тя реформира бившата Руска гимназия и я превърна в една от най-желаните. Коварната болест я сполетя през 2014 г. След тежки интервенции и химиотерапии директорката се появи на първия учебен ден на 15 септември 2015 г. и със словото си просълзи дипломати и родители. \"Цяла година идваше на работа и се хвърли с още по-голям хъс. Мислеше с години напред\", обясни Атанасова. Димитрова е покосена повторно през 2016 г. от рецидив. Въпреки това намира сили да се надигне от леглото и да дойде да връчи дипломите на випуска. Тази година за първия учебен ден написа разтърсващо слово, което прочете млада учителка.  \"Трябва да намерим сили и да продължим нейното дело. Тя ще ни гледа отгоре и ще ни насърчава\", каза заместничката й Вихра Ерамян.", "date": "2017.10.04", "title": "Хиляди се прощават в събота с легендарната директорка Мариана Димитрова (Снимки)"}
{"url": "https://www.24chasa.bg/novini/article/6480160", "text": "Аз оценявам усилията на премиера Борисов да поддържа диалог в момент, в който неговата партия води институционална и медийна война срещу президентството, каза президентът на България Румен Радев.  Както виждате, премиерът подава ръка към мен, има и моята, но неговите съпартийци не вадят ръцете си изпод масата и продължават. Трябва да е ясно едно - не може да има разбирателство в името на комфорта на управляващите, които и да са те. Оставките на депутати, кметове и общински съветници са авариен изход, който доскоро потушаваше проблемите, но този изход вече не работи, коментира той.  Трябва дълбоко, сериозно разследване и по-независим разследващ орган, който да стигне до дъното на схемите и на моделите. Освен това в цялата тази ситуация парламентът не контролира правителството, каквото е неговото призвание, а по-скоро се използва като трибунал срещу президента, допълни Радев. Днес върнах предложението за кандидатурата на господин Чолаков. Въпросът е принципен. Очаквам предложение, съобразено с всички законови процедури и моралните очаквания на обществото, коментира той. На въпрос дали ще прави партия, Радев отвърна, че това твърдение е смешно и не пожела да коментира повече.", "date": "2017.10.04", "title": "Радев върна кандидатурата на Чолаков за шеф на ВАС (Видео)"}
{"url": "https://www.24chasa.bg/novini/article/6480211", "text": "Полицията в Добрич задържа мъж, който след катастрофа, е нападнал и е ограбил другия шофьор-участник в инцидента. На 3 октомври, около 11 ч. е подал сигнала 73-годишен мъж от град Добрич – съобщават от Областната дирекция на МВР. По негови данни около 12 ч. на 2 октомври е възникнало пътнотранспортно произшествие с материални щети по улица „Батак” между управлявания от него автомобил „Опел” и микробус с полска регистрация. Непосредствено след инцидента, водачът на микробуса удря шамар на възрастния мъж и му отнема мобилен телефон. От проведените незабавни действия на полицията, е установен извършителят на грабежа. С полицейска мярка за срок от 24 часа е задържан Г.Я. (30 г.) от Добрич. По случая е образувано бързо полицейско производство.", "date": "2017.10.04", "title": "След пътен инцидент – шамар и обир"}
{"url": "https://www.24chasa.bg/novini/article/6480217", "text": "Европейският съюз възнамерява да засили санкциите си срещу Северна Корея, заяви днес говорителката на външното министерство на Германия Мария Адебар, предаде ТАСС. По думите й Берлин смята за необходимо и възможно политическо решение на конфликта около ядрените и ракетните програми на Пхенян. Тя призова севернокорейския режим да прояви готовност за преговори, цитира БТА. В края на миналата седмица американският държавен секретар Рекс Тилърсън каза пред журналисти, че САЩ провеждат сондажи за започването на евентуален диалог с КНДР. После президентът Доналд Тръмп написа в \"Туитър\", че Тилърсън си губи времето, като опитва да преговаря с \"малкия човек ракета\", както той нарече севернокорейския лидер Ким Чен-ун.", "date": "2017.10.04", "title": "ЕС обмисля засилване на санкциите срещу Северна Корея"}
{"url": "https://www.24chasa.bg/novini/article/6480237", "text": "Бившият шеф на БДЖ Христо Монов бе обявен за невинен за това, че през 2008 г. е сключил договор за покупко-продажба на 30 спални вагона, от което настъпили щети за 26 млн. лева за железницата. Присъдата прочете съдия Даниела Борисова в Софийския градски съд. Делото продължи 6 години. Съдия Борисова обясни, че обвинението срещу Монов е недоказано, въпреки усилията на съда да събере доказателства. Щета за БДЖ е имало, но за нея не е виновен Монов, а други хора, на които прокуратурата не е повдигнала обвинения, заключи съдийката. \"Бях убеден, че истината ще възтържествува\", каза след присъдата Монов. На Монов бе отменена мярката за неотклонение парична гаранция от 5 000 лева. Той вече ще може свободно да напуска България. Присъдата може да се обжалва или протестира пред Софийския апелативен съд. Това е едно от трите дела срещу бившия директор на БДЖ.", "date": "2017.10.04", "title": "Оправдаха бивш шеф на БДЖ за щета от 26 млн. лева"}
{"url": "https://www.24chasa.bg/novini/article/6479613", "text": "С отлична оценка - 9.06 по критериите, успешно приключи процедурата за програмна акредитация за следващ период на специалност \"Корабни машини и механизми\" в Технически университет – Варна. Специалността подготвя инженери за регулираните професии от професионално направление 5.5. Транспорт, корабоплаване и авиация. Прецедурата е проведена, съгласно Закона за висшето образование, а решението е на Акредитационния съвет на Националната aгенция за оценяване и акредитация към Министерския съвет на Р България, на основание доклад на Постоянната комисия по технически науки. Срокът на валидност на акредитацията е 6 години в съответствие с чл. 79, ал. 4, т.1, от Закона за висшето образование. Акредитацията определя и капацитета за обучение по специалността \"Корабни машини и механизми\" в Технически университет - Варна: за образователно-квалификационна степен \"бакалавър\" - 400 студенти, за ОКС \"магистър\" - 200 студенти. Получената висока акредитационна оценка словесно се равнява на \"пълно съответствие\" с критериите и е резултат от дългогодишен професионален опит на всеотдаен колектив преподаватели към катедра „Корабостроене и корабни машини и механизми“, която има 55-годишна история. Високите постижения в научноизследователската и публикационната дейност, съвременната материална база и учебен процес, обезпечен напълно с нови учебни пособия и средства, са гаранция за високото ниво на подготовка на студентите от специалност КММ при ТУ-Варна.", "date": "2017.10.04", "title": "Специалност „Корабни машини и механизми“ в ТУ – Варна получи отлична акредитационна оценка"}
{"url": "https://www.24chasa.bg/novini/article/6479629", "text": "\"Ние няма да позволим Делян Добрев да напусне парламента. Призовавам и колегите от БСП, които казаха, че Делян Добрев е достоен човек и не бива да излиза от Народното събрание, да гласуват по съвест\", апелира от трибуната на Народното събрание лидерът на депутатите от ГЕРБ Цветан Цветанов. И продължи: \"Добрев няма сестра, а вие през цялото време говорите за негов зет...\" \"Отидете в Провадия и Болярово да видите какво е феодализъм\", препоръча на БСП Цветанов. И пожела на всеки политик да получи подкрепата, която има Добрев. \"Деляне, няма да позволя да те оцапат, както направих с мен за кетчърите\", зарече се Цветанов.", "date": "2017.10.04", "title": "Цветанов: Няма да позволим Делян Добрев да напусне парламента"}
{"url": "https://www.24chasa.bg/novini/article/6479607", "text": "Руските Въздушнокосмически сили ликвидираха в Сирия командването на терористичната организация \"Джебхат ан Нусра\". Нейният главатар е в критично състояние, а 12 от командирите са убити, заяви днес говорителят на руското министерство на отбраната генерал-майор Игор Конашенков, цитиран от ТАСС и БТА. Според него Абу Мохамед ал Джулани, лидерът на сирийския клон на Ал Каида, преименуван неотдавна на \"Джебхад Фатах аш Шам\", и неговите съратници са били атакувани вчера по време на съвещание от бойни самолети Су-34 и Су-35 след сигнал, получен от руското военно разузнаване. Ал Джулани е тежко ранен, останал е без ръка и според няколко независими източника е в критично състояние. Ликвидирана е охраната на джихадисткото командване от близо 50 бойци, както и 12 полеви командири, включително най-близкият помощник на Ал Джулани - шефът на службата за сигурност на групировката Ахмад ал Гизаи, уточни генерал Конашенков.", "date": "2017.10.04", "title": "Руски сили ликвидираха 12 командири на джихадистите в Сирия"}
{"url": "https://www.24chasa.bg/novini/article/6479620", "text": "Испански съд призова началника на каталунската полиция Мосос д'Ескуадра Жозеп Луис Траперо на разпит, който може да доведе до повдигането на обвинения за сепаратизъм, предадоха Франс прес и ТАСС, цитирани от БТА. Освен Луис Траперо са призовани и още двама представители на сепаратистки организации, съобщи говорител на националния съд, чиято юрисдикция обхваща цялата територия на страната. Тримата ще бъдат разпитани за случилото се на 20 септември в Барселона. Тогава арестите на 14 високопоставени представители на каталунските сепаратисти доведе до мащабни протести срещу испанската Гражданска гвардия. Много от участниците в протестите се опитаха със сила да попречат на служителите на реда изпълняват служебните си задължения. Луис Траперо трябва да се яви пред съда в петък.", "date": "2017.10.04", "title": "Испански съд призова на разпит началника на каталунската полиция"}
{"url": "https://www.24chasa.bg/novini/article/6479640", "text": "Прокуратурата в Истанбул е издала заповеди за арест на четирийсет и деветима турски учители в рамките на разследването на миналогодишния опит за преврат, предаде турската частна телевизия НТВ, цитирана от БТА. Всичките 49-има заподозрени вече са били уволнени от министерството на образованието в чистките, последвали метежа, извършен на 15 юли 2016 г. В момента се извършва операция за залавянето на 49-имата. Акции се провеждат в 23 окръга на страната. Досега са заловени 20 души. Установено е, че учителите са били потребители на мобилното приложение Байлок (ByLock), ползвано за подготовката и реализирането на миналогодишния опит за преврат. Властите преследват потребителите на мобилното приложение Байлок, което е било използвано изключително от гюленисти, в рамките на разследването на метежа. Според турското правителство групировка, наричана Фетхуллахистка терористична организация (ФЕТО), на живеещия в САЩ мюсюлмански проповедник Фетхуллах Гюлен стои зад опита за преврат.", "date": "2017.10.04", "title": "Прокуратурата в Истанбул нареди арест на 49 учители, свързани с опита за преврат"}
{"url": "https://www.24chasa.bg/novini/article/6479652", "text": "Делян Добрев остава депутат, след като и на прегласуване, поискано от него, Народното събрание отхвърли подадената оставка. Гласовете \"за\"/\"против\"/\"въздържал се\" бяха съответно 97/99/19.                                                                                                                                                                                                                                                                                                                       ", "date": "2017.10.04", "title": "Депутатите отхвърлиха оставката на Делян Добрев"}
{"url": "https://www.24chasa.bg/novini/article/6479638", "text": "Европейският парламент ще обсъди днес следобед събитията в Каталуня. Точката в дневния ред бе включена допълнително в програмата за работата на евродепутатите. Предвижда се да се изкажат зам.-председателят на Европейската комисия Франс Тимерманс, както и председателите на парламентарните групи. Разискването ще продължи само час и в него няма да прозвучат допълнителни изказвания, освен общите позиции на политическите сили. ЕК призова вчера за бързото установяване на диалог между властите в Каталуния и Мадрид след проваления референдум за отделяне. Снощи испанският крал Фелипе Шести заяви в телевизионно обръщение към нацията, че каталунските водачи са нарушили законите и са проявили недопустима нелоялност.", "date": "2017.10.04", "title": "ЕП ще обсъди събитията в Каталуня"}
{"url": "https://www.24chasa.bg/novini/article/6479660", "text": "Правителството определи маг. фарм. Милена Цонева за член на Комисията по прозрачност по Закона за лекарствените продукти в хуманната медицина. Предложението е на управителя на НЗОК и се налага поради настъпила промяна в служебните правоотношения на досегашния представител на Касата маг. фарм. Йорданка Вълчева. Милена Цонева е магистър по фармация от Медицинския университет в София, както и магистър по стопанско управление към Икономическия институт на БАН към ВТУ „Св. Св. Кирил и Методий“. Към момента е главен експерт в дирекция „Лекарствени продукти, медицински изделия и контрол по предписване и отпускане“ на НЗОК. Правителството прие решение, с което определя за университетска МБАЛ „Света Марина“ в Плевен. Съгласно Закона за лечебните заведения, университетски болници са многопрофилни или специализирани болници, в които, след акредитация, се осъществяват дейности по клинично обучение на студенти и докторанти по медицина, дентална медицина, фармация и здравни грижи, както и следдипломно обучение. Правителството одобри допълнителни разходи по бюджета на Министерството на образованието и науката в размер на 434 484 лв. Средствата са предвидени в централния бюджет за 2017 г. за спортно-състезателни дейности на студентите. Към държавните висши училища, финансирани от МОН, ще бъдат трансферирани 396 141 лв., а към частните – 38 343 лева. Съответните суми са определени на база разработени от висшите училища проекти за подпомагане физическото възпитание и спорт на студентите в редовна форма на обучение и съобразно броя на студентите. Правителството прие решения, с които пет общини получават държавни имоти за реализиране на дейности от значение за местните общности. На община Доспат се прехвърля собствеността върху два имота с обща площ 7,9 дка за изграждането на улица. Чрез нея ще се осигури достъп до площадката за компостиране и предварително третиране на твърди битови отпадъци в м. Гайтанина край с. Барутин. С реализирането на проекта общините Девин, Борино, Доспат, Сатовча и Сърница ще имат напълно завършен цикъл за преработка на твърди битови отпадъци. Община Ковачевци също получава безвъзмездно имот за закриване и рекултивация на депо за битови отпадъци. Теренът с площ 5 дка се намира в землището на с. Ковачевци и към момента се използва за сметище. С получен от държавата имот община Мадан ще изгради инсталация за компостиране на разделно събрани зелени и/или биоразградими битови отпадъци и инсталация за предварително третиране на смесено събрани битови отпадъци за общините Мадан, Златоград и Неделино. Имотът се намира в с. Шаренска. Детски кът ще бъде изграден в Берковица с безвъзмездно получен от държавата имот. Теренът е част от поземлен имот, намиращ се на ул. „Г. С. Раковски“ в града. Той е в близост до жилищни сгради, училище и до оживени улици. Община Симитли получава терен от 1,4 дка за осигуряване на достъп до района на ЖП гарата в града. На МВР е предоставено правото на управление върху помещения на 3-тия етаж на административна сграда в Балчик, ползвани до момента от Министерството на правосъдието. Чрез тях ще се обезпечи нуждата на МВР-Добрич от помещения за задържане и настаняване на задържани лица. За срок от пет години Висшият съдебен съвет получава за управление втория етаж от старата сграда на Професионалната гимназия „Братя Евлоги и Христо Георгиеви“ в Карлово. Имотът е публична държавна собственост и се предоставя на ВСС във връзка с неотложни ремонтни дейности в сградата на Районен съд - Карлово и необходимост от релокация на магистратите и служителите му. Правителството одобри позицията на България по дело С-338/17 на Съда на Европейския съюз, образувано по преюдициално запитване на Върховния административен съд по Дело №1727/2017 г. във връзка с касационна жалба срещу Фонд „Гарантирани вземания на работниците и служителите“ към Национален осигурителен институт. Запитването се отнася до тълкуване на разпоредби в Закона за гарантираните вземания на работниците и служителите при несъстоятелност на работодателя. Съгласно българската позиция правото на Европейския съюз допуска държавите-членки да определят свободно датата, преди и/или след която започва да тече периодът, през който гарантиращата институция покрива задълженията по вземанията от неизплатени възнаграждения. Правителството одобри проект на Административно споразумение за прилагане на Спогодбата за социална сигурност между България и Тунис. Спогодбата регулира осигуряването при работа в България и Тунис, както и реда за отпускане и изплащане на пенсии на хора, които са били осигурявани в двете държави. Административното споразумение урежда компетентните институции и съответните процедури за прилагането на спогодбата. Правителството се запозна с доклади за проведени заседания на Съвета на Европейския съюз и одобри техните резултати. В частта „Вътрешни работи“ Съветът „Правосъдие и вътрешни работи“ заседава на 14 септември в Брюксел. Основните дискусии на него бяха по темата за противодействието на тероризма и актуалното състояние в областта на миграцията. Комисията представи анализ на становището на Съда на ЕС по споразумението с Канада за обмен на резервационни данни на пътниците. Неформална среща на министрите от ЕС по земеделие и рибарство се проведе в периода 3-5 септември в Талин. Тема на заседанието беше „Управление на риска: Предоставяне на фермерите на ефективни инструменти за управление на риска след 2020 г.“. Изразеното общо мнение е, че прилагането на инструментите за управление на риска трябва да бъде опростено и по-гъвкаво, като държавите членки сами решат кои мерки са подходящи за тях. Правителството одобри проекта на закон за противодействие на корупцията и за отнемане на незаконно придобитото имущество и предлага на Народното събрание да го приеме. Целта на законопроекта е да се защитят интересите на обществото чрез ефективно противодействие на корупцията, предотвратяване на възможностите за незаконно придобиване на имущество и разпореждането с него, както и създаване на гаранции, че лицата, заемащи висши публични длъжности, изпълняват правомощията си при спазване на Конституцията и законите на страната. Законопроектът урежда мерките за противодействие на корупцията, условията и реда за отнемане в полза на държавата на незаконно придобито имущество, статута и функциите на Комисията за противодействие на корупцията и за отнемане на незаконно придобитото имущество, както и взаимодействието й с други държавни органи. По смисъла на законопроекта корупция е налице, когато в резултат на заеманата висша публична длъжност лицето злоупотребява с власт, нарушава или не изпълнява служебни задължения с цел пряко или косвено извличане на неполагаща се материална или нематериална облага за себе си или за други лица. Комисията е единен независим антикорупционен орган, който се състои от петима членове – председател, заместник-председател и трима членове, с мандат от шест години, без право на повторно избиране. Те се избират от Народното събрание, като предложението за председател се прави от народните представители, а за заместник-председател и членове – от избрания председател на Комисията. Антикорупционната комисия се изгражда на основата на Комисията за отнемане на незаконно придобито имущество, като се предлага в нея да се влеят Комисията за предотвратяване и установяване на конфликт на интереси, Центърът за превенция и противодействие на корупцията и организираната престъпност към МС, звеното от Сметната палата, свързано с дейността по отменения Закон за публичност на имуществото на лица, заемащи висши държавни и други длъжности, както и съответната специализирана дирекция на ДАНС за противодействие на корупцията сред лицата, заемащи висши държавни длъжности. Комисията ще приема и проверява декларациите за имущество и интереси и за несъвместимост на лицата, заемащи висши публични длъжности, ще осъществява проверки на имущественото състояние, ще образува производства за установяване на конфликт на интереси и за отнемане на противозаконно имущество. При установено несъответствие в размер над 5000 лв. Комисията ще изпраща материалите на НАП, а при несъответствие над 20 000 лв. ще образува проверка на цялото имуществено състояние на лицето. Ако в резултат на проверката се установи несъответствие от над 150 000 лв. между имуществото и нетния доход на проверявания, ще се предяви иск пред съда за отнемане на незаконно придобитото имущество. При постановена конфискация 30% от стойността на отнетото имущество ще се предоставя за социални цели. По отношение на магистратите се запазва редът за подаване и проверка на декларациите им от Инспектората към ВСС, като при установено несъответствие между декларирани и установени факти в размер на не по-малко от 20 000 лв. Инспекторатът ще уведомява Комисията, която ще извършва цялостна проверка. Със законопроекта се разширява кръгът на лицата, задължени да подават декларации. Към досегашните категории се добавят общинските съветници, главните архитекти на общините, управителите и изпълнителните директори на лечебни заведения за болнична помощ, които се финансират от бюджета на НЗОК, определените да администрират и управляват средства от ЕС, членовете на управителните съвети на държавните предприятия по Закона за горите, ръководителите на областните дирекции по безопасност на храните, ДНСК, ДФ „Земеделие“ и др. Освен деклариране на имуществото и доходите на съпрузи и ненавършили пълнолетие деца, се въвежда и задължение за деклариране на имуществото и доходите и на лицето, с което задълженият е във фактическо съжителство на съпружески начала. Предвижда се подаването на една декларация за имущество и интереси вместо досегашните две, но се разширява кръгът на подлежащите на деклариране обстоятелства – чуждо недвижимо имущество и чужди превозни средства на стойност над 10 000 лв., които лицето ползва повече от 3 месеца в рамките на една година, както и обучения, платени със средства на задълженото по закон лице, ако еднократната им стойност надхвърля 1000 лв. На деклариране подлежат имуществото и интересите както в страната, така и в чужбина. Проверката на имущественото състояние ще се извършва по единни правила, но ще започва на различни основания в зависимост от това дали става дума за лица, заемащи висши публични длъжности, или за привлечени като обвиняеми за определени престъпления. По отношение на привлечените като обвиняеми се запазват досегашните основания, както и кръгът от престъпления, за които са привлечени. Новите текстове предвиждат инспекторите на комисията да проверяват достоверността на фактите във всяка имуществена декларация и да образуват проверка на имущественото състояние при установено несъответствие в размер на не по-малко от 20 000 лв. между декларираните факти и получената информация, когато след предоставената възможност за отстраняване на непълноти и грешки продължава да е налице несъответствие. Проверка ще се извършва и при установен с влязло в сила решение конфликт на интереси. За противодействие на корупцията чрез разкриване на прояви на лица, заемащи висши публични длъжности, Комисията ще може да отправя искания до съда за използване на СРС, като прилагането им ще се извършва по реда на Закона за СРС. Комисията няма да разполага с техника за прилагане на СРС – това ще се извършва от оторизираните органи. Комисията може да извършва проверки по сигнали на граждани и да се самосезира по публикации в медиите, когато те са достатъчно конкретни. Недопускането на анонимни сигнали, е гаранция срещу злоупотреби с предвидените в закона процедури, както и за защита на правата на лицата, срещу които те са насочени. Сигналите по отношение на представители на съдебната власт ще се изпращат за проверка на Инспектората на ВСС в рамките на правомощията му. Създадени са разпоредби, гарантиращи защита от неблагоприятни последици на подалия сигнала, като е въведено задължение за инспекторите в Комисията да не разкриват неговата самоличност, да не разгласяват станалите им известни факти и данни, да предлагат конкретни мерки за опазване на самоличността на подалия сигнала, включително предотвратяващи действия, чрез които му се оказва психически или физически натиск. Правителството одобри проект на Закон за допълнение на Закона за ограничаване на административното регулиране и административния контрол върху стопанската дейност. С него се предлага изменение на 68 закона, в които се съдържа изискването за представяне на свидетелство за съдимост пред администрацията. Целта е да се установи принципът на служебно събиране на информация относно съдебния статус на физическите лица. Свидетелството за съдимост е един от най-често срещаните удостоверителни документи, които се изискват от гражданите в рамките на административни производства, въпреки че данните са налични в друга администрация. С предлаганите промени ще се постигне значително намаляване на административната тежест както от гледна точка на време, така и от гледна точка на разходи за гражданите във връзка с получаването на услугата. Предложението е в изпълнение на един от основните приоритети, изведен в Програмата за управление на правителството на Република България за периода 2017-2020 г. – намаляване на административната тежест за бизнеса и за гражданите. С промени в Закона за обществените библиотеки правителството предлага облекчаване на процедурата за вписването им в публичния регистър, поддържан от Министерството на културата. Предлага се заявлението и съответните удостоверителни документи да се изпращат по електронен път, а министърът да се произнася в 14-дневен срок от датата на подаване на заявлението. Евентуален отказ ще подлежи на обжалване по реда на Административно-процесуалния кодекс. Предлаганите със законопроекта изменения целят намаляване на административната тежест, по-голяма яснота в процедурите и възможност за съдебен контрол върху административен акт. Правителството одобри промени в Правилника за прилагане на Закона за чужденците в Република България, с които се изпълнява решението на кабинета за преглед на предоставяните от административните органи услуги и намаляване на административната тежест за гражданите и бизнеса. Промените в Правилника съкращават от три на два месеца срока за получаване на разрешение за постоянно и за дългосрочно пребиваване. Отпадат седем изисквани от лицата удостоверения, декларации и копия от документи, които ще се събират вече по административен път. Отменя се и изискването за представяне на заверено копие от БУЛСТАТ и декларация за идентичност на имената, тъй като такава информация се съдържа в други документи, които чужденецът прилага. Правителството одобри позицията на Република България по дело С-364/17 „Варна Холидейс” ЕООД на Съда на Европейския съюз и даде съгласие за встъпване в производство. Делото е във връзка с обжалване на ревизионен акт, с който са установени задължения по ДДС. То е образувано по преюдициално запитване на Административен съд Варна във връзка с административно дело № 2179/2016 г., с жалбоподател – „Варна Холидейс” ЕООД и ответник – директорът на дирекция „Обжалване и данъчно-осигурителна практика“ – Варна, при Централно управление на НАП. Според аргументите в позицията отговорът на преюдициалното запитване следва да е, че корекция се прави, когато след изготвяне на справка-декларацията по ДДС настъпи някаква промяна във факторите, използвани за определяне на сумата за приспадане, съобразно текста на чл. 185, параграф 1 от Директивата за ДДС. Разпоредбата допуска такива фактори на промяна на ползвания данъчен кредит да се прилага и в случаи на обявена нищожност на сделката, във връзка с която е упражнено правото на приспадане на ДДС, включително когато задължителният характер на тази корекция не е изрично предвиден в националното законодателство, по силата на което е направена корекцията. Конституирането на България като страна в производството по това дело ще позволи държавата ни успешно да се включи в процеса на правораздаване, осъществяван от Съда на Европейския съюз, с оглед на еднаквото и точно прилагане на общностното право. Правителството одобри българската позиция за заседанието на Съвета на ЕС по икономически и финансови въпроси (ЕКОФИН), което ще се проведе на 10 октомври в Люксембург. По време на заседанието Европейската комисия ще представи законодателно предложение за окончателна система на ДДС. Министрите на финансите ще обменят и мнения за извлечените поуки от Европейския семестър през 2017 г. Също така ЕКОФИН ще обсъди подготовката на заседанието на министрите на финансите и управителите на централните банки на държавите от Г-20 и на годишните срещи на МВФ, които ще се проведат в периода 12 и 15 октомври във Вашингтон. Предвидено е министрите да приемат проект на заключения на Съвета във връзка с 23-тата сесия на Конференцията на страните към Рамковата конвенция на ООН по изменението на климата. Правителството одобри проект на нов Закон за платежните услуги и платежните системи, с който се цели цялостно транспониране на новата Директива (ЕС) 2015/2366 относно платежните услуги във вътрешния пазар. С действащия в момента Закон за платежните услуги и платежните системи в българското законодателство са въведени изискванията на Директива 2007/64/ЕО относно платежните услуги във вътрешния пазар, както и редица други директиви в тази област. Предвид значителния обем промени в досега действащата правна рамка на платежните услуги, се налага приемането на нов Закон за платежните услуги и платежните системи, който да замени действащия. Такъв е и европейският законодателен подход, като новата Директива (ЕС) 2015/2366 отменя досега действащата Директива 2007/64/ЕО, считано от 13 януари 2018 г. Разпоредбите на Директива (ЕС) 2015/2366, които се въвеждат със законопроекта, обхващат най-общо следните основни промени в нормативната уредба на платежните услуги: допълване на правната рамка на изключените от обхвата на закона услуги; въвеждане на нови видове платежни услуги и регулиране на дейността на доставчиците, които ги предлагат; въвеждане на допълнителни изисквания при лицензиране на платежни институции, респективно дружества за електронни пари; въвеждане на изискване за регистрация на новия вид доставчици на услуги по предоставяне на информация за сметка; въвеждане на прецизни изисквания за контрол върху участието в капитала, по-подробно разписване на реда за упражняване на правото на установяване и свобода на предоставяне на услуги и сътрудничеството между надзорните органи, промени по отношение на информационните изисквания и правата и задълженията на доставчиците на платежни услуги и разширяване обхвата на платежни операции, за които те се прилагат; нови изисквания за сигурност на плащанията, в частност, когато се извършват отдалечено или в интернет среда, по-подробна уредба на вътрешните процедури за разглеждане на жалби при доставчици на платежни услуги и др. Във връзка с допълването на видовете услуги, които следва да се квалифицират като платежни, законопроектът предвижда въвеждането на нов вид доставчици на платежни услуги - доставчик на услуги по предоставяне на информация за сметка, като в съответствие с изискванията на Директива (ЕС) 2015/2366 за този вид доставчици на платежни услуги се предвижда въвеждането на по-лек режим за извършване на дейност - регистрационен. За доставчиците на услуги по иницииране на плащане се предвижда лицензионен режим за извършване на дейност като платежна институция в съответствие с изискванията на Директива (ЕС) 2015/2366. Законопроектът урежда изискванията по отношение на доставчиците на платежни услуги за осигуряване на необходимата, достатъчна и разбираема информация на разположение на ползвателите на платежни услуги, както по отношение на договора за платежни услуги, така и по отношение на платежните операции. Въвеждат се специфични изисквания спрямо доставчиците на платежни услуги за ограничаване и контрол на операционните рискове, включително рисковете, свързани със сигурността, във връзка с предоставяните от тях платежни услуги. Въвежда се уредба за докладване на инциденти, съгласно която доставчик на платежни услуги, лицензиран от БНБ, при възникнал значим операционен или свързан със сигурността инцидент незабавно уведомява БНБ за това.", "date": "2017.10.04", "title": "Вижте какво реши Министерски съвет днес"}
{"url": "https://www.24chasa.bg/novini/article/6479668", "text": "\"Ако в Народното събрание се гласува предложението на Министерски съвет, от другата година ще отпадне свидетелството за съдимост като документ, който хората сами трябва да си вадят\". Това каза Томислав Дончев след изнесеното заседание на Министерски съвет в резиденция \"Евксиноград\". \"По този начин ще бъдат спестени 3 800 000 лева от такси, както и времето на хората. Вече има възможност тази справка да бъде правена по електронен път\", каза още Дончев.", "date": "2017.10.04", "title": "Томислав Дончев: Отпада свидетелството за съдимост"}
{"url": "https://www.24chasa.bg/novini/article/6479659", "text": "Европейският парламент настоява за санкции срещу \"Райънеър\", защото не дава задоволителни компенсации на пострадалите пътници след като анулира хиляди полети в Европа. В много от случаите компанията е изплащала само до 100 евро компенсация за отменени полети, а много пътници е трябвало да купят нови билети в последния момент от други компании, които са стрували в пъти повече. На голяма част от пътниците е било отказвано обезщетение, защото не са си платили застраховката на компанията, която се предлага на сайта при закупуване на билета, посочва проучване на Европейския парламент, цитирано от  Европарламента настоява Европейската комисия да използва всичките си инструменти, за да гарантира, че \"Райънеър\" ще изпълни европейските авиационни норми за правата на пътниците. \"Райънеър\" е обвинена в монопол, социален дъмпинг и порочна мениджърска политика. Компанията подлагала на деспотични условия пилотите и кабинния персонал, което доведе и до напускането на близо 700 пилота. Всички тези недостатъци в управлението на \"Райънеър\" са на гърба на европейския потребител, смятат евродепутатите. Нискотарифната авиокомпания е намалила полетите по 34 маршрута до пролетта и не дава гаранции на купилите билети за промяна в маршрута. Компанията получава косвена помощ от местните регионални области и летища, за да извозва пътници до техните дестинациии и е недупостимо да отказва изплащане на всички разходи по отмяната на едно пътуване\", са аргументите на евродепутатите, които се обединиха срещу \"Райънеър\" по време на специален дебат в пленарната зала в Страсбург. \"Райънеър\" е най-голямата компания в Европа по брой извозени пътници и наруши целия въздушен режим на полети в Европа, поясни Еврокомисията. Компанията е обработила 75% от подадените жалби на пострадали пътници. Броят на постадалите се изчислява на 300 000. Европарламентът призова ЕК да провери и другите нискотарифни компании.", "date": "2017.10.04", "title": "Европейският парламент настоява за санкции срещу \"Райънеър\""}
{"url": "https://www.24chasa.bg/novini/article/6479683", "text": "Стафилококова бактерия е причина за хранителното отравяне на 149 ученици от шест основни белградски училища. Това потвърдиха изследвания в лабораторията на градския институт за обществено здраве, предаде БТА.  Причина за отравянето е стафилококов ентеротоксин, заяви за телевизия Пинк епидемиологът Славица Мариш. Тя добави, че епидемиологични изследвания са направени в 18 белградски училища и две частни детски градини, а отравяне е имало в шест училища. Десетки ученици от столицата потърсиха лекарска помощ със симптоми на отравяне, след като се хранили в училищни столове в понеделник. Предприети са мерки срещу фирмата доставчик на храна. Последното голямо отравяне на над 250 ученици в няколко белградски училища бе регистрирано през 2013 г. като причина за това отново бе стафилококова бактерия.", "date": "2017.10.04", "title": "Стафилококова бактерия е причина\nза отравянето на ученици в Белград"}
{"url": "https://www.24chasa.bg/novini/article/6479689", "text": "Търси се донор доброволец, за да бъде извършена трансплантация на черен дроб на легендарния щангист Наим Сюлейманоглу, съобщи неговият лекар, цитиран днес от електронното издание на в. \"Стар\", цитиран от БТА. Сюлейманоглу, известен и като \"Джобния Херкулес\", страда от остра чернодробна недостатъчност. Д-р Аднан Багръачък, който следи състоянието на спортиста, съобщи още в профила си в социална медия, че Сюлейманоглу е разговарял по телефона с турския президент Реджеп Тайип Ердоган. \"Както повечето от вас знаят, един от най-важните спортисти в историята на турския и световния спорт Наим Сюлейманоглу се бори с чернодробна недостатъчност. Благодарение на възможностите на медицината общото му състояние за момента е добро. Вчера той говори по телефона с г-н президента и му благодари за проявеното внимание. Спешно обаче е нужен донор на органи, а времето намалява\", заяви лекарят. Според източници от президентството Ердоган се е запознал със състоянието на щангиста и му е пожелал бързо оздравяване. Сюлейманоглу е благодарил на президента за проявения интерес към неговото здраве. Наим Сюлейманоглу се нуждае от донор с кръвна група А или 0, който не страда от сериозно заболяване. Доброволни донори, които отговарят на условията, могат да се обърнат към центъра за донорство в болницата в Истанбул, в която се лекува Сюлейманоглу.", "date": "2017.10.04", "title": "Лекарят на Наим: Все още търсим донор, вчера той се чу с Ердоган по телефона"}
{"url": "https://www.24chasa.bg/novini/article/6479710", "text": "Правителството одобри проекта на закон за противодействие на корупцията и за отнемане на незаконно придобитото имущество и предлага на Народното събрание да го приеме. Това съобщиха от правителствената пресслужба.  Целта на законопроекта е да се защитят интересите на обществото чрез ефективно противодействие на корупцията, предотвратяване на възможностите за незаконно придобиване на имущество и разпореждането с него, както и създаване на гаранции, че лицата, заемащи висши публични длъжности, изпълняват правомощията си при спазване на Конституцията и законите на страната. Законопроектът урежда мерките за противодействие на корупцията, условията и реда за отнемане в полза на държавата на незаконно придобито имущество, статута и функциите на Комисията за противодействие на корупцията и за отнемане на незаконно придобитото имущество, както и взаимодействието й с други държавни органи. По смисъла на законопроекта корупция е налице, когато в резултат на заеманата висша публична длъжност лицето злоупотребява с власт, нарушава или не изпълнява служебни задължения с цел пряко или косвено извличане на неполагаща се материална или нематериална облага за себе си или за други лица. Комисията е единен независим антикорупционен орган, който се състои от петима членове – председател, заместник-председател и трима членове, с мандат от шест години, без право на повторно избиране. Те се избират от Народното събрание, като предложението за председател се прави от народните представители, а за заместник-председател и членове – от избрания председател на Комисията. Антикорупционната комисия се изгражда на основата на Комисията за отнемане на незаконно придобито имущество, като се предлага в нея да се влеят Комисията за предотвратяване и установяване на конфликт на интереси, Центърът за превенция и противодействие на корупцията и организираната престъпност към МС, звеното от Сметната палата, свързано с дейността по отменения Закон за публичност на имуществото на лица, заемащи висши държавни и други длъжности, както и съответната специализирана дирекция на ДАНС за противодействие на корупцията сред лицата, заемащи висши държавни длъжности. Комисията ще приема и проверява декларациите за имущество и интереси и за несъвместимост на лицата, заемащи висши публични длъжности, ще осъществява проверки на имущественото състояние, ще образува производства за установяване на конфликт на интереси и за отнемане на противозаконно имущество. При установено несъответствие в размер над 5000 лв. Комисията ще изпраща материалите на НАП, а при несъответствие над 20 000 лв. ще образува проверка на цялото имуществено състояние на лицето. Ако в резултат на проверката се установи несъответствие от над 150 000 лв. между имуществото и нетния доход на проверявания, ще се предяви иск пред съда за отнемане на незаконно придобитото имущество. При постановена конфискация 30% от стойността на отнетото имущество ще се предоставя за социални цели. По отношение на магистратите се запазва редът за подаване и проверка на декларациите им от Инспектората към ВСС, като при установено несъответствие между декларирани и установени факти в размер на не по-малко от 20 000 лв. Инспекторатът ще уведомява Комисията, която ще извършва цялостна проверка. Със законопроекта се разширява кръгът на лицата, задължени да подават декларации. Към досегашните категории се добавят общинските съветници, главните архитекти на общините, управителите и изпълнителните директори на лечебни заведения за болнична помощ, които се финансират от бюджета на НЗОК, определените да администрират и управляват средства от ЕС, членовете на управителните съвети на държавните предприятия по Закона за горите, ръководителите на областните дирекции по безопасност на храните, ДНСК, ДФ „Земеделие“ и др. Освен деклариране на имуществото и доходите на съпрузи и ненавършили пълнолетие деца, се въвежда и задължение за деклариране на имуществото и доходите и на лицето, с което задълженият е във фактическо съжителство на съпружески начала. Предвижда се подаването на една декларация за имущество и интереси вместо досегашните две, но се разширява кръгът на подлежащите на деклариране обстоятелства – чуждо недвижимо имущество и чужди превозни средства на стойност над 10 000 лв., които лицето ползва повече от 3 месеца в рамките на една година, както и обучения, платени със средства на задълженото по закон лице, ако еднократната им стойност надхвърля 1000 лв. На деклариране подлежат имуществото и интересите както в страната, така и в чужбина. Проверката на имущественото състояние ще се извършва по единни правила, но ще започва на различни основания в зависимост от това дали става дума за лица, заемащи висши публични длъжности, или за привлечени като обвиняеми за определени престъпления. По отношение на привлечените като обвиняеми се запазват досегашните основания, както и кръгът от престъпления, за които са привлечени. Новите текстове предвиждат инспекторите на комисията да проверяват достоверността на фактите във всяка имуществена декларация и да образуват проверка на имущественото състояние при установено несъответствие в размер на не по-малко от 20 000 лв. между декларираните факти и получената информация, когато след предоставената възможност за отстраняване на непълноти и грешки продължава да е налице несъответствие. Проверка ще се извършва и при установен с влязло в сила решение конфликт на интереси. За противодействие на корупцията чрез разкриване на прояви на лица, заемащи висши публични длъжности, Комисията ще може да отправя искания до съда за използване на СРС, като прилагането им ще се извършва по реда на Закона за СРС. Комисията няма да разполага с техника за прилагане на СРС – това ще се извършва от оторизираните органи. Комисията може да извършва проверки по сигнали на граждани и да се самосезира по публикации в медиите, когато те са достатъчно конкретни. Недопускането на анонимни сигнали, е гаранция срещу злоупотреби с предвидените в закона процедури, както и за защита на правата на лицата, срещу които те са насочени. Сигналите по отношение на представители на съдебната власт ще се изпращат за проверка на Инспектората на ВСС в рамките на правомощията му. Създадени са разпоредби, гарантиращи защита от неблагоприятни последици на подалия сигнала, като е въведено задължение за инспекторите в Комисията да не разкриват неговата самоличност, да не разгласяват станалите им известни факти и данни, да предлагат конкретни мерки за опазване на самоличността на подалия сигнала, включително предотвратяващи действия, чрез които му се оказва психически или физически натиск.", "date": "2017.10.04", "title": "Одобриха проектозакон за противодействие\nна корупцията и за отнемане на незаконно придобито имущество"}
{"url": "https://www.24chasa.bg/novini/article/6479709", "text": "Правителството определи маг. фарм. Милена Цонева за член на Комисията по прозрачност по Закона за лекарствените продукти в хуманната медицина, съобщи пресслужбата на кабинета. Предложението е на управителя на НЗОК и се налага поради настъпила промяна в служебните правоотношения на досегашния представител на Касата маг. фарм. Йорданка Вълчева. Милена Цонева е магистър по фармация от Медицинския университет в София, както и магистър по стопанско управление към Икономическия институт на БАН - ВТУ \"Св.св. Кирил и Методий\". Към момента е главен експерт в дирекцията \"Лекарствени продукти, медицински изделия и контрол по предписване и отпускане\" на НЗОК.", "date": "2017.10.04", "title": "Милена Цонева е определена за член на Комисията по прозрачност"}
{"url": "https://www.24chasa.bg/novini/article/6479752", "text": "Земен трус с магнитуд 4,3 по Рихтер е регистриран днес в района на областта Месиния, полуостров Пелопонес, Югозападна Гърция, съобщава изданието \"Контранюз\", цитира БТА. Епицентърът на труса е локализиран на 63 километра западно от Филиатес и на 77 километра южно от остров Закинтос на дълбочина 60 километра. Няма данни за пострадали и разрушения.", "date": "2017.10.04", "title": "Земен трус на полуостров Пелопонес"}
{"url": "https://www.24chasa.bg/novini/article/6479732", "text": "89-годишен от пловдивското село Скутаре е пребил до смърт жена си с ресьор на автомобил, а след това издъхнал вследствие на погълнатия алкохол. Кръвната му проба отчела 4, 96 промила. Според съдебните медици алкохолът в комбинация със стреса е довел до смъртта на дядото. По тялото му няма следи от насилие. Трагедията се е разиграла на 26 септември. Синът на старците, който живеел в близка къща в Скутаре, отишъл да ги види. Намерил 80-годишната си майка в леглото с видими рани по главата. Баща му бил още жив, но в безпомощно състояние. Синът веднага се обадил на тел. 112, но до идването на линейката дядото починал. По случая е образувано досъдебно производство в окръжната прокуратура в Пловдив.", "date": "2017.10.04", "title": "Мъртво пиян дядо уби жена си и издъхна"}
{"url": "https://www.24chasa.bg/novini/article/6479397", "text": "БСП ще гласува за оставката на Делян Добрев, съобщи лидерът на партията Корнелия Нинова пред Нова тв. Тя уточни, че Елена Йончева е изразила лично мнение, като е казала, че няма да гласува против депутата от ГЕРБ. Нинова посочи, че скандалът в Хасково не е единственият подобен случай. БСП не се бори срещу Делян Добрев, а срещу модела на управление. По въпроса за обвиненията срещу нея Корнелия Нинова потвърди, че нейният съпруг работи в „Лукойл”. Там той ръководел група за контрол и метрология и не е в борд, а е работещ служител. Заплатата му била по-малка от тази на депутат. \"Много добре вдигната топка, която няма как да не им забия. Съпругът ми работи в \"Лукойл\". Искам да кажа няколко принципни неща. Когато ГЕРБ управляват, си водят роднините в държавни фирми на държавната хранилка. Когато БСП управлява, съпругът ми напуска всички държавни позиции.\" Лидерката на БСП изтъкна, че когато Сергей Станишев идва на власт, нейният съпруг е напуснал през 2006 г. държавната фирма, в която е работел – агенция Митници, където е бил митнически инспектор. Същото става и когато на власт идва Орешарски – тогава мъжът й също напуска фирмата си „Елби Булгарикум”, за да й осигури гърба и да й даде смелост. Това е принцип в нашето семейство и аз му благодаря за това\", посочи Нинова. Що се отнася за конфликта на интереси тя посочи, че от 2014 г. са гласувани 9 закона по темата горива и акцизи, а тя се е въздържала умишлено от гласуване в 8 от тях. \"Един път съм гласувала, защото се освобождава от акциз газта за хората и няма как да не гласувам\", каза Нинова. Искам г-жа Караянчева или ГЕРБ да ми покажат един политик, чийто роднина работи някъде и не му дават обществена поръчка, а внася предложение да бъде разследвана фирмата. Човекът, който внесе предложение за разследване по скандала с горивата и \"Лукойл\" в парламента, бях аз\", каза лидерът на БСП. Никога \"Лукойл\" не е финансирала моя кампания или на БСП, допълни тя. Нинова проговори и за Румен Овчаров и новите му обвинения. \"Разговарях с него и той заяви, че няма нищо ново в тези обвинения. Старите са върнати за прецизиране. Така че те само се използват\", каза лидерът на БСП. Нинова заяви, че ГЕРБ се съпротивлява Делян Добрев да бъде наказан, защото \"всички са замесени в подобни схеми\". Тя обяви, че БСП ще започне национална кампания и ще призове хората си в цялата страна да огласяват такива случаи.", "date": "2017.10.04", "title": "Нинова: Да, съпругът ми работи в „Лукойл”"}
{"url": "https://www.24chasa.bg/novini/article/6479406", "text": "В рамките на посещението си във Варна, президентът на Сърбия Александър Вучич призна, че не очаква Брюксел да реагира на официалното писмо, което властите в Белград изпратиха по повод отношението на Европейския съюз към провеждането на референдума за независимост в Каталония. Държавният глава обаче подчерта, че е негов дълг да защитава интересите на страната си, пише вестник „Политика“, цитиран от Фокус. След четиристранната среща във Варна с премиерите на България, Румъния и Гърция, сръбският президент заяви, че всички те са запознати с „несправедливостта“, която е извършена спрямо Сърбия. Той припомни, че международното право не се прилага само за членовете на ЕС и че няма резолюция на ООН, която да се занимава с отцепването на Косово от Сърбия. Вучич подчерта, че никой не застава зад гърба на Сърбия и добави, че работата на властите в Белград е да защитават националните интереси. Според него би било справедливо Брюксел да признае, че „по отношение на вас сгрешихме през 1999г., 2004 г. и 2008 г.“. Вучич обаче е реалист и сподели, че не вярва това да се случи някога. „Не очаквам никаква реакция, правим това, за да дадем всичко, което можем, за да защитим нашата страна\", обясни Вучич. Сръбският премиер Ана Бърнабич съобщи в понеделник, че президентът и сръбското правителство подготвят писмо до ЕК, в което се задават редица въпроси относно позицията на Брюксел, че случаите на Каталуния и Косово не може да бъдат сравнявани. Бърнабич, след като се консултира със сръбското председателство, заяви пред репортери, че тя ще връчи писмото при посещението си в Брюксел следващата седмица.", "date": "2017.10.04", "title": "Вучич: Не очаквам от Брюксел отговор на писмото за референдума в Каталуния"}
{"url": "https://www.24chasa.bg/novini/article/6479401", "text": "\"Основното предизвикателство пред новия състав на ВСС е да няма скандали\", заяви пред   новият представляващ Висшия съдебен съвет. \"Беше съвсем нормално гласуване без никакви заяждания! уточни той. \"Във всички случаи трябва да има указ - дали ще подкрепи кандидатурата на Георги Чолаков или не, указ ще има. Моето становище е, че трябва да се прегласува. Ако не се съберат 17 гласа, се прави нова процедура\", каза Магдалинчев по повод предстоящата процедура по прегласуване на избрания вече Георги Чолаков.  Димитър Узунов не ми даде никакви съвети, само каза: \"Ще ти бъде трудно\", каза новото лице на ВСС.", "date": "2017.10.04", "title": "Боян Магдалинчев: Основното предизвикателство на ВСС е да няма скандали"}
{"url": "https://www.24chasa.bg/novini/article/6479411", "text": "\"Ще гласувам \"против\" оставката на Делян Добрев. Да, факт е, че това е негов личен избор, но за мен той е прекрасен специалист и професионалист\". Това каза пред  депутатът от ГЕРБ Десислава Атанасова, която коментира разразилия се скандал в Хасково и желанието на Добрев да напусне политиката. \"Манол Генов от БСП все още е депутат. Той има обвинения за купуване на гласове от прокуратурата. Срещу Делян Добрев има хвърлени обвинения във въздуха, които тепърва ще видим дали са истина. ГЕРБ не разпъва чадър над никого. Интересното е защо сега БСП започват да говорят по тази тема. Ако има нещо вярно в твърденията за Хасково, те са го знаели отдавна. Всяка година се попълва декларация за конфликт на интереси и там се попълва всичко. Причината БСП да се активизира сега е антикорупционният закон. Те се опитват да си изградят алиби, защото ги е страх. Втората причина за този скандал е, че БСП нямат опорни точки, с които да се противопоставят на успехите на правителството. Тяхната цел е да се заличат успехите на кабинета, както и цялостната визия за България. Те не казват нищо за нарастването на доходите, за успехите във външната политика. Вчера видяхме, че у нас дойдоха премиерите на три съседни държави, а ние тук се занимаваме с баджанаци и кумове, което е смешно\", заяви Атанасова.  \"Аз ще гласувам \"за\" напускането на Делян Добрев, защото това е неговото искане. След разкритията в Хасково е ясно, че той няма място в парламента\", каза на свой ред депутатът от \"БСП за България\" Александър Симов. \"Схемата на ГЕРБ да оттеглят компроментираните си кадри в началото работеше. Сега вече не върви, защото е ясно, че по този начин се опитват да замажат следите си. Четох декларациите в подкрепа на Делян Добрев и останах с впечатлението, че той е малко пухкаво ангелче, което е паднало от небето и помага на всички на тази земя. Подкрепата за Добрев е чисто партийна. Аз не видях гражданите на Хасково да излязат и да кажат: \"Деляне, не напускай и остани\". ГЕРБ знаят и искат само да консумират властта\", заяви той.", "date": "2017.10.04", "title": "Десислава Атанасова: БСП искат да заличат успехите на кабинета, затова се занимават с баджанаци и кумове"}
{"url": "https://www.24chasa.bg/novini/article/6478796", "text": "На всеки от нас се е случвало в края на месеца да има нужда от пари. Още по-неприятно е, ако месечното ни възнаграждение се забави, а всички знаем, че голяма част от месечните разходи не могат да бъдат отлагани. Credissimo има добро решение за тези ситуации - бърз  . Credissimo до заплата е онлайн кредит до 600 лв. със срок на изплащане от 15 до 30 дни, който може да ви помогне да посрещнете спокойно разходите си бързо и удобно. Сега, за да удовлетвори максимално всеки свой клиент водещата ФинТек компания предлага 30-дневен безлихвен кредит Credissimo до заплата с 0% лихва и без такси. Всеки нов клиент може да се възползва от промоционалните условия за своя 1-ви кредит, а за лоялните клиенти – всеки 5-и пореден кредит е безлихвен. Няма по-лесен и бърз начин да получите необходимата сума, точно когато ви потрябва - в рамките на няколко минути. Заявката е изключително удобен, опростен и изцяло онлайн процес, като можете да кандидатствате в няколко лесни стъпки, като посетите сайта   и получите парите на каса или по банков път. От своето създаване Credissimo се отличава на пазара благодарение на своите нововъведения и технологични иновации в сферата на необезпеченото потребителско кредитирането. Credissimo е първата компания, която предложи на своите клиенти изцяло онлайн кредитиране, одобрение до минути и възможност за кандидатстване чрез първия чатбот за заявяване на кредит в чат платформа Facebook Messenger. Благодарение на нейните иновативни решения и клиентски ориентирани предложения, Credissimo стана предпочитана компания от потребителите и бързо се превърна в лидер на пазара на онлайн кредитите, като заслужено беше отличена за любима на българите финансова институция за 2017 година. Ако парите са свършили, а до заплатата има време, вземете решението в ръцете си! Изберете Credissimo до заплата и се възползвайте от предложението за 0% лихва за всеки 1-ви и 5-и кредит за цели 30 дни.", "date": "2017.10.04", "title": "Ново от Credissimo – 0% лихва за всеки 1-ви и 5-и заем"}
{"url": "https://www.24chasa.bg/novini/article/6479408", "text": "На смайващи снимки от хотелската стая на нападателя от Лас Вегас се виждат пръснати навсякъде гилзи и оръжия, някои от тях монтирани на триножници, пише британският в. \"Телеграф\". Оказа се, че нападателят е поставил камера в стаята си и най-малко още една извън нея. \"Предполагам, че е гледал дали идват да го арестуват\", заявява шериф Джо Ломбардо, цитиран от британското издание. На снимките се вижда бележка на масата и дупки във вратата на стаята, през която нападателят Стивън Падок е стрелял, ранявайки един полицай. Властите се надяват, че приятелката на атентатора Мерилу Данли, която се върна в САЩ, ще може да разкрие подробности за психическото му състояние и мотивите му. По всичко личи, че за разлика от други нападатели, Падок не е оставил \"манифест\", обясняващ мотивите му, но е знаел какво и как иска да направи и изглежда не е имал план за бягство, отбелязва Клинт ван Зандт от отдела за профилиране на ФБР, цитиран от в. \"Телеграф\" и БТА.  Камерите, 23-те огнестрелни оръжия, стотиците патрони и друга техника, открити в хотелската стая на нападателя, показват, че той е имал добре обмислен план как да причини максимален брой жертви, като в същото време държи полицията на разстояние, пише в. \"Ню Йорк таймс\". 12 от пушките в луксозната стая на Падок в хотела \"Мандалей бей\" са били модифицирани, за да може да изстрелват стотици куршуми в минута. Устройствата за модифицирането им са евтини и законни в САЩ, макар че напълно автоматичните оръжия по принцип не са. Общо 58 души загинаха при стрелбата, припомня американското издание. 59-ата жертва е самият извършител, а над 500 души бяха ранени. Заместник-шерифът Кевин Макмахил от полицията на Лас Вегас съобщи, че Падок е стрелял по посетителите на концерта в продължение на концерта между 9 и 11 минути, изпращайки десетина откоса. 42 на сто от оръжието, притежавано от частни лица по цял свят, е в ръцете на американски граждани, предаде в. \"Ю Ес Ей тудей\", коментирайки започващия общонационален дебат в САЩ за контрола над оръжията. Общо хората по света притежават 650 милиона огнестрелни оръжия. 273 милиона от тях са в Америка, където живее само 4,4 на сто от населението на планетата, или 326 милиона души, отбелязва изданието. Правозащитната организация \"Хюман райтс уоч\" призова Конгреса на САЩ да приеме незабавно мерки за затягане на контрола над оръжията.", "date": "2017.10.04", "title": "Снимки показват хотелската стая на нападателя от Вегас, гилзи и оръжия навсякъде"}
{"url": "https://www.24chasa.bg/novini/article/6479427", "text": "Свидетели разказват, че директорът на училището в бургаското село Ново Паничарево е опипвал и други деца. Това съобщи пред NOVA тв наблюдаващият прокурор по делото Христо Колев. След като Христо Радев бе обвинен в блудство с малолетна ученичка, разследващите са започнали серия от разпити, в рамките на които са научили и за оплакванията на други деца. \"Става въпрос за разпити на едно дете и двама учители от училището, единият от които вече не е учител в училището. Детето потвърждава, че спрямо него е имало такива действия от страна на директора в по-ранен период. Учителите са потвърдили, че им е било известно за случаи, свързани с директора. Различни деца по различно време са им споделили какво се е случило в училището”, съобщи прокурор Христо Колев. Според него учителите не са съобщили, защото са били пряко зависими от директора. От свидетелите разследващите са научили, че директорът е викал децата в кабинета си и там ги е целувал и опипвал. \"Това е било неприятно за тях и те първоначално не са споделяли с никого\", обясни прокурор Христо Колев. \"Имаме данни за случай от последната година, както и за случай отпреди 5 години. Не сме приключили със събирането на доказателства. Продължаваме с разпитите на деца \", уточни той. „Можем да очакваме ново обвинение, след като разпитаме всички деца и съберем всички доказателства. Към момента имаме само едно обвинение за едно дете, а случаите са повече”, каза още прокурорът. Директорът, обвинен в блудство, твърди, че е жертва на вендета на ромски семейства.", "date": "2017.10.04", "title": "Обвиненият в блудство училищен директор опипвал и други деца"}
{"url": "https://www.24chasa.bg/novini/article/6479425", "text": "\"Жертва съм на вендета. Записът е манипулиран. Ученичката Радостина Христова никога не е влизала толкова често при мен, както сега в началото на тази учебна година. Аз бях уморен и не помня, а тя е правила запис. Всичките показания са за еднократни действия. Ако съм такъв човек, щях ли еднократно да правя такива неща? Вендета срещу мен е, защото прекратих социалните помощи на няколко ученички, които не посещаваха училище. Вярвам в българския съд\". Това каза   обвиненият в блудство директор на училището в Ново Паничарево Христо Радев. \"Спокоен съм, защото знам, че обвинението не е вярно. Тук съм от 25 години и работя съвестно. Не съм слушал записа, но това, което се твърди, че има вътре не е вярно\", заяви Радев. \"Вчерашните обвинения също са неверни и са лъжи. Една от ученичките не е влизала никога при мен, а другата не посещаваше училище. Ако тези показания са истина, защо не са излезли тогава. Бях опетнен. Не мога да си обясня, защо учителката също също говори тези работи? Ако някой е знаел, защо тези неща не са излезли по-рано? Това е против моя морал\", каза още обвиненият директор. ", "date": "2017.10.04", "title": "Директорът, обвинен в блудство с ученичка: Жертва съм на вендета"}
{"url": "https://www.24chasa.bg/novini/article/6479431", "text": "Има два ефективни начина за контрол в здравната система - от страна на пациента и електронна система, като най-добрият е пациентът. Това заяви директорът на Националната здравноосигурителна каса проф. Камен Плочев в предаването \"Денят започва\"  Той допълни, че пациентът трябва да има възможност да съобщава за нарушения, както и да следи по електронен път какви манипулации са му правени. Според проф. Плочев въвеждането на електронно здравно досие е ключово, за да се подобри качеството на здравната услуга, както и да се прекъснат недобросъвестните практики от страна на лекарите да изписват фиктивни клинични пътеки. Проф. Камен Плочев заяви, че електронната здравна карта ще се подобри качеството на предлаганата здравна услуга и болнична помощ, защото лекарите ще могат да виждат какви манипулации са правени на пациента, какви лекарства са му изписвани и къде се е лекувал дори в случаите, в които той сам не може да каже.", "date": "2017.10.04", "title": "Проф. Плочев: Най-добрият начин за контрол в здравната система е пациентът"}
{"url": "https://www.24chasa.bg/novini/article/6479435", "text": "За десети път жителите на столичния ж.к. „Красна поляна” се събраха на протест и блокираха път в квартала. Кога ще бъде решен въпросът с Виетнамските общежития - незаконното гето в квартала? Първият протест за събарянето на гетото бе проведен през февруари 2016 година. Част от блок 10 в квартал „Красна поляна” вече е съборен, но хората отново протестират, съобщи Нова тв. „Отново сме тук, защото искаме решение на Столичния общински съвет с крайна дата 2019 година за премахване на целия комплекс Виетнамски общежития. Защото сме свидетели на девалвацията на обещанията на кмета на София Йорданка Фандъкова, която по време на срещите при омбудсмана Мая Манолова ни обеща, че до края на годината ще паднат три блока – 10-и и още два други блока. Виждаме, че 10-и блок е съборен наполовина”, заяви един от протестиращите и прогнозира, че въпросните три блока ще останат несъборени до пролетта на следващата година. Затова протестиращите са твърдо решени - всеки вторник в 19 часа те ще блокират бул. „Никола Мушанов”, докато няма решение на СОС за събаряне на Виетнамските общежития. „Във Виетнамските общежития бяха общо 12 блока. Това е третият блок, който събаряме. Остават още 9 блока с настанени семейства в тях”, заяви Иван Чакъров, кмет на район „Красна поляна”.", "date": "2017.10.04", "title": "Десети протест срещу незаконно гето във виетнамските общежития"}
{"url": "https://www.24chasa.bg/novini/article/6479438", "text": "Още една жена излезе с обвинения срещу Роман Полански, че е изнасилена от известния режисьор, когато е била малолетна. Както съобщава електронната версия на в. \"Ню Йорк Таймс\", 61-годишната бивша германска актриса Ренате Лангер твърди, че Полански я е изнасилил, когато е била на 15 години. Според Лангър, това се е случило през 1972 г., когато тя, със съгласието на родителите си, посетила къщата на режисьора в Швейцария, който искал да я покани да се снима в един от филмите му. Според Лангер, месец по-късно Полански й се извинил и я поканил да играе във филма, заснет в Рим. Там, според твърденията на жената, режисьорът я изнасилил втори път. Това се случило в къщата, в която тя се била настанила,  Лангер е четвъртата жена, която обвинява Полански в сексуално насилие. Според бившата актриса, тя разказва за случилото се едва сега, тъй като не искала родителите й да узнаят за това. Наскоро те починали. Според \"Ню Йорк Таймс\", Лангер се е обърнала към швейцарската полиция, където сега проучват възможността за започване на наказателно дело. В Швейцария няма закон за изтичането на срока на давност, ако случаят е изнасилване на малолетни, пише вестникът. 84-годишният Полански е в списъка на лицата, издирвани от Интерпол от 1977 г., когато съд в САЩ го призна за виновен за прелъстяване на Саманта Геймър, която в момента на престъплението е била на 13 години. Режисьорът сключи споразумение със следствието и беше 42 дни в затвора. След това бе освободен, но съдията впоследствие прикани прокуратурата да поиска Полански да бъде осъден на 50 години затвор. След това режисьорът избягал в Европа. През септември 2009 г. Полански, който има полско и френско гражданство, беше задържав в швейцарския град Цюрих по искане на американските власти. След десет месеца домашен арест режисьорът бшее освободен под гаранция от 4,5 млн. долара, а година по-късно Министерството на правосъдието на Швейцария реши да откаже исканата от САЩ екстрадация за Полански и окончателно да го освободи. През януари 2015 г. САЩ изпратиха искане за екстрадиране на режисьора в Полша, но окръжният съд в Краков също отказа. В постановлението се посочва, че Полански вече е изтърпял наложеният му срок, договорен в сделката с американското правосъдие. ", "date": "2017.10.04", "title": "Бивша германска актриса обвини режисьора Роман Полански в изнасилване"}
{"url": "https://www.24chasa.bg/novini/article/6479440", "text": "\"В няколко аспекта може да се коментира въпросът с Делян Добрев. Първо всеки съди сам по себе си и за БСП властта винаги е била власт и пари. Делян Добрев е безспорен професионалист и авторитет в града си. Реакцията на партията е разбираема, защото той е от създаването на партията. От АЕЦ Белене до какво ли не\", каза Борисов.  \"И от тука идва грешката на партията, продължи премиерът - Тезата \"ама и БСП са правили така\" не е от нас. Всички знаят какви са БСП, затова избор след избор ги побеждаваме и накрая стигнаха до президентски избори, издигайки кандидат на думи. Оставката е морален акт. Да, партията иска да остане в редиците и той е добре дошъл. Отдавна думата \"кум\" няма значението в обществото, което е имала едно време. Сега това е един акт при младите хора, които търсят приятел. Дори нахалството на кмета да не си отива с Делян Добрев, не го разбирам, но това е негов морал и негово право. В разговора ми с Делян Добрев усетих, че той иска да покаже точно такъв морал, коментира още премиерът и продължи - \"Ние 2009 година дойдохме в управлението и обещахме да няма роднински назначения и ако някъде има такива случаи трябва някой да напусне.\" Борисов сподели, че неговата сестра е обикновен лекар от 33 години - искаше да стане шеф на болница, а до ден днешен кълне Москов, че е виновен. А това бях аз, тъй като помолих общинския съвет да не гласува кандидатурата й. Дъщеря ми също. Ако я пратя в частна фирма, фирмата заминава. Ако вземе държавна длъжност, ще стане страшно\", каза още премиерът.  На въпрос какво ще се случи с Хасково сега, премиерът заяви, че е морално кметът на Хасково да си подаде оставката и да се направят нови избори там. По-късно премиерът се върна на темата с кумовете е добави: \"Една вечер събрах Севделина Арнаудова (шефката на пресцентъра на Борисов) и мъжа й и им казах, че ще се женят. Тя от 10 години е при мен. Те не искаха да се женят, но аз ги насилих и си платих с подписа, защото им станах кум. Считам, че детето им, което вече е в детската градина, трябва да се казва така, както трябва\", обясни той. После натърти, че Севделина е от 10 години при него и казва, че й е кум, за да не го питат и за това. ", "date": "2017.10.04", "title": "Борисов: Оставката на Добрев е морален акт, от 2009 обещахме да няма роднински назначения (Видео)"}
{"url": "https://www.24chasa.bg/novini/article/6479452", "text": "\"Делян Добрев разгроми комунистическата партия така, както Германия би Бразилия на световното в Бразилия. Нямате 1 кмет в Хасковско. Разби им енергийните схеми. Деляне, приятелю, моля те, не отстъпвай мястото си! Ти си нужен на този парламент, ти си нужен на България! Ако скочиш от борда, няма да стигнеш до водата - червените акули ще те разкъсат още във въздуха, така ще им се услади кръвта ти! Моля те, оттегли оставката си, иначе да я отхвърлим!\" Това призова от пленарната трибуна депутатът от ГЕРБ Спас Гърневски. И отиде до Добрев да го прегърне. След минути депутатите ще гласуват оставката, която Добрев депозира в деловодството на НС вчера. \"Аз съм като мумията - не се храня, не спя, не съм от този свят и винаги се връщам, за ужас на червените\", даде своя дан и Антон Тодоров. И продължи: \"Г-жа КорнелА Нинова, участвахте ли в приватизацията на \"Техноимпекс\" за жълти стотинки? Ако си час от проблема, можеш ли да бъдеш част от решението?!?\" \"Така сте правили и на 9 септември, като унищожавахте кадърните и компетентните. Днес не е добър ден за българската демокрация - радвате се, че омаскарихте един почтен човек\", спечели аплодисменти и Тома Биков от ГЕРБ. И възмутен викна: \"Вие ли намерихте да говорите за родове, като цялата ви партия е от 15-20 рода? Вие допреди 20 дни обяснявахте, че Бокова няма нищо общо с мъжа си...\" \"Българската държава е започнала от рода Дуло. Родът, сам по себе си не е нещо лошо\", включи се в дебата зам.-председателят на парламента Валери Жаблянов. И призова: \"Щом г-н Добрев си е преценил, че така е морално, да приемем оставката.\" \"Г-н Жаблянов, вие не се ли срамувате, че съпругата ви източва пари от Министерството на образованието\", скочи зам.-шефката на депутатите от ГЕРБ Снежана Дукова. \"Договорът на Ивет Жаблянова е за 7200 лева\", подкрепи Антон Тодоров. И продължи темата си от предното включване: \"Мумията няма очи, взема от вашето дебелоочие.\" \"Партията ви в момента прави бенефис на Добрев\", установи Филип Попов от БСП. \"Дали е бенефис, предстои да видим\", запази оптимизма си председателят на Народното събрание Димитър Главчев. Той запази великодушие и спрямо Таско Ерменков, който изреждаше далавери и на други места в страната, с думите: \"Не ви прекъснах само, защото имате рожден ден. Честит рожден ден!\" \"Ние не даваме Делян\", викна зам.-председателят на Народното събрание от ГЕРБ Цвета Караянчева. И продължи: \"Ние не бива да позволим този доблестен човек да си отиде от Народното събрание.\" \"Очарователната г-жа Караянчева отиде към делканто, става за беквокал\", установи Славчо Велков от БСП. \"Един от вас (Антон Тодоров) дори се обяви за извънземен. Това бихме могли да го проверим веднага. Бихме могли... С една остра игла.\" Още по-далеч отиде Валентин Касабов от \"Обединени патриоти\": \"Предлагам направо да разстреляме г-н Добрев! Нали кръв искате?\"", "date": "2017.10.04", "title": "Нажежени страсти в пленарната зала заради Добрев!"}
{"url": "https://www.24chasa.bg/novini/article/6479448", "text": "Група словенски интелектуалци и политици подписаха петиция, призоваваща Брюксел да осъди испанското правителство за поведението на полицията при провеждането на референдума за независимост на автономния регион Каталония, предава Sky.mk, цитира \"Фокус\". Инициаторите призоваха правителството в Люблана и гражданите също да се присъединят към петицията.", "date": "2017.10.04", "title": "Словенски интелектуалци внесоха петиция срещу Мадрид"}
{"url": "https://www.24chasa.bg/novini/article/6479458", "text": "Вицепремиерът на Испания Сорая Саенс де Сантамария възнамерява да съди бившия нападател на Барселона Христо Стоичков, по повод отправените обвинения към нея във франкизъм. Това съобщи испанската агенция EFE, цитирана от спортния ежедневник Marca и   Стоичков изрази несъгласието си с нейната дейност и я призова да подаде оставка заради това, че е изпратила полицията да бие невинни хора по време на референдума в Каталуния в неделя. Бившият национал на България определи като \"пълен срам\" действията на цялото правителство на Испания. Той направи това изявление пред мексиканската телевизия \"Унивижън\", за която работи, като се появи във видеото с каталунския флаг на ръката си. \"Нейният дядо - франкист, баща й също, тя самата, вероятно и синът й. Тя ли ще ни казва какво да правим? Трябва да си подаде оставката, тъй като не може да пращаш полицията да бие невинни хора. Испанското правителство, вие сте пълен срам. Затова ще бъдете там, където си заслужавате - отделени от света\", каза Стоичков.", "date": "2017.10.04", "title": "Вицепремиерът на Испания ще съди Христо Стоичков (Видео)"}
{"url": "https://www.24chasa.bg/novini/article/6479459", "text": "Президентът Радев може да ме държи отговорен, ако аз или мои министри го обидим. Ако тръгна със същия тон и същите аргументи за т. нар. \"беквокали\", нима Елена Йончева не беше шеф на неговия пресцентър. Това не се дава на всеки. Сега в парламента громи ГЕРБ всеки. Аз не мога да кажа тя вокал ли е, тенор ли е, сопрано ли е, но тя ни громи от сутрин до вечер. Тя беквокал ли му е, той ли е отговорен\", контрира премиерът Бойко Борисов на пресконференция в Евксиноград. Госпожа Йончева ме напада поне по 5 пъти на ден, но аз не им се сърдя, това им е работата в парламента и нашите им отговарят.   По-късно той каза още: \"Госпожа Масларова беше на трибуната до Елена Йончева. Това е крахът на моята представа за правосъдие\". Досега с президента Радев имаме прекрасен диалог, коментира той последните изявления на Румен Радев, че ще води война с ГЕРБ. България е парламентарна република, парламентът има свой живот и всеки ден там има битка. Ако приемем, че най-високият връх на БСП е президентската институция, г-жа Нинова за Радев е като моя Цветанов. Той ли й казва какво да говори? Радев може да ме държи отговорен, ако когато има посещение, ми правят така, както на Плевнелиев правеха в предишното управление. Всичко, което е поискано, ние сме показали максимално държавническо отношение при всяко посещение. Няма случай, в който аз да не съм започнал с поздрави към държавния глава. Винаги на съветите за сигурност има негови представители.  , разказа Борисов - Прекрасен тон на най-близки съратници с една цел - държавата да е спокойна. Ни най-малко не съм усетил нотка, че някой се готви за война с нас. Казвал съм му да остави нещата в парламента, там двете партии се борят. Веднага в Хасково взимаме най-тежките решения. Няма хубава война. Толкова е тежък светът и в същото време на Балканите ни признаха, че политиката за мир е по-правилна. Не виждам смисъл от това никакъв, каза още Борисов.  Мъжките разговори ги оставям за г-жа Нинова. Така Борисов отговори на въпрос защо не седне \"по мъжки\" с президента Радев да поговорят. Със самолетите парламентът ще търси друго решение, ще се пазарим, аз съм му го казал, не е някаква завера зад гърба му\", заяви премиерът. Поне от моя страна, не само няма нападение и провокация, бих се извинил веднага, ако член на кабинета, му е нанесъл обида. Така Борисов коментира още веднъж заявките на президента Радев от понеделник, когато каза, че \"щом ГЕРБ търсят битка, ще си я получат.  Можем да създаваме стабилност, между мен и Радев съм усетил уважение и стабилност. На война като на война - не е сигурност, че ще я спечелим. Сблъсквали сме се с много по-силни противници. Ние в момента сме остров на стабилност. Няма показател, по който държавата да не е в по-добро състояние от преди. Самолети, та самолети, а влакове не са ли нужни, попита Борисов.  Моята ръка и моето разбиране към президента е да работим в мир и синхрон, ако избере друго, ще се защитаваме. Може да ме обвинят в много грехове, но страх нямам. Имам уважение, аз съм имал рейтинг и 90% като гл. секретар. Аз му пожелавам и втори мандат. Аз съм му казвал, не ме интересува тази институция от партийна гледна точка. Аз искам сигурност за държавата, аз се усещам, че съм добронамерен. Цветанов върши прекрасна работа, проблемът на другите партии е, че те нямат такъв човек. В парламента се води борба с партията на господин Радев, там аз няма как да им кажа \"недейте\". Няма как те да стоят и да гледат как Йончева ни размазва от трибуната. За самолетите съм му казал, това са милиарди. Ние като партия имаме приаритети - минималната пенсия и заплатите на учителите, сега ще надградим и за армията, и за техниката. Ангажимент на правителството е да подреди приоритетите, каза още Борисов. ", "date": "2017.10.04", "title": "Борисов: Йончева беше прессекретар на президента, сега громи ГЕРБ, той ли е отговорен (Видео)"}
{"url": "https://www.24chasa.bg/novini/article/6479471", "text": "От края на септември са забранени продажбите на бензин по търговските бензиностанции в Северна Корея. Изключения са предвидени за високопоставени дейци на Корейската трудова партия, правителството, въоръжените сили и специалните служби, пише днес японският в. \"Асахи\", цитиран от ТАСС и БТА. Според източници на вестника мярката цели да бъдат създадени запаси от гориво, след като през септември Съветът за сигурност на ООН ограничи износа на петрол и петролни продукти за КНДР. Съветът санкционира по този начин Пхенян за ядрените му опити, с които режимът нарушава международни забрани. \"Асахи\" твърди, че на севернокорейските бензиностанции наливат гориво само в резервоарите на коли с номера, започващи с цифрите 727, каквито се издават само на висшата номенклатура. Засега няма данни как се зарежда общественият транспорт и колите на чужденците. По-рано южнокорейската агенция Йонхап съобщи, че от началото на годината свободните цени на бензина в КНДР са скочили тройно. По данни на правителството в Сеул годишните потребности на комунистическия Север достигат 700 до 900 хиляди тона петрол и петролни продукти. Освен това страната постоянно поддържа стратегически резерв от 1 милион тона за използване в случай на война. Според източници на Асахи Пхенян смята сега да го удвои.", "date": "2017.10.04", "title": "Пхенян забрани продажбите на бензин \nи прави изключение само за висшата номенклатура"}
{"url": "https://www.24chasa.bg/novini/article/6468345", "text": "Въпреки различните възприятия и поводи за консумацията, хората предпочитат мляно кафе, защото то предлага силен вкус, плътно е, и има наситен цвят и силен аромат. Затова и сегментът на мляното кафе в България продължава да бъде най-голям. Най-често кафето се консумира сутрин, което при повечето консуматори се е превърнало във важен ритуал от деня. Предпочитанията на българския кафе консуматор са концентрирани в продуктите с по-силен и горчив вкус, а приготвянето определено е традиционно – еспресо машини, кафеварки, джезве. През последните години обаче популярност добива приготвянето чрез френска преса, както и на филтрирано кафе. През 1895 г. Йохан Якобс имал предложил на хората прясно изпечено кафе и така им дал възможност да почувстват силата на Чаромата и възможностите, които той носи. Днес, повече от 100 години по-късно, марката Jacobs e известна с магията на своя Чаромат. Той носи не само обещание за чудесна чаша кафе, нови приятелства, но и възможност за сбъдване на мечти. Новата звезда в портфолиото на мляно кафе Jacobs - Cronat Gold ще поднесе на българите нова наслада - кадифен и плътен вкус с мек послевкус. Jacobs Cronat Gold дава ново усещане с балансирания си интензитет и ще допълни добре познатите предложения на нашия пазар – богатият вкус и наситен аромат на Jacobs Monarch Classic и дръзкия и силен вкус на Jacobs Monarch Intense. Насладете се на Магията на Чаромата, сега и с Jacobs Cronat Gold. ", "date": "2017.10.04", "title": "Още от магията на Чаромата - сега с Cronat Gold"}
{"url": "https://www.24chasa.bg/novini/article/6479484", "text": "Гражданско обединение \"Единни за промяна\" е готово да предприеме всички позволени от закона протестни действия, за да се спре престъпното унищожаване на Видинския регион и Северозападна България. Категоричната позиция на обединението бе разпространена в протестна декларация, която е изпратена до Президента на Републиката, Народното събрание, парламентарно представените политически сили, Европейския парламент и други институции. В декларацията, която бе връчена и на областния управител на Видин, от \"Единни за промяна\" осъждат пренебрежителното отношение на управляващите към жителите на Северозападния регион. От сдружението настояват за преразглеждане на българската позиция, касаеща новия европейски коридор, за който наскоро бе сключено споразумение с Гърция. От гражданското обединение са категорични, че с този си акт държавата на практика изхвърля от европейската карта развитието на транспортен коридор номер 4, което е поредно доказателство за дискриминационното отношение към хората от Видинския край. \"Утвърдилата се от години политика на национално предателство, в нарушение на Конституцията на Република България (в частта й, визираща равнопоставеност на регионите) в полза на чужди интереси, целенасочено тласкат и обричат на смърт Видин и региона. С последните си действия настоящото управление на страната затвърди унизителното си и пренебрежително отношение към българските граждани, имащи нещастието да са родени и живеят в българския Северозапад. С подписаното преди дни споразумение с Гърция и създаващия се нов транспортен коридор на практика се зачерква и напълно обезсмисля съществуващия паневропейски транспортен коридор номер 4. Не едно и две правителства с охота даваха лъжливи предизборни обещания за изграждане на модерна пътна връзка на Северозападна България. Настоящият международен път Е-79 не отговаря на никакви изисквания за международно шосе, част от европейски транспортен коридор. След изграждането на Дунав мост 2 при Видин-Калафат и огромния трафик от тежкотоварни автомобили, пътят се превърна буквално в гробище. Почти всяка седмица \"черната\" статистика се допълва с нови жертви на тежки пътно-транспортни произшествия. Липсата на нормална инфраструктура е и една от главните причини за тоталната икономическа и социална разруха на Видинския край. Големи инвестиции липсват на фона на високата безработица, която неизменно поставя Видин в челните редици в сравнение с цялата страна. Малкото разкриващи се работни места са по краткосрочни мерки на социални програми, които по никакъв начин не могат да осигурят сигурност и стабилност за нормален живот на жителите в Северозапада. Единствените малки инвестиции правени тук са обикновено в сферата на шивашката промишленост, за които е публична тайна унизително ниското заплащане, граничещо с подигравка на човешкия труд. Напразните обещания за изграждане на четирилентов път не бяха единствените, с които идващите на власт измамиха жителите на Северозападна България. Преди повече от 10 години започнаха уверенията, че ще бъде модернизирана жп линията Видин-София и изградено високоскоростно трасе. Както и други, то така и този проект впоследствие бързо отпадна от приоритетите на управляващите, които непрекъснато отлагат във времето създаване на условия за излизане на Северозапада от тежката криза. По последни данни на официалната статистика демографската криза във Видинска област продължава да се задълбочава. Многогодишната безхаберна политика на управляващите определя региона като първенец по обезлюдяване, смъртност и застаряващо население. Най-малка по брой на население е област Видин, в която живеят 88 867 души. Раждаемостта тук отново е най-ниска в цялата страната - 6.2 %. Видинско държи първенството и по застаряване на населението. В регионален аспект делът на лицата на 65 и повече навършени години е най-висок в област Видин - 28.9 %. Ние, членовете на гражданско обединение \"Единни за промяна\", нашите симпатизанти и последователи изразяваме абсолютното си несъгласие с лекотата, с която управляващите унищожават родния ни край. Призоваваме за подкрепа всички българи, които се чувстват пренебрегнати в собствената си държава. Призоваваме всички, които чувстват унищожителното въздействие на отношението на управляващите към регионите. Призоваваме всички българи, които искат да останат да живеят в Родината си, но са принудени да търсят поминък в чужди страни. С бездействието си народните представители, излъчени от 5-ти многомандатен избирателен район, са доказали, че не могат и не искат да работят в полза на нас, избирателите им. Затова отправяме призив към всички представители на политически партии, които са готови да ни подкрепят в нашето искане за преразглеждане на българската позиция, касаеща новия европейски коридор. Възползвайки се от правата, които ни дава Българската Конституция и законите на страната, заявяваме категорична позиция, че няма да търпим повече това дискриминационно отношение към хората от Северозападна България. Ще се обърнем за съдействие и помощ към всички Европейски институции. Настояваме за реални действия днес и сега. Не утре, не след година и някога в бъдеще. В противен случай заявяваме непоколебимата си решителност за използване на крайни действия и гражданско неподчинение, за да защитим правото си на достоен живот\", посочват в декларацията от \"Единни за промяна\".", "date": "2017.10.04", "title": "\"Единни за промяна\" протестират срещу умишленото унищожаване на Видинския регион"}
{"url": "https://www.24chasa.bg/novini/article/6479480", "text": "Руските военновъздушни сили са провели спецоперация в Сирия, в резултат на която лидерът на терористичната групировка „Джабхат ан Нусра“ е пострадал сериозно, предава РИА Новости, цитирана от \"Фокус\". По данни на няколко независими източници, Абу Мохамед ал Джулани е останал без ръка и се намира в критично състояние. Руската авиация е ликвидирала и 12 полеви командири на групировката. Ударите са нанесени в момент, в който командването на „Джабхат ан Нусра“ е провеждало заседание.", "date": "2017.10.04", "title": "Лидерът на „Джабхат ан Нусра“ е в критично състояние след удари на руските ВВС"}
{"url": "https://www.24chasa.bg/novini/article/6479488", "text": "Сега по интернет, докато говоря, едни ме гледат, други пишат. Трябва да отговорим на иновациите и в училищата. Да дадем на децата необходимостта, всички вече имат смартфони, мислим затова да набавим такива и на социално слабите деца. Това каза премиерът Бойко Борисов на пресконференция в Евксиноград.  Европа и светът имат толкова по-тежки проблеми. Сега демонстрираме такт, дипломация и спокоен тон на Балканите. Колегата Вучич е огорчен от това, което ЕК каза за тях. От дистанцията на времето има различни прочити за войната в Косово. Нашите предшественици гласуваха да приемат Косово. Вчера казах на Вучич, че бъркайки в тази рана, единственият шанс е Сърбия да забрави това, колкото и да е трудно, за да вървят напред.  Тогава и на нас с Алексис ще ни е по-лесно да говорим с колегите. Тогава в тази рана не трябва да се бърка. Говорих с него и за самолетите, ние търсим варианти да ги плащаме във времето, защото това са милиарди и никак не ни се дават тези пари днес, каза още Борисов.  Тези срещи като вчерашната и контакти дават възможност да чуем много неща. Показват воля за единност и европейска интеграция. Така слагаме на масата въпроси, които са важни за Балканите. Всички останахме най-бедните в ЕС, затова взимаме съдбата си в наши ръце. Да не би някой отвън да ни е пречил и да ни е казвал как да управляваме. Сега всички сме узрели, че колкото по-единни сме, целите ни ще се осъществят, заяви Борисов.  Утре или вдругиден ще се върнат лицензите на \"Дунарит\" и на \"Емко\", това ми каза Караниколов, съобщи Борисов. Той добави още, че от 1-ви юли догодина ще имаме газопровод до Турция - \"Надявам се до края на годината да имаме интерколектор с Гърция, говорихме вчера с Ципрас\", допълни още Борисов. ", "date": "2017.10.04", "title": "Борисов: Мислим и за социално слабите деца да набавим смартфони (Видео)"}
{"url": "https://www.24chasa.bg/novini/article/6479515", "text": "Радев е първа цигулка в президентството, аз в кабинета. Двете цигулки свирят в един тон. Йончева, Нинова и Цветанов - беквокалите - имат други функции в парламента. Нека оставим неговите и моите певци и свирачи. Сигурно в момента в парламента е чудо. Това каза премиерът Бойко Борисов на пресконференция в Евксиноград.  Беквокалистките на Радев от сутрин до вечер само ни нападат, той защо не им каже, да не го правят. Молбата ми е каквото правят в парламента, да не се отразява на нашето отношение. Аз мога да им кажа да не се нападат, но той ще го направи ли? Повярвайте ми, те няма да тръгнат срещу моята воля, заяви премиерът.  Радев не е обсъждал с мен, че ще прави партия. Аз съм демократ, който иска, да прави партия и каквото каже народът. Никога не сме говорили по тази тема с него. Преди да тръгна за Варна му се обадих да кажа, все пак трябва и самолета да се върне да обяд, за да отлети той за Полша.", "date": "2017.10.04", "title": "Борисов: С Радев сме две първи цигулки, но свирим в един тон (Видео)"}
{"url": "https://www.24chasa.bg/novini/article/6479518", "text": "Американският президент Доналд Тръмп заяви във вторник, че е рано за дебати за контрола върху притежанието на оръжия в страната. \"Възможно е това да се случи. Но не сега\", каза той пред репортери, които го придружиха в пътуването му до Пуерто Рико,  Въпросът за контрола върху притежаването на оръжия в САЩ отново стана актуален, след трагедията в Лас Вегас, където в неделя вечерта 64-годишният Стивън Падък уби 59 души и рани над 500. Републиканците, включително Тръмп, традиционно се противопоставят на затягането на правилата за придобиване и носене на оръжие. Към това ги призовават опонентите им от Демократическата партия. ", "date": "2017.10.04", "title": "Тръмп: Може да дебатираме по контрола за притежание на оръжие, ама друг път"}
{"url": "https://www.24chasa.bg/novini/article/6479545", "text": "Полицията в Сао Пауло задържа 16 души, заподозрени в организиране на банков обир, съобщи телевизия Globo, цитирана  Те изкопали тунел, дълбок 500 метра, който водел до трезора на Banco do Brasil. Според версията на разследването, заподозрените възнамеряваха да откраднат един милиард реала ($ 318 ммлн.). Полицията е установила, че заговорниците са похарчили около един милион долара за изграждането на тунела. Според униформените, този обир е можело да стане най-големият в историята на страната.", "date": "2017.10.04", "title": "В Бразилия предотвратиха най-големия банков обир (Видео)"}
{"url": "https://www.24chasa.bg/novini/article/6479582", "text": "Млада жена от Разлог се оплака, че е била отвлечена и накарана да проституира, съобщи  . Тя споделила, че през септември е била отвлечена от района на крайпътен комплекс до врачанското село Бели извор и в продължение на седмица била принуждавана да проституира в района на крайпътен комплекс „Дилижанс” в гр. Видин. Във вторник тя успяла да избяга от дома на мъжа, който е я е отвлякъл, и стигнала до частен дом във видинското село Жеглица, откъдето сигнализирала на полицията. По случая е задържан 27-годишен мъж от видинското село Арчар.", "date": "2017.10.04", "title": "Млада жена от Разлог отвлечена, за да проституира, успяла да се измъкне сама"}
{"url": "https://www.24chasa.bg/novini/article/6479575", "text": "\"Благодаря на всички за тази безпрецедентна подкрепа за един обикновен политик като мен. Г-жо Йончева хората ще ме запомнят в политиката с всичко, което съм свършил през тези години. А вие ще се запомните като мой палач и убиец в политиката, без съд и присъда. Не е 1945 г. и не можете безнаказано да наказвате неудобните. Понеже се интересувате с какво ще се занимавам, ще ви кажа - ще ви съдя за набеждаване.\" Това заяви от трибуната на Народното събрание Делян Добрев. И изреди, със стегнато от вълнение гърло, успехите си за 10-те години в управлението и които наистина са доста - отчете ги и опозицията. ДПС ще подкрепи оставката, защото я приемаме като морален акт, каза зам.-шефът на депутатите от движението Йордан Цонев, народен представител от Хасково. Както \"24 часа\" вече писа, БСП също ще пусне Добрев от парламента. \"Воля\", също както ГЕРБ и \"Обединени патриоти\" ще гласуват \"против\" оставката на Делян Добрев. Дебатът в пленарната зала е нечуван и невиждан, и продължава вече 2 часа.", "date": "2017.10.04", "title": "Добрев: Йончева ще бъде запомнена като моя убиец"}
{"url": "https://www.24chasa.bg/novini/article/6479590", "text": "Пари, придобити по нелегален начин в Русия, се \"перат\" в страни от ЕС като се влагат в различни дейности. Това каза Хари Хумел - директор \"Политики\" в Холандския хелзинкски комитет, предаде БТА. Прави впечатление обаче, че в някои страни общото законодателство се прилага по различен начин, посочи той и допълни, че корупцията и човешките права са две тясно свързани теми. Борбата срещу корупцията и борбата за човешките права трябва да върви паралелно. Част от държавите дори не отговаряли на запитвания на разследващите. Информацията от Централна и Източна Европа и Кипър трябва да е в по-големи мащаби. Единен орган за борба с корупцията е решението на проблема. До този извод са стигнали участниците в международна експертна кръгла маса на тема \"Перспективи за сътрудничество между правоприлагащите органи на ЕС и гражданските разследващи групи за борба с трансграничната политическа корупция\".", "date": "2017.10.04", "title": "Холандският хелзинкски комитет: Пари, придобити нелегално в Русия, се перат в ЕС"}
{"url": "https://www.24chasa.bg/novini/article/6479594", "text": " Оставката на Делян Добрев не е личен акт, той е народен избраник. Бях в Хасково, хората го обичат и няма право да подава оставката. Това каза депутатът от ГЕРБ Вежди Рашидов по време на дебатите по оставката на Делян Добрев, предава „Фокус“. „Гледай си твоята работа, това е битката. На война като на война“, обърна се той към Делян Добрев. „Днес за пореден път гледаме поредния лош спектакъл. Тук се ръкопляска много повече, отколкото в театрите“, посочи Вежди Рашидов. „Кое престъпление е извършил Делян Добрев, че му търсите сметка. Институцията е прокуратурата“, допълни Рашидов. „Това ли е българския парламент, това ли са проблемите на обществото. Днес трябва да намачкаме един млад човек, защото имаме политически ползи“, попита Вежди Рашидов. \"Този дебат е под достойнсвото на парламента, обидно е и за всички българи\", каза още народният представител от ГЕРБ.", "date": "2017.10.04", "title": "Вежди Рашидов: Хората в Хасково обичат Делян Добрев, няма право да подава оставка"}
{"url": "https://www.24chasa.bg/novini/article/6479754", "text": "Необичайно интензивен дъждовен сезон в Централна Америка отне десетки животи, а хиляди бяха засегнати от повредени или унищожени домове и пътища, информира \"Франс прес\", цитирана от БГНЕС. Метеорологичните служби съобщиха, че валежите през септември и октомври - обикновено най-влажния период от петмесечния сезон - са с 25 до 50% по-тежки от средните в най-дъждовните зони. Най-засегнатата държава в региона е Хондурас, където загинаха 32 души. Гватемала регистрира 26 смъртни случая, като засегнати са над 300 000, а евакуирани – около 6000 души. В страната бяха повредени общо 4 000 къщи и 110 пътни артерии, а 14 моста бяха унищожени. Президентът на Гватемала Джими Моралес заяви, че правителството му обмисля обявяването на извънредно положение в най-засегнатите зони. В Салвадор загинаха 6 души. Сред мъртвите са четирима членове на семейство, които пометено от свлачище, което погълнало десетки домове на юг от столицата Сан Салвадор. \"Въпреки че дъждовете са интензивни, а в някои случаи и смъртоносни, те все още се намират в рамките на това, което се смята за \"нормален\" диапазон\", заяви шефът на държавната метеорологична служба в Салвадор Луис Гарсия. В Панама свлачище уби 6 души, в Никарагуа най-малко 200 домове бяха наводнени. В Коста Рика няма съобщения за смъртни случаи, но много пътища и мостове са повредени.", "date": "2017.10.04", "title": "Десетки загинаха след поройни дъждове в Централна Америка"}
{"url": "https://www.24chasa.bg/novini/article/6479803", "text": "Съдийската колегия на Висшия съдебен съвет отложи завръщането на доскорошния кадровик Галя Георгиева в съда с 8 на 6 гласа. Георгиева е посочила, че иска да правораздава в апелативния спецсъд, а не в Пловдивския апелативен, от който влезе в съвета. Това й позволява съдебния закон. Въпреки че в апелативния спецсъд има 1 свободно място, оказа се, че за него се бори и друг бивш член на ВСС Магдалена Лазарова. Заради това съдебните кадровици решиха да отнесат въпроса на пленума, който да прецени дали ще разкрие нов щат в съда. Лазарова, която е бивш прокурор, се е възползвала от привилегията след промените в закона, който казва, че след края на мандата във ВСС има право да избере къде да работи - в съда или прокуратурата. Лазарова е подала и втора молба за връщане в апелативната прокуратура в София. Галя Георгиева бе едно от остриетата на мнозинството в предишния състав на ВСС.", "date": "2017.10.04", "title": "ВСС отложи завръщането на Галя Георгиева в съда"}
{"url": "https://www.24chasa.bg/novini/article/6479827", "text": "30-годишен пловдивчанин е задържан за измама в особено големи размери и пране на пари, съобщи пресцентърът на апелативната прокуратура. Георги П. е бил експерт в \"Грабо медия\" АД. Според разследващите в периода от 18 август до 21 септември той държал в заблуждение служители на дружеството, като по този начин му е причинил щети за близо 400 000 лева. Престъплението, което е извършил, се наказва с лишаване от свобода от 3 до 10 г. и конфискация на една втора от имуществото.", "date": "2017.10.04", "title": "Служител на \"Грабо\" в ареста за измама с 400 000 лв."}
{"url": "https://www.24chasa.bg/novini/article/6479837", "text": "\"В постоянен контакт съм с премиера Борисов. Дори сутринта говорихме. И вчера говорихме няколко пъти.\" Това заяви лидерът на депутатите от ГЕРБ и зам.-председател на партията Цветан Цветанов пред журналисти в парламента по повод извода, който направи от парламентарната трибуна лидерът на БСП Корнелия Нинова - че премиерът Бойко Борисов е бил бламиран от парламентарната си група относно неприетата оставка на Делян Добрев. И продължи: \"За първи път виждам, че една несправедливост, която БСП искат да реализират, не трябва да я допускаме. Те ще се стремят да дискредитират управлението, силните хора на ГЕРБ, защото не могат да предложат алтернатива и политики. Няма нищо странно или необичайно. Парламентарната група имаше снощи тежко заседание, на което колегите заявиха подкрепата си за личността Делян Добрев.\" Цветанов призна, че не може да си преброи есемесите в полза на депутата, който си подаде оставката, но когото парламента не пусна.", "date": "2017.10.04", "title": "Цветанов: Постоянно се чувам с Борисов"}
{"url": "https://www.24chasa.bg/novini/article/6479830", "text": "Органите на реда откриха ужасяващи видеа на убийства у Петер Мадсен, собственик на подводницата, в която загина шведската журналистка Ким Вал, пише немското издание \"Билд\". На видеозаписите се вижда как жени са изтезавани, обезглавявани и изгаряни. Датчанинът Петер Мадсен е обвиняем за убийството на шведската журналистка Ким Вал, с която през август заснемаха репортаж в подводницата му. 11 дни след като двамата тръгнаха с подводницата, торсът на Вал беше намерен без главата и крайници на бряг в датската столица Копенхаген. Във вторник Якоб Бух-Япсен предостави пред съда новооткритите видеа с убийства на жени. Видеозаписите са открити на харддиск в сервиза на Мадсен. Япсен смята, че видеата са на реални убийства на жени. Адвокатът представи и данни от съдебната експертиза на Ким Вал - журналистката е била наръгана 15 пъти в торса. Мадсен продължава да твърди пред съда, че смъртта на журналистката е нещастен случай. За откритите видеа датчанинът твърди, че не са негови. \"Много хора имат достъп до сервиза, дори един работник живееше там\", коментира Мадсен. Съдът удължи времето за разследването на случая до края на октомври.", "date": "2017.10.04", "title": "Откриха записи на убийства у собственика на подводницата, в която загина шведска журналистка"}
{"url": "https://www.24chasa.bg/novini/article/6479882", "text": "Съпругата на депутата от ГЕРБ Александър Ненков Пламена е напуснала държавното дружество \"Булгартрансгаз\", съобщи самият той в кулоарите на парламента. Макар и да не в на мнение, че това е справедливо, след обвиненията на БСП семейството е взело това решение.                                                                                                                                                                                                                                                                                                                       ", "date": "2017.10.04", "title": "Жената на Александър Ненков напусна държавната фирма"}
{"url": "https://www.24chasa.bg/novini/article/6479873", "text": "10 чувала с над 50 кг нарязан тютюн са иззети при проверка на лек автомобил в Костенец. Това съобщиха от ОДМВР - София.  В следобедните часове на 3 октомври, при провеждането на полицейска операция за противодействие на незаконната търговия с акцизни стоки, служители на РУ - Костенец извършили проверка на лек автомобил „Мазда“ с водач и пътник двама мъже от Гоце Делчев. В багажника на колата са открити 10 чувала, съдържащи нарязан тютюн с общо тегло 52.70 кг, без поставен бандерол.  По случая е образувано досъдебно производство за извършено престъпление по чл. 234 от НК. Двамата мъже са задържани за срок до 24 часа.", "date": "2017.10.04", "title": "10 чувала с над 50 кг нарязан тютюн са иззети от лека кола в Костенец"}
{"url": "https://www.24chasa.bg/novini/article/6479906", "text": "Криминалисти от РУ Монтана открили метална навесна конструкция с площ 8х5м, със съхраняван в нея картонен кашон, с общо тегло от 1,9 кг., съдържащ растителна листна маса. Тя се помешавала в запустяла автомивка на ул. \"Веренишка\", в близост до изхода на гр. Монтана в посока към гр. Видин. Местопроизшествието е посетено от дежурна оперативна група на РУ Монтана. При извършените процесуално-следствени действия и направения полеви наркотест е установено, че листната маса реагира на канабис. Установено е, че наркотичното вещество е на К.Г., 36 годишен от Монтана. При претърсване в жилището на К.Г. са намерени и иззети зелена листна маса с тегло от около 1 грам, за която К.Г. заявил, че е канабис и 2 полиетиленови плика, съдържащи ситно нарязан насипен тютюн, без български акцизен бандерол, с общо тегло от 0,5 кг. По случая е образувано досъдебно производство.", "date": "2017.10.04", "title": "Наркоман крил дрогата си в запустяла автомивка в Монтана"}
{"url": "https://www.24chasa.bg/novini/article/6479913", "text": "В албанския парламент се състояха публични дебати по законопроекта за защита на малцинствата, в които участваха външният министър Дитмир Бушати и представители на малцинствата, които с този документ получават официално признаване, предаде агенция МИА, цитира БТА. На дебатите присъстваше и представител на Сдружението за българо-албанско приятелство. България поиска да бъде признато нейно малцинство в Албания, но против това искане беше не само външният министър Дитмир Бушати, а и македонците, предаде телевизия Топ ченъл от Тирана. Васил Стерьовски, представител на \"Македонския алианс за европейска интеграция\", заяви по време на дебатите, че в Албания нямало българско малцинство. По думите му \"това е деформация на историята и на истината. В Преспа, Гора, Голо бърдо, където се претендира, че имало българско малцинство, живее само македонски малцинство. Това искане на България е в рамките на нейния проект за \"Велика България\". Ако се признае българско малцинство, това ще бъде геноцид над македнците\", е цитиран да казва Стерьовски. Министър Бушати каза, че тази глава, в този момент, е приключена за Албания. В законопроекта за защита на малцинствата, подготвен от албанското правителство, за малцинства са признати македонците, гърците, власите, черногорците, сърбите, бошняците и египтяните.", "date": "2017.10.04", "title": "Албания: Искането на България да признаем нейно малцинство е от проекта й за \"Велика България\""}
{"url": "https://www.24chasa.bg/novini/article/6479932", "text": "Български гражданин е сред задържани в Турция лица за контрабанда в страната на крадени от Франция и Италия луксозни автомобили, предаде Анадолската агенция, съобщи БТА. Колите били вкарвани с фалшиви документи в Турция, откъдето трябвало да бъдат препродадени в страни от Близкия изток. Турските власти са задържали трима чужденци, заподозрени по случая. Сред тях е и 40-годишен български гражданин. Другите двама задържани са от Молдова и Украйна. Тримата били свързани с лица, задържани по-рано в Турция за внос и продажба на крадени коли. Властите предприели действия при влизането на тримата в Турция на 21 септември. При физическо проследяване на тези лица от страна на полицията е било установено, че те са вкарали в Турция чрез куриери през България пет крадени луксозни коли. Автомобилите били с фалшиви документи. Тримата, в т.ч. българинът Сергей М., са били задържани при полицейска операция в луксозен хотел в Истанбул.", "date": "2017.10.04", "title": "Задържаха българин за контрабанда на крадени коли в Турция"}
{"url": "https://www.24chasa.bg/novini/article/6479950", "text": " Учители и училищни психолози предупреждават, че все повече деца от началните класове се радикализират, предава германският телевизионен канал ZDF, цитиран от Фокус. „Повечето деца получават социализация в салафистка среда, т.е. самите им родители вече са радикализирани“, обясни експертът Флориан Ендрес в рамките на среща в Нюрнберг, организирана с участието на Федералната служба за миграция и бежанци. През последните години средната възраст на радикализираните деца и младежи е паднала от 20 г. на 18 г. Любопитното е, че под влиянието на радикализираните среди попадат все по-често момичетата. Те съставляват около 30 % от радикализираните младежи.", "date": "2017.10.04", "title": "Федералната служба за миграция: Все повече деца в Германия се радикализират"}
{"url": "https://www.24chasa.bg/novini/article/6479967", "text": "Русия обяви, че през 2018 г. планира да купи от Турция 50 хиляди тона домати, предаде турската частна телевизия НТВ, като цитира руския вицепремиер Аркадий Дворкович. Дворкович посочи, че руското министерство на земеделието може да одобри купуването на най-много 50 хиляди тона турски домати годишно. Това изявление той направи на форума Руска енергийна седмица, предава БТА. \"Предложението на руското министерство на земеделието подкрепя покупката на до 50 хиляди тона домати\", заяви той. Съответното решение за това, уточни Дворкович, ще бъде взето в началото на 2018 г. На 1 януари 2016 г. Русия ограничи доставките от Турция на редица селскостопански продукти. Мерките бяха взети, след като през ноември 2015 г. турски изтребители свалиха руски бомбардировач Су-24 край турско-сирийската граница. В момента почти всички ограничения са премахнати, но забраната за внос на домати от Турция остава в сила.", "date": "2017.10.04", "title": "Русия: Планираме да купим от Турция 50 хиляди тона домати през 2018 г."}
{"url": "https://www.24chasa.bg/novini/article/6480269", "text": "Най-малко четирима души са убити и 20 ранени при самоубийствен атентат в либийския град Мисрата, съобщиха източници от сигурността, цитирани от Франс прес и Ройтерс. Няколко атентатори самоубийци са се самовзривили във вътрешността на съдебната сграда в центъра на града, който е под контрола на силите, лоялни към правителството на националното единство, признато от международната общност. Отговорност за атентата пое \"Ислямска държава\" в новинарския си сайт Амак. Според съобщението двама нейни бойци атакували охраната на съда. Завързала се престрелка и след като джихадистите останали без боеприпаси, взривили прикачените към телата си експлозиви, предаде БТА. ", "date": "2017.10.04", "title": "Най-малко четирима убити при самоубийствен атентат в либийски град"}
{"url": "https://www.24chasa.bg/novini/article/6480326", "text": "Мотопед се е подпалил пред сградата на йорданския военен аташе в Париж, съобщиха полицейски източници. Преди това йорданското министерство на външните работи изнесе данни за взривил се мотоциклет, предаде Ройтерс. Според парижката полиция огънят, който пламнал рано тази сутрин, обхванал и дипломатически автомобил, но нямало \"нищо, напомнящо на експлозия\", цитира БТА. Представител на йорданското посолство заяви, че случилото се не е преднамерено насочен акт срещу Йордания. \"Пред сградата на военния аташе е избухнал мотоциклет. Полицията разследва\", заяви той. По-рано говорител на йорданското министерство на външните работи бе цитиран от йорданската информационна агенция Петра, че пред йорданската военна мисия в Париж избухнал мотоциклет, но от експлозията не е имало пострадали служители. Парижката полиция заяви, че се води следствие, но че не е имало никакви признаци случилото се да е терористичен акт.", "date": "2017.10.04", "title": "Подпалил се мотопед в Париж предизвика тревога в Йордания"}
{"url": "https://www.24chasa.bg/novini/article/6480330", "text": "Турски съд започна да издава присъди по дело, в което около 40 войници са обвинени в опит за убийство на президента Реджеп Тайип Ердоган по време на неуспешния преврат миналата година, като първите няколко обвиняеми бяха признати за виновни и осъдени на доживотен затвор, предаде Ройтерс, цитирана от БТА. Над 240 души бяха убити в нощта на 15 юли 2016 г., когато пучистите с помощта на танкове, бойни самолети и хеликоптери атакуваха парламента и се опитаха да свалят правителството.", "date": "2017.10.04", "title": "Осъдиха на доживотен затвор войници, \nобвинени в опит за убийство на Ердоган"}
{"url": "https://www.24chasa.bg/novini/article/6480306", "text": "БСП стартира национална кампания за бюджет 2018 година от днес. Това стана ясно на пресконференция в сградата на червените, на която лидерът на БСП Корнелия Нинова се срещна с кметове на общини. \"Срещата се провежда в момент, в който държавата се тресе от скандали и от ярки примери на превръщане от ГЕРБ на българските общини в семейни фирми за заемане на постове и разпределяне на обществени пари на роднински фирми\", заяви Нинова и посочи, че не става само дума за Хасково, но и за други общини.  По думите й това, което стана в Хасково, е следствие от умишлено заложена политика на правителството в лицето на премиера Бойко Борисов.  Според нея тя се изразява в закона за бюджета, чрез който се финансирали общини управлявани от ГЕРБ. Нинова критикува ГЕРБ заради изкачването на председателя на парламентарната група Цветан Цветанов, че ги били победили на местни избори. Обясни още, че народът не иска ГЕРБ. Това се случва, защото техният политически \"октопод\" е задушил свободната воля на народа. Соцлидерката обяви, че предложенията, които общинските представители ще дадат на срещата, ще бъдат обобщени и ще бъдат нанесени в предложенията на \"червените\" за бюджет 2018 г. Нинова заяви, че от БСП ще подготвят изцяло нов закон за местното самоуправление и местната власт. ", "date": "2017.10.04", "title": "БСП стартира национална кампания за бюджет 2018 г."}
{"url": "https://www.24chasa.bg/novini/article/6480355", "text": "Окръжният съд в Русе даде три години 4 месеца затвор на шофьор на пътнически микробус, който причинил катастрофа, при която са загинали двама души, а други шестима са били ранени. Това съобщиха от прокуратурата. Мъжът е осъден да заплати 6000 лева обезщетение на един от пострадалите и общо 7100 лева за съдебни разноски. Случаят е от 2 май 2014 г. Микробусът пътувал от Русе към Силистра. Край град Сливо поле, по време на движение, пътничка, която седяла зад шофьора, се оплакала, че е много горещо и й станало лошо. Помолила го за свеж въздух, като обяснила, че не знае как да настрои климатика, разположен над седалката. Опитвайки се да помогне на жената, шофьорът погледнал назад. С ръка опитал да настрои климатика, но в този момент микробусът се отклонил, навлязъл в канавката и се преобърнал два пъти. При инцидента две от пътничките загинали на място, а останалите получили различни наранявания. Съдът призна шофьора за виновен, че е нарушил правилата за движение по пътищата и е причинил по непредпазливост смъртта на две жени и средни телесни повреди на шестима пътници. Присъдата подлежи на обжалване пред Великотърновския апелативен съд.", "date": "2017.10.04", "title": "Осъдиха на 3 г. и 4 месеца шофьор за катастрофа с 2-ма загинали и 6-има ранени"}
{"url": "https://www.24chasa.bg/novini/article/6480383", "text": "Италианските и германските органи на реда предприеха голяма операция, при която бяха арестувани 37 членове на сицилианския мафиотски клан Ринцивило, предаде ТАСС, като се позова на италианската осведомителна агенция АНСА. В операцията са участвали полицията, карабинерите и финансовата полиция на Италия, а също Федералната служба на криминалната полиция на Германия. Арестите са извършени в италианската автономна област Сицилия, областите Пиемонте и Емилия-Романя и столичния регион Лацио, а също в Германия, предаде БТА.  Сред задържаните е имало двама карабинери и италиански адвокат. При операцията са иззети активи и имущество, принадлежащи на мафията, на стойност 11 милиона евро.", "date": "2017.10.04", "title": "Италия и Германия арестуваха 37 човека, свързани с мафията"}
{"url": "https://www.24chasa.bg/novini/article/6480416", "text": "Кметът на Хасково Добри Беливанов няма намерение да подава оставка, макар че по-рано през деня премиерът Бойко Борисов го призова да се оттегли, тъй като моралът изисквал това. Кметът е огорчен от ГЕРБ, че снеха доверието си от него, но въпреки това не смята да подава оставка и ще работи за хората, които са го избрали. \"Избрали са ме хората, заради тях оставам\", каза Беливанов, цитиран от  . „Това е политическо решение на лидера. Той не може да взема страна, но аз съм избран от хората, от Хасково, и то с доста сериозно мнозинство, така че съм длъжен да си изпълня ангажимента към Хасково и си оставам кмет”, подчерта той. Беливанов заяви, че няма намерение да напуска партия ГЕРБ сам. Ако все пак от там го изключат, ще уважи решението им.", "date": "2017.10.04", "title": "Кметът на Хасково Добри Беливанов: Няма да подам оставка, избран съм от хората в града"}
{"url": "https://www.24chasa.bg/novini/article/6480415", "text": "Приятелката на масовия убиец от Лас Вегас Мерилу Данли се е върнала днес в САЩ след едноседмичен престой на Филипините, за да бъде разпитана, съобщи Асошиейтед прес. Очаква се тя да е в центъра на разследването, което трябва да установи защо Стивън Падок, който досега не е имал прояви на насилие, нито е извършвал престъпления, е решил да открие огън по посетителите на кънтри концерта от стаята на хотела си в Лас Вегас, цитира БТА. 62-годишната Мерилу Данли е била посрещната на летището от агенти на ФБР. Сестрите на Данли, които са в Австралия, заявиха по-рано, че според тях Падок я е отпратил далеч, за да не попречи на плановете му. Самият Падок е пътувал поне два пъти до Филипините, където приятелката му е родена. През 2013 и 2014 г. двамата са празнували рождения й ден и са пребивавали в страната по пет-шест дни. Знае се също, че няколко дни преди стрелбата Падок е прехвърлил 100 хиляди долара във Филипините.", "date": "2017.10.04", "title": "Приятелката на масовия убиец от Лас Вегас\nвече е в САЩ за разпит"}
