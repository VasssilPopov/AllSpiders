{"url": "https://www.24chasa.bg/novini/article/7268880", "text": "Очакваното повишение на лихвите по ипотечни кредити, за което икономисти и финансисти предупреждават, че ще се случи през тази година, на практика вече е започнало. Потребителските заеми продължават поскъпването си, което започна от септември м.г. Това показват последните данни на БНБ. През декември 2018 г. спрямо ноември средният лихвен процент по кредитите за потребление в левове се повишава с 0,41%, а по тези в евро намалява с 0,33. На годишна база при потребителските кредити лихвата през декември 2018 г. е стигнала 9,08%. Нарастването при ипотечните заеми е с 0,02 на сто през декември спрямо ноември 2018-а. Но на годишна база лихвите са по-ниски и са паднали средно до 3,25%. При другите кредити в левове средният лихвен процент също се увеличава. Към декември 2018 г. годишният процент на разходите по левовите кредити за потребление е намалял в сравнение с декември 2017 г. до 11,39%. Спрямо предишния месец на 2018 г. обаче той се е повишил. Намаление има и при реалната цена на жилищните кредити. През декември 2018 г. годишният процент на разходите по тях спрямо декември 2017 г. е спаднал до 3,57%. Заради ниското оскъпяване през миналата година имаше рязко увеличение на заемите за жилища. Те се повишиха с над 1 млрд. лева и стигнаха до 10,5 млрд. лева. Бурното им увеличение накара управителят на БНБ Димитър Радев на няколко пъти да предупреди банките да не разхлабват критериите при кредитирането. И се мотивира с това, че при забавяне на ръста на икономиката и на доходите, може да се увеличи рискът от неплащане на заемите. Банките обаче твърдят, че продължават да водят консервативна политика и няма риск необслужваните заеми да се увеличат. При депозитите също има обръщане на тенденцията и спиране на падането на доходността им. А на месечна база при някои има дори леко повишение. Но на годишна база - през декември 2018 г. спрямо декември 2017 г., средният лихвен процент по депозитите с договорен матуритет в левове се е понижил до 0,21%. В сравнение с ноември 2018 г. обаче той нараства, макар и символично - с 0,03 на сто.", "date": "2019.01.28", "title": "Факт! Покачването  на  лихви по кредити вече започна"}
{"url": "https://www.24chasa.bg/novini/article/7268892", "text": "Еврото се утвърди като механизъм, който успява да гарантира благосъстоянието на гражданите. Опитът по присъединяването на други държави ясно показва, че инфлацията е един от очакваните шокове, които обаче са лесно управляеми и има множество механизми за това. Така Владислав Горанов отговори на опасения от висока инфлация и ниски доходи при влизането ни в еврозоната. Българският финансов министър, еврокомисарят по финансовите въпроси на ЕК Валдис Домбровскис и евродепутатът Ева Майдел участваха в граждански диалог на тема България по пътя към еврото. “Нормално е, когато заплатата на този, който произвежда хляб, расте, да расте и цената на хляба Това не е спекула и непазарно поведение, а естествени процеси”, даде пример Горанов. Проблемът с доходите не е новина за никого, а присъединяването ни към еврозоната е един от инструментите, на които разчитаме, отговори той на въпрос от пенсионирана учителка. Тя заяви, че има пенсия от 100 евро и попита какво ще се случи с нея при очакван ръст на цените. “Не искам да превръщаме разговора за доходите в болезнено драматичен момент, но да, голяма група български граждани са с много ниски доходи. Държавата не увеличава доходите, тя преразпределя произведеното”, поясни Горанов. Той изброи направеното от 2014 г. - минималната пенсия се е увеличила с 34%, средната - с 18, 30% е номиналният ръст на БВП. При това без активините хора, които създават доход, да плащат по-висок данък, подчерта Горанов. Той добави, че пенсионната система е сериозен израз на солидарността, който се измерва в милиарди и двуцифрена част от БВП. По отношение на доходите темата за еврото е особено адекватна, защото опитът на приетите в еврозоната показва с каква степен се увеличава конвергенцията на пенсиите и заплатите. Министърът бе категоричен, че не вижда особени рискове по пътя ни към еверозоната нито от цените, нито заради доходите. “Ще продължим ли да използваме купончето, което издава БНБ, или ще въведем оригинала”, заключи министърът, визирайки лева, валутния борд и еврото. Най-оптимистичната дата за замяната на лева с евро би могла да е1 януари 2022 г., прогнозира Горанов. Идеята на престоя преди това в ЕРМ 2 е да следи за движения на лева спрямо еврото, но заради фиксирания ни курс това не се налага, посочи предимството ни той. “С фиксирания курс на лева към еврото вие вече сте въвели общата валута”, потвърди и еврокомисар Домбровскис. Относно опасенията от висока инфлация той посъветва: “Ако погледнете към последните 5 държави, влезли в еврозоната, ще видите, че инфлацията бе в рамките на 0,2- 0,3%, успокои еврокомисарят Той също изрази увереност, че що се отнася до ръста на икономиката, има много доказателства, че влизането ни в еврозоната ще го ускори. Домбровскис обаче препоръча целева социална политика, която да помогне в справянето с неравенствата в доходите. Евродепутатът Ева Майдел бе категорична, че ако България иска да участва пълноправно в живота на ЕС, трябва да бъде част от мястото, в което се вземат решения. Като реална илюстрация на ползите от еврозоната Майдел посочи директивата, според която се очаква от декември 2019 г. таксите за трансгранични преводи да намалеят драстично - над 10 пъти. Нито един от тримата участници в дискусията не смята, че евроизборите през май могат да създадат пречки пред приемането ни в еврозоната. Дори и да се промени “геометрията” на европарламента, правилата остават и всички ще ги спазват, заключи Горанов. Ева Майдел пък подчерта, че е важно и след евроизборите през май правителството да не променя посоката и скоростта на движение към еврото. “Успешен път и до няколко години България ще бъде в еврозоната”, пожела Домбровскис. Проверката на активите и стрес тестовете на шест банки, работещи у нас, вече е започнал. Процесът на събиране на информация е започнал още от есента на м.г., има избрани одитори, всичко тече по предварително уточнени с ЕЦБ процедури. Това стана ясно от въпрос към финансовия министър Владислав Горанов по време на дискусията за еврото. ЕЦБ наблюдава най-големите и онези, които са системно значими или се очаква да станат такива, уточни принципа на подбор Горанов. “Задачата пред БНБ и пред правителството бе да гарантира овластяването на ЕЦБ във връзка с бъдещите ѝ правомощия, задача, която вече почти е изпълнена”, отчете още Горанов. Той припомни, че стрес тестовете са предварително условие, за да заяви ЕЦБ готова ли е да установи тясно сътрудничество с БНБ. Ако в резултат на оценката се установи, че не е готова да сключи такъв договор, то шансовете ни за членство в еврозоната ще намалеят значително, посочи песимистичния вариант Горанов. Но изрично подчерта, че засега няма никакви опасения за лоши резултати през юни, когато трябва да са готови резултатите. ", "date": "2019.01.28", "title": "Горанов: Може да приемем еврото от 1 януари 2022 г., ще повиши доходите и ръста на икономиката (Обзор)"}
{"url": "https://www.24chasa.bg/novini/article/7268980", "text": "Франция стана свидетел на ново зрелищно бягство на затворник, след като тежковъоръжени лица нападнаха придружителите на задържан пред сградата на съд, в който той трябваше да се яви днес, предаде Франс прес, цитирана от БТА. През юли 2018 г. рецидивистът Редуан Фаид избяга с хеликоптер. Случаят доведе до промяна в организацията на френската дирекция за изтърпяване на наказанията, припомня АФП. Към 7:30 ч. по Гринуич днес две тежковъоръжени лица са се появили в близост до съда в югоизточния град Тараскон, обясни на пресконференция прокурор Патрик Дежарден, който определи нападателите като много решителни. Въоръжените лица нападнали трима служители на затворническата администрация, които ескортирали задържан от центъра за изтърпяване на наказания в град Безие. След края на тази операция на мястото на инцидента зад съда са били открити най-малко 11 гилзи, включително няколко от калибър, използван за автомати, добави прокурорът. \"Те не са се поколебали да стрелят по автомобила, когато той се е опитал да се отдалечи със затворника. По фургона има няколко попадения, включително едно в предното стъкло\", заяви прокурорът. Нито един от тримата придружител на затворника не е прострелян, макар че те са потресени от инцидента. Най-тежко е пострадал един от тях, който слязъл от колата, за да поиска да бъде отворена вратата на сградата и е бит от нападателите. Друг е пострадал от счупени стъкла. Двете въоръжени лица и затворникът са избягали, първоначално пеш. След това те вероятно са се качили в автомобил, уточни прокурорът. Избягалият 27-годишен затворник не е бил подложен на специално наблюдение, но е извършил сериозни престъпления, макар че е прекалено рано да говорим за връзки с организираната престъпност. Той е бил заподозрян за кражба при утежняващи вината обстоятелства.", "date": "2019.01.28", "title": "Зрелищно бягство на затворник във Франция - мъже стреляли по полицаите, които го ескортирали"}
{"url": "https://www.24chasa.bg/novini/article/7268754", "text": "Постоянен адрес в района на желаната детска градина ще носи вече 4 т. за класиране в София, а не 3, както бе до момента. Настоящ адрес в района ще дава 2 т. Това предвиждат промените в наредбата за прием в детските градини в София, които обсъдиха вчера общинските съветници от комисията по образование. Родителите вече няма да вадят удостоверения за адресна регистрация. Те ще декларират адреса си, а проверката ще се прави служебно. Критерият за братя и сестри се мести от социалните в общите. Затова се намалява квотата за класиране по социални критерии - от 40 на 30%. Редуцира се и броят на децата с хронични заболявания в група - от 5 на 3, и със специални образователни потребности - от 3 на 2. Над 1000 места ще бъдат разкрити с 15-те детски градини, които ще построим тази година, обясни зам.-кметът по култура и образование доц. Тодор Чобанов. Калоян Паргов от БСП предложи 1 т. за градина да получават и децата, които не са могли да бъдат класирани на ясли, и бонусът да не е само за тези, които са посещавали. Дали идеята ще бъде приета, или точката ще се дава под условие за определен брой посещения в яслите, ще стане ясно в понеделник. Тогава съветниците трябва да приемат промените в наредбата.", "date": "2019.01.28", "title": "София вдига с точка бонуса за адрес до детската градина, свиват приема по болест"}
{"url": "https://www.24chasa.bg/novini/article/7268857", "text": "Против даването на българско гражданство за инвестиции у нас се обяви вицепрезидентът Илияна Йотова. Така тя подкрепи предложението на правителството за промяна в Закона за предоставяне на българско гражданство. Преди дни министърът на икономиката Емил Караниколов обяви, че кабинетът предлага отмяна на възможността да се “купува” българско гражданство чрез т.нар. бързи инвестиции. Става въпрос за хора, които са направили инвестиции в държавни книжа, акции или доверителни сметки, а не разкривали нови работни места. От 2013 г. по този ред било дадено на около 50 души българско гражданство. Целият Закон за предоставяне на българско гражданство се нуждае от много сериозен ремонт, категорична бе Йотова. На пресконференцията, с която отчете втората година от мандата си, тя обяви, че очаквала правосъдното министерство да внесе за обсъждане предложенията си до края на месеца. Законът обаче трябвало да се гледа в пакет с тези за българите в чужбина и за чужденците в България, които също трябвало да се променят. Вицепрезидентката поиска и нова политика и взаимоотношения с българите в чужбина - по-тесни контакти и съвместни инициативи за бизнес, за привличане на работна ръка, за съвместни проекти. 8362 души са придобили българско гражданство през 2018 г. Това става ясно от годишния отчет на комисията към вицепрезидента Илияна Йотова. 4907 от тях са на основание български произход, 3059 - заради родител, български гражданин, а 307 са по обща натурализация. 439 души са възстановили гражданството си, а други 340 са освободени от такова. Най-много са новите българи от Македония - 3619 души. Следват такива от Украйна, Молдова, но има такива дори от Виетнам - 38 души, Ирак, Сирия и Ливан - 19 души. 12 отказа за предоставяне на убежище е дала през изминалата година вицепрезидентката. Само една от постъпилите молби е изпратена по компетентност на Държавната агенция за бежанците към МС. 6 души са помилвани през 2018 г., а други 338 молби са отхвърлени, става ясно пък от отчета на комисията по помилванията. Трябва ни национална визия за политическо влияние на България в европейските институции, заяви вицепрезидентката Илияна Йотова. Според нея първата крачка било на предстоящите евроизбори всички партии да се разберат за въпросите от български интерес и визия за промяна на Европа. Като ключови теми тя посочи разширяването, миграцията, сигурността, борбата с двойните стандарти, върховенството на закона. Няма нищо лошо, ако всички участници в изборите имат един и същи отговор на поне 7 точки. Една от тях - след успешното председателство и налагане темата за Западните Балкани трябва да бъдем дългата ръка на Европа в тази част на света, каза тя. И обясни, че ако България има комисар по разширяването, това би увеличило влиянието на страната ни, би засилило позициите ни на европейски посредник с Турция.", "date": "2019.01.28", "title": "И Йотова против даването на BG гражданство за инвестиции (Обзор)"}
{"url": "https://www.24chasa.bg/novini/article/7268984", "text": "Мирните преговори с талибаните са окуражаващи, но все още не съм получил задача да планирам пълно изтегляне на войските, участващи в продължаващата над 17 години война, заяви Патрик Шанахан, изпълняващ длъжността министър на отбраната на САЩ, цитиран от Ройтерс и Франс прес. Шанахан получил доклад за преговорите. Най-важното, което може да се каже за тях е, че те са окуражаващи, подчерта той преди началото на срещата си с генералния секретар на НАТО Йенс Столтенберг, предава БТА. Талибански представители заявиха, че в събота представителите на САЩ са приели проект за мирно споразумение, който предвижда изтеглянето на всички чужди войски от Афганистан в рамките на 18 месеца, припомня Ройтерс. Американски представител обаче заяви, че не е обсъждан краен срок. Изпълняващият длъжността министър на отбраната Шанахан заяви, че не е получил задачата да планира пълно изтегляне от Афганистан. Той обаче не коментира изтеглянето на половината от 14-те хиляди американски войници в страната, което, според американски представители, се смята, че Тръмп иска. Столтенберг заяви от своя страна, че е прекалено рано да се говори за изтегляне на силите на НАТО от Афганистан, но също определи мирните преговори като окуражаващи.", "date": "2019.01.28", "title": "Министърът на отбраната на САЩ: Мирните преговори с талибаните са окуражаващи"}
{"url": "https://www.24chasa.bg/novini/article/7268839", "text": "Мъж ухапа крокодил във филипинския гр. Балабак, за да спаси сина си, съобщи Лента. Крокодилът се появил, когато 12-годишното момче се къпело в реката с братчето си. Той го захапал за лявата ръка и го задърпал под водата. По-малкото момче изтичало у дома и повикало на помощ баща си, предава БТА. Мъжът се опитал да пропъди крокодила, като го удрял с юмрук, а след това впил в него зъби. Няколко минути го хапал по лапата. Накрая крокодилът не издържал, пуснал момчето и отплувал. Момчето било откарано в болница, за да му окажат медицинска помощ.", "date": "2019.01.28", "title": "Мъж захапа крокодил във Филипините, за да спаси сина си"}
{"url": "https://www.24chasa.bg/novini/article/7268845", "text": "Министърът на външните работи на Венецуела Хорхе Ареаса заяви днес, че президентът Николас Мадуро е готов да води диалог с опозицията, предаде ТАСС, цитирана от БТА. \"Президентът Мадуро е готов да говори с венецуелската опозиция по всяко време\", каза Ареаса. Същевременно самопровъзгласилият се за временноизпълняващ длъжността президент на Венецуела Хуан Гуайдо каза, че опозицията води \"задкулисни разговори\" с армията, предаде ДПА. \"Едно политическо решение\" от командването на армията при \"спазване на конституцията\" ще свали настоящия президент Мадуро, каза Гуайдо в интервю за колумбийския в. \"Тиемпо\". Запитан дали военните ще се съгласят с подобно нещо, Гуайдо отговори: \"Да, вярвам в това. И ние работим, за да улесним този път\". По-рано днес пред в. \"Вашингтон пост\" Гуайдо каза, че опозицията води разговори с \"правителствени представители, цивилни и военни\". Той определи това като деликатен въпрос и каза, че срещите са тайни.", "date": "2019.01.28", "title": "Външният министър на Венецуела: Мадуро е готов на диалог с опозицията по всяко време"}
{"url": "https://www.24chasa.bg/novini/article/7268814", "text": "15 високоскоростни патрулки с всички екстри да бъдат купени и пуснати по магистралите. Това предложение е дискутирано на 20 декември на заседание на комисията по проблемите на безопасността на движението. Колите трябва да са оборудвани освен с камери за скорост и с техника, която засича други нарушения, сред които неспазване на дистанцията и неправилно престрояване. Патрулките няма да са с отличителни знаци на МВР, за да не ги разпознават шофьорите. Всеки един от автомобилите ще излезе по над 100 000 лв.", "date": "2019.01.28", "title": "МВР купува 15 суперпатрулки, пуска ги по магистралите"}
{"url": "https://www.24chasa.bg/novini/article/7268916", "text": "Холандското правителство обяви, че няма да приеме 47-те мигранти от кораба \"Сий уоч 3\", който плава под нейно знаме, отхвърляйки искането на Италия, предаде Франс прес. На 19 януари корабът на германската неправителствена организация \"Сий уоч\" спаси 47 мигранти от плавателен съд, изпаднал в затруднения край бреговете на Либия, предава БТА. \"Без конкретна перспектива за конструктивно решение, Холандия няма да участва в предприемани за всеки конкретен случай мерки\" за допускане на мигранти на брега, заяви говорител на холандското министерство на правосъдието. В петък \"Сий уоч 3\" получи разрешение да се приближи до бреговете на Сицилия, за да не бъде изложен на риск от лошото време. Италия обаче отказва да го допусне в своите пристанища. Отправят се все повече призиви да се разреши на мигрантите да слязат на брега, но италианският вътрешен министър Матео Салвини настоя Холандия и Германия да поемат отговорността за 47-те мигранти. Холандското правителство обаче не се смята за длъжно да ги приеме, защото корабът \"е действал по собствена инициатива\". Говорителят подчерта, че е дълг на капитана на \"Сий уоч 3\" да намери сигурно пристанище, в което да слязат мигрантите, които е приел на борда на кораба си. Холандският министър по миграцията Марк Харберс заяви този месец в писмо до долната камара на парламента, че трябва да се намери структурно решение, което да определя незабавно след слизането на брега кои мигранти имат право на международна защита. Тези, които нямат такова право, трябва да бъдат връщани незабавно след достигането си до външните граници на ЕС, подчерта той.", "date": "2019.01.28", "title": "Холандия: Няма да приемем 47-те мигранти от кораба \"Сий уоч 3\""}
{"url": "https://www.24chasa.bg/novini/article/7268838", "text": "В подкрепа на нов политически проект, за предсрочни парламентарни избори и за евентуално увеличение на президентските правомощия заговори Румен Радев на края на втората година от мандата си. Точно преди година на въпрос на “24 часа” дали ще прави партия, той отговори: “Президентската институция е силна с правомощията си по конституция. Нямам никакво намерение да създавам самостоятелен политически субект.” Една година по-късно, при отчета си в понеделник, Радев пак не говори за създаването на своя партия, но вече допусна възможността Запитан директно дали би подкрепил такъв, президентът отговори: “Да, ако той отстоява ценности като законност, справедливост и суверенитет и работи за модернизацията на България.” Преди това говори за необходимостта от безкомпромисно прилагане на закона, защото законността е алтернатива на произвола и лобизма, да се пречупи корупцията, да се отстоява свободата на словото. Въпросът не е дали, а кога ще има предсрочни избори, коментира още държавният глава в отговор на въпрос дали още поддържа тезата си, че в момента не е добре за страната да има предсрочни избори. Но за да имат такива предсрочни избори смисъл, трябва които да гарантират честни избори и че сами си избираме управниците, допълни той. Радев не виждал база за партньорство с правителството на Бойко Борисов при сегашния му курс на управление, който определи като “конфронтационен и често погазващ закона”. “Правителството концентрира власт извън отредената му по конституция и нарушава баланса на властите”, обясни той. Дали ще се потърси увеличение на правомощията на президента, зависи от политическите процеси в страната и решимостта на мнозинството да се пребори с имитацията на управление, коментира още Радев. Той напомни, че през годините правомощията на държавния глава непрекъснато се отнемат - и по отношение формирането на важни независими органи, и по отношение на службите, които минаха към правителството. И предупреди, че “ако следващият парламент излъчи компромисна и блокирана в зародиш коалиция или формира безпринципно голяма коалиция в името на властта, това ще е Радев създава Съвет за стратегическо развитие на България, в който ще влязат интелектуалци и експерти. Те ще имат за задача да изготвят алтернативи на институционалния блокаж, на икономическия и идеен застой в страната. “Съветът ще дава идеи, но те трябва да бъдат подкрепени от хората. Трябва да осъзнаем, че никой не може да реши проблемите без наше участие. Колкото пъти сме разчитали на чудо, сме останали излъгани”, каза той. Изминалата година бе на илюзорна стабилност, нарастване на беззаконието и ерозия на демократичните завоевания. Година, в която президентстката институция бе последната бариера пред лобисткото законодателство, обяви Радев. Връзките и потенциалните зависимости между политици и собственици на фирми, които печелят крупни обществени поръчки, дори чрез подставени лица, да бъдат извадени на светло, поиска президентът. Той отправи апел към новата антикорупционна комисия, прокуратурата, МВР и службите “да навлязат и в старателно отбягвания периметър на властта, в потенциални зависимости между политици, собственици на фирми, които печелят крупни обществени поръчки, и потенциални подставени лица”. И поиска механизмите за контрол над властта да бъдат разширени и да включват не само формална проверка на имуществените декларации, но и какви пари харчат политиците, имат ли свързани и подставени лица за скрито придобиване на фирми, активи, имоти и сметки у нас и в чужбина. За да върви обществото ни напред, трябва да се възстанови доверието на гражданите в държавността, а това преминава през възмездието, категоричен бе държавният глава. И предупреди, че ако това не стане, “За разлика от политиците лобисти аз не говоря за изтребители. Никога като президент не съм казал кой изтребител е по-добър и кой изтребител трябва да купим. Но винаги съм настоявал за обективна, прозрачна, равнопоставена състезателна процедура”, заяви Радев и отново определи конкурса като “опорочен”. “Този конкурс започна като състезателна процедура и приключи като фарс, използва европейските партньори като статисти. Нашите лобисти злепоставиха стратегическия партньор САЩ, като му присъдиха служебна победа”, коментира държавният глава. Беше изготвен документ с нереално съдържание, който да вкара в заблуда обществото и народните представители, допълни той. Всички тези действия засилвали усещането за корупция, за лични интереси и зависимости. Свикнахме скандалите у нас да се вихрят възходящо с годините, но бутафорният конкурс за изтребител извади порочния стил на управление на международната сцена. Злепостави ни като ненадежден партньор, погазващ предварително разписани и възприети в съвременния свят норми, коментира Радев. След провала на големите енергийни проекти модернизацията на въоръжените сили засили убеждението, че България губи суверенитет и не е в състояние да взема сама стратегически решения, каза държавният глава. Радев определи разследването срещу Елена Йончева, която е обвинена в пране на пари от КТБ, като “политическо преследване”. Той имал информация и за много журналисти от провинцията, “преследвани с различни инструменти на властта”.", "date": "2019.01.28", "title": "Радев заговори за нова партия и предсрочни избори (Обзор)"}
{"url": "https://www.24chasa.bg/novini/article/7268939", "text": "Британският премиер Тереза Мей заяви пред депутатите от своята Консервативна партия днес, че те трябва да изпратят послание до Брюксел за това какви промени искат в нейното споразумение за Брекзит, предаде Ройтерс. Утре депутатите ще дебатират и гласуват следващите стъпки на Мей във връзка с Брекзит, след като с голямо мнозинство на 15 януари те отхвърлиха нейното споразумение, договорено с Брюксел, предава БТА. Говорейки за изказването на Мей пред депутатите от Консервативната партия, депутатът консерватор Саймън Харт каза, че \"общото мнение беше, че ние трябва да се обединим около нещо, което се доближава най-много до разумно решение. Независимо от отговора на Брюксел, тук става дума ние да изпратим послание\". Според телевизия Скай нюз, която се позовава на свои източници, Тереза Мей е казала днес на депутатите консерватори, че планира да проведе вот в парламента по сделката си за Брекзит на 13 февруари, предадоха Ройтерс и ТАСС. След като по-рано този месец сделката, която Мей договори с Брюксел, беше отхвърлена в британския парламент, премиерката каза, че иска да осигури отстъпки, свързани с границата със Северна Ирландия, така че да получи подкрепата на депутатите, които са привърженици на Брекзит от нейната собствена партия и на малката северноирландска партия, която подкрепя нейното правителство, отбелязва Ройтерс. Същевременно Холандия обяви началото на голяма медийна кампания, целяща да предупреди компаниите за рисковете, свързани с Брекзит. Кампанията е чрез съобщения по радиото и в социалните мрежи, предаде Франс прес. \"Не оставяйте Брекзит да ви изненада\", се казва в едно от съобщенията по радиото. В тези съобщения правителството призовава компаниите да покажат креативност в случай на Брекзит без сделка на 29 март. \"Възможно е продуктите да бъдат задържани по-дълго време на границата, възможно е британските сертификатите и разрешителни да не бъдат валидни и трансферът на данни да се сблъска с нова цифрова граница\", се казва в едно от съобщенията. Фирмите могат да получат повече информация на сайта brexitloket.nl Онлайн кампанията, която ще последва радиосъобщенията, пък ще започне на 1 февруари. В нея ще се включи \"персонаж, който показва буквално по какъв начин Брекзит може да попречи на бизнеса\", се казва в съобщение на правителството. Това ще бъде нещо като марионетка, която например ще блокира камион или ще издига бариера. Банк ъв Америка пък ще започне да прехвърля в идните дни стотици служители от Лондон в Париж заради Брекзит, предаде Франс прес, като се позова на запознат източник. Около 400 служители ще отидат от Лондон основно в Париж, но и във Франкфурт през февруари. Засега говорител на банката не е коментира информацията. Банката има сега 4000 служители във Великобритания. В Париж тя е наела офиси, в които могат да бъдат настанени до 1000 служители. Тя обаче реши преди две години да разположи европейската си централа в Дъблин, където вече работят 700 души. Британският премиер Тереза Мей е поискала от депутатите си да подкрепят предложение, в което се призовава предпазният механизъм за Северна Ирландия в нейното споразумение за Брекзит да бъде заменен с алтернативни разпоредби и мерки. Това заяви източник, близък до канцеларията на Мей, предаде Ройтерс. Депутатите ще дебатират и гласуват утре в парламента следващите стъпки на Мей за Брекзит. До дебатите се стигна, след като на 15 януари депутатите отхвърлиха с голямо мнозинство плана на Мей за Брекзит, който тя договори с Брюксел. Много парламентаристи, които са привърженици на Брекзит, са против предпазния механизъм за Северна Ирландия, целящ да предотврати появата на физическа граница между Ирландия и Северна Ирландия, ако не бъде договорено друго решение. Източникът, близък до канцеларията на Мей, заяви на среща с нейните депутати от Консервативната партия днес, че от тях ще бъде поискано да гласуват в подкрепа на поправка, предложена от консервативния депутат Греъм Брейди, която призовава за замяна на предпазния механизъм с алтернативни разпоредби.", "date": "2019.01.28", "title": "Мей към депутатите си: Пратете послание на Брюксел какви промени искате в сделката за Брекзит (Обновена)"}
{"url": "https://www.24chasa.bg/novini/article/7268783", "text": "По отношение на приемането на еврото в България се работи и Европейската комисия подкрепя усилията на страната най-напред да влезе във валутния механизъм и в последствие да приеме еврото. Това коментира в предаването \"Още от деня\"  по   Валдис Домбровскис, заместник-председател на Европейската комисия, отговарящ за еврото, социалния диалог и съюза на капиталовите пазари. При обявяването на намеренията България да влезе във валутно-обменния механизъм, тя поема ангажимент в шест сфери, например банковия и небанковия финансов сектор, борба с прането на пари, управление на държавните предприятия и списък с действия, които в момента се изпълняват. Идеята е в рамките на една година тези действия да бъдат предприети. Според Домбровскис се върви по график и ако се спази темпото, до средата на годината ангажиментите ще бъдат изпълнени. Важен елемент ще бъде и прегледът на качеството на активите на българската банкова система, който в момента се извършва от Европейската централна банка. Що се отнася до положението в банковата система, забелязваме тенденциите, които вървят в правилна посока по отношение на капитала и ликвидността, буферите в банковата система и намаляването на обслужваните кредити, но от друга страна кредитите са на доста по-високо ниво от средното за Европа. Така или иначе оценката на банковия отрасъл ще бъде много важна, защото в днешно време влизането в еврозоната означава също така и влизане в банковия съюз, каза Домбровскис. В Европейската комисия подчертаваме дебело колко е важно да продължи изграждането на икономически и валутен съюз, за да бъдем по-устойчиви, както и да бъдем внимателни в икономическите и макроикономическите политики на държавите-членки да продължат структурните реформи, но по отношение на фиска България има много добра история, допълни той. По думите на Домбровскис сферите, в които е необходимо да бъдат извършени реформи, вече са очертани и не вижда причини за тревога. Членството в еврозоната помага на развитието на икономиката чрез по-ниски лихвени проценти и намаляване на разходите по обменни курсове, както и еврото е положителен фактор за привличането на чужди инвестиции към България. За пример Домбровскис посочи Латвия, където е имало много ограничено въздействие върху цените при присъединяването им в еврозоната през 2014 г. и инфлацията е била под 1%", "date": "2019.01.28", "title": "Валдис Домбровскис: България върви по график за влизане в чакалнята на еврозоната"}
{"url": "https://www.24chasa.bg/novini/article/7268785", "text": "Фалшив сигнал за дете в кома вдигна на крак два екипа на Спешна помощ в Смолянско, където беше обявено бедствено положение. Те се отзоваха на повикване при извънредно тежки пътни условия, но стана ясно, че са били подведени, съобщи  8:33 ч. в събота на тел.112 се получава сигнал за помощ от турист в хотел в Пампорово. „Получаваме сигнал за тежко болно дете, едва ли не в безсъзнание и въпреки затруднената обстановка, дежурният в РЦ-Смолян успява да мобилизира два екипа, един от Чепеларе и реанимационния екип от ФСМП-Смолян”, каза д-р Велин Денев, директор на ЦСПМ-Смолян. Шофьорът, подкарал линейката при изключително тежки пътни условия, сподели, че по трасето е имало паднали дървета и е трябвало да спира, за да изчаква помощ от пожарната. При пристигането на екипите става ясно, че такова болно дете няма, а човекът, който е подал сигнала, не може да даде смислено обяснение. „Дал е някакви странни обяснения, от рода, че една жена е минала и е казала”, посочи д-р Велин Денев, директор на ЦСПМ-Смолян. „Нискоразвити шегаджии в събота пускат сигнал за детенце в кома на Пампорово, в ресторант Вдигат се наши екипи, тежки машини и се оказва, че това е шегичка, фалшиво повикване”, коментира д-р Бойко Пенков, зам.- министър на здравеопазването.", "date": "2019.01.28", "title": "Фалшив сигнал за дете в кома вдигна на крак линейки в Смолянско"}
{"url": "https://www.24chasa.bg/novini/article/7268794", "text": "Сърбия запазва добри отношения с Руската федерация и ще продължи да прави това, заяви днес сръбският президент Александър Вучич на съвместна пресконференция в Белград със словенския президент Борут Пахор, предаде ТАСС. Що се отнася до европейския път на Сърбия, да, Сърбия е на европейския път, Сърбия запазва добри отношения с Руската федерация и ще продължи да прави това, заяви Вучич. Той посочи това в отговор на молба на словенски журналист да коментира неотдавнашно изявление на словенския министър на външните работи Миро Церар, който заяви, че отношенията на Сърбия с Руската федерация \"навеждат на размисъл дали Белград ще остане на европейския път\", предава БТА. Аз три пъти потърках очи, когато видях изявлението на нашия приятел Миро Церар, не вярвах, че той е казал такова нещо, отбеляза Вучич. Както виждате, аз говоря пред вас, които сте дошли от ЕС, същото, което говоря и на /президента на Русия Владимир/ Путин, на американците и на всички останали. Сърбия няма две политики, а само една - политика на сръбските интереси, а нашите интереси се заключават в това да бъдем на европейския път, да развиваме нашата икономика. Но политиката на Сърбия не се управлява отвън и няма да се управлява, подчерта президентът. Външнополитическият курс на Сърбия предвижда запазване на приятелски отношения с Русия и Китай, а също така развитие на връзките с ЕС и САЩ. Белград възнамерява да запази военен неутралитет, отказвайки се от встъпване в НАТО и други военни блокове, отбелязва ТАСС.", "date": "2019.01.28", "title": "Вучич: Сърбия няма 2 политики, ще продължим добрите отношения с Русия"}
{"url": "https://www.24chasa.bg/novini/article/7268808", "text": "Испания понижава максималната скорост по националните пътища от 100 на 90 км/ч, за да намали броя на произшествията, предаде Франс прес, като цитира изявление на министерството на развитието. Ограничението влиза в сила от утре за така наречените \"конвенционални пътища\", тоест национални двупосочни пътища без централен разделител, уточни министерството. То уточни, че именно на този тип пътища са станали средно около 77 до 80 на сто от катастрофите в Испания за последните пет години, предава БТА. От общо 1321 загинали при катастрофи по испанските пътища през 2017 г., 1013 са загубили живота си именно на такива пътища, посочи министерството. През миналата година катастрофите по тях са взели 877 жертви. \"Много от тези катастрофи са свързани със загуба на контрола поради прекалено висока скорост\", подчерта министерството на развитието. То напомни, че тенденцията в ЕС е скоростта по подобни пътища да се ограничава до 90 км/ч, а някои страни, включително Великобритания и Швеция, са я ограничили до 80 км/ч.", "date": "2019.01.28", "title": "Испания въведе ограничение на скоростта от 90 км/ч по националните пътища"}
{"url": "https://www.24chasa.bg/novini/article/7268690", "text": "При протестите във Венецуела срещу президента Николас Мадуро са загинали най-малко 35 души и са били арестувани 850. Това показват данни на две неправителствени организации, цитирани от Франс прес, съобщи БТА. \"Разполагаме с потвърден брой с лични и фамилни имена на 35 души, убити при протестите\", започнали преди седмица. Това заяви на пресконференция в Каракас Рафаел Ускатеги, директор на организацията \"Провеа\". Организацията \"Форо пенал\" съобщи за 850 арестувани.", "date": "2019.01.28", "title": "Най-малко 35 загинали при протестите във Венецуела, арестуваните са 850"}
{"url": "https://www.24chasa.bg/novini/article/7268702", "text": "\"Елена Йончева не трябва да се изживява като разследваща журналистка, защото в момента тя не е такава, а е обикновен депутат, както съм аз, както са останалите колеги. Не трябва да има свещени крави, както се опитват да я изкарат от БСП\". Това каза в предаването \"Плюс минус\" по   депутатът от ГЕРБ Александър Ненков. \"От БСП трябва да спрат с атаките към прокуратурата. Така рушат държавността. Не мога да разбера как всички от БСП се хвърлиха да я спасяват. Днес и Румен Радев го направи. Ние в ГЕРБ вярваме в разделението на властите. Да сте ни чули някога да говорим за поръчкова прокуратура? Ако Елена Йончева е невинна, да го докаже, а не да напада прокуратура и премиер. Точно тя призоваваше преди време да не се лепят етикети, а сега прави точно това. Всички в БСП го правят. Пак ще повторя, че Елена Йончева е депутат. Прокуратурата не води ли разследвания срещу Владислав Горанов, Делян Добрев? Да сте ни чули да обвиняваме прокуратурата? Ако Елена Йончева иска да бъде разследващ журналист, да напусне НС и да стане такъв. Сега е депутат и не се различава с нищо от всички нас\", заяви Ненков. Той бе категоричен, че партията му няма от какво да се притеснява относно предстоящите избори. „Това, което предстои да направим – нашата визия, е без някакви нереалистични цели”, добави Ненков.", "date": "2019.01.28", "title": "Депутат от ГЕРБ: От БСП се опитват да изкарат Йончева свещена крава"}
{"url": "https://www.24chasa.bg/novini/article/7268719", "text": "Утре от 9.30 ч. до 16.00 ч. ще бъде ограничено движението в активната лента на тунел \"Топли дол\" на АМ \"Хемус\", в посока Варна, поради ремонтни дейности по пожароизвестителната система. Трафикът ще се осъществява в скоростната лента, съобщават от Агенция \"Пътна инфраструктура\" (АПИ). От АПИ съветват шофьорите да карат с повишено внимание и съобразена скорост, като спазват стриктно поставената сигнализация.", "date": "2019.01.28", "title": "Утре движението в тунел \"Топли дол\" на \"Хемус\" в посока Варна ще е в една лента"}
{"url": "https://www.24chasa.bg/novini/article/7268721", "text": "Броят на загиналите при пожара на тръбопровод в Мексико достигна 115, заявиха днес властите, цитирани от Асошиейтед прес. Здравният министър Хорхе Алкосер каза, че при пожара преди повече от седмица са ранени 32 души, предава БТА. На 18 януари жители на град Тлахуелилпан се събраха да източват гориво от пробит тръбопровод, когато избухна пожар. Правителството превърна в основен приоритет вземането на мерки срещу крадците на гориво. Армията беше изпратена да охранява тръбопроводите на държавната петролна компания \"Пемекс\". През 2018 г. в Мексико са установени 14 894 незаконни източвания на гориво от тръбопроводи.", "date": "2019.01.28", "title": "115 станаха жертвите на взрива на петролопровод в Мексико"}
{"url": "https://www.24chasa.bg/novini/article/7268729", "text": "І. МЕТЕОРОЛОГИЧНА ОБСТАНОВКА: Температурите са в интервала от - 2° до + 14°. Времето над страната е предимно с разкъсана облачност. Слаб вятър духа в областите Бургас, Добрич, Кюстендил, Кърджали, Пазарджик, Перник, Търговище и Шумен. Пътните настилки са предимно сухи, на места мокри, заснежени, по усойните и планински райони частично заледени, обработени и проходими при зимни условия. Ограничена видимост поради мъгла до 50 м има в областите Сливен и Силистра, а до 100 м в областите Видин, Враца и Пазарджик. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Движението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. Движението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. Движението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: - При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. - След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. Област Стара Загора: Временно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г. АМ „Хемус“: Област София: Движението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.; Движението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; Движението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. Движението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; Движението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. Движението по АМ „Хемус“ в тунел \"Топли дол\" посока Варна се осъществява в една лента поради ремонтни дейности по пожароизвестяването на тунела. Затворена е активната лента. Движението се извършва в изпреварващата лента. Срок от 9:30 до 16:00 часа на 29.01.2019 г. АМ „Марица“: няма ограничения. АМ „Черно море“: Oбласт Варна: Движението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. АМ „Струма“: Временно е ограничено движението по път III – 108 АМ Струма - с. Рибник от км 0+000 до км 2+500 за МПС над 12 т. поради ремонтни дейности.Участъка е сигнализиран с пътни знаци. Срок до 28.02.2019 г. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки“ - затворен за всички МПС. Срок: целогодишно; - „Златишки“ - затворен за всички МПС. Срок: целогодишно; - „Троянски“ - забранен за всички МПС. - „Превала“ - забранен за всички МПС. - „Айтоски“ - отворен за всички МПС; - „Котленски“ - отворен за всички МПС; - „Обзорски“ - отворен за всички МПС; - „Печинско“ - отворен за всички МПС; - „Републиката“ - отворен за всички МПС; - „Ришки“ - отворен за всички МПС; - „Предел“ - отворен за всички МПС; - „Пампорово“ - забранен всички МПС над 3,5 т. - „Рожен“ - отворен за всички МПС; - „Вратник“ - забранен за МПС над 10 т. Срок: целогодишно; - „Дюлински“ - забранен за МПС над 3,5 т. Срок: целогодишно; - „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; - „Твърдишки“ - забранен за МПС над 10 т. Срок: целогодишно; - „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област София: Движението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.; Движението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.; Въвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; Движението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; Движението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. Движението по път I-1 /София – Перник/ от км 277+000 /Черния кос/ до км 282+485 /границата с Перник/ се осъществява с повишено внимание поради санитарна сеч на растителност. Срок 01.02.2019 г. Област Перник: Движението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; Въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; Движението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. Област Благоевград: Движението по път I-1 от Симитли – Кресна в участъка от пътен възел Симитли до Кресненско ханче от км 376+000 до км 390+000 се осъществява в едната лента за движение поради частични ремонтни дейности на асвалтовата настилка. Участакът е сигнализиран с пътни знаци.Водачите да се движат с повишено внимание и съобразена скорост в свободната лента съобразно създадената организация на движение. Срок до 29.01.2019 г. - път І-2 Граница Румъния-Русе-Цар Калоян-Разград-Шумен-Девня-Варна: Област Русе: Движението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. - път І-3 Гара Бяла-Плевен-Луковит-Коритна-Ябланица-Ботевград: Област София: Движението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. Обходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: Област Търговище: Движението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Габрово: Движението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. Област Кърджали: Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. Обходни маршрути: - направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. - направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. - направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Движението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; Област Хасково: Движението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. Обходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Движението в участъка Кранево – Варна при км 83+100 е ограничено за движение на МПС над 10 т. Обходен маршрут: Кичево – Оброчище. Срок до 28.02.2019 г. ; Движението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. Движението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; Движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; Движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: Път III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 28.02.2019 г. Път IІI-198: Движението е ограничено за МПС над 10 т. по път IІI-198 Гоце Делчев – Катунци поради снегопочистване. Срок до 28.01.2019 г. Ремонтни дейности: няма. ОПУ-Бургас: Временно са въведени следните ограничения за движение на МПС: Път II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срок до 31.05.2019 г. Път III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. Ремонтни дейности: Път III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. Път III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. Път III-906: Движение с повишено внимание по път ІІІ-906 от км 34+100 до км 61+300 поради локални ремонтни дейности по пътното платно /полагане на студена асфалтова смес/. Участъкът е сигнализиран с пътни знаци. Срок до 08.02.2019 г. Път III-906: Движение в една лента и с повишено внимание по път ІІІ-906 от км 52+000 до км 54+000 в урбанизираната част на гр Каблешково поради изкопни дейности по пътното платно във връзка с аварирал ВиК водопровод. Участъкът е сигнализиран с пътни знаци. Срок до 01.02.2019 г. Път III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. Път III-6009: Движение в една лента и с повишено внимание по път ІІІ-6009 от км 26+500 до км 27+500 поради ремонтни дейности на асфалтовата настилка /дясно/. Участъкът е сигнализиран с пътни знаци. Срок до 01.02.2019 г. Път III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. ОПУ-Варна: Временно са въведени следните ограничения за движение на МПС: няма. Ремонтни дейности: няма. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Обходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок до 31.05.2019 г.; Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Обходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; Ремонтни дейности: Път III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; Път ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. ОПУ-Видин: Временно са въведени следните ограничения за движение на МПС: няма. Ремонтни дейности: няма. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; Път III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; Ремонтни дейности: Път ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; Път III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Обходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; Ремонтни дейности: Път II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; Път III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; Път III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. ОПУ-Добрич: Временно са въведени следните ограничения за движение на МПС: няма ограничения. Ремонтни дейности: Път II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. Път II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. Път II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Обходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. Ремонтни дейности: Път III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. Ремонтни дейности: Път II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; Път II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. ОПУ-Ловеч: Временно са въведени следните ограничения за движение на МПС: Ремонтни дейности: Път ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. Път ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. Път ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; Път III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; Път III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. ОПУ-Монтана: Временно са въведени следните ограничения за движение на МПС: Път II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. Обходен маршрут: За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.; Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; Обходен маршрут: през гр. Своге. Срок до 10.03.2019 г.; Път II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. Обходен маршрут: - В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. - В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; Път ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. Обходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло. Обходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. Ремонтни дейности: няма ОПУ-Пазарджик: Временно са въведени следните ограничения за движение на МПС: Път II-37: Ограничава се движението по път ІІ-37 Батак – Доспат за МПС над 12 т. както и тегленето на ремаркета и полуремаркета. Срок до 31.01.2019 г. Път ІІI-843: Ограничава се движението по път ІІI-843 Велинград – Сърница за МПС над 12 т с ремаркета и полуремаркета, поради обилен снеговалеж. Срок до 29.01.2019 г. Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. Ремонтни дейности: Път III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г. ОПУ-Перник: Временно са въведени следните ограничения за движение на МПС: Път II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. Път II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. Път III-623: Ограничено движение по път III-623 Жабляно – Земен от км 46+000 до км 48+000 поради опасност от падащи камъни. Участъкът е сигнализиран с пътни знаци. Обходен маршрут: път I-6 и по път III-6233 Байкалско – Блатешница. Срок до 29.01.2019 г. Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. Ремонтни дейности: няма. ОПУ-Плевен: Временно са въведени следните ограничения за движение на МПС: Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; Обходен маршрут: по път ІІ-34 Плевен – Никопол. Срок – целогодишно. Път ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. Обходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Ремонтни дейности: няма. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. Обходен маршрут: с. Труд-с. Строево-с. Голям Чардак-с. Неделево. Срок до 8.12.2018г.; Път ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; Обходен маршрут: път Поповица – Садово – Кочево – Болярци. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; Ремонтни дейности: няма. ОПУ-Разград: Временно са въведени следните ограничения за движение на МПС: няма. Ремонтни дейности: Път III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. Ремонтни дейности: Път II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; Път III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. ОПУ-Силистра: Временно са въведени следните ограничения за движение на МПС: няма. Ремонтни дейности: няма. ОПУ-Сливен: Временно са въведени следните ограничения за движение на МПС: Път ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; Път ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. Ремонтни дейности: Път ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. Път III-706: Движението по път III-706 гран. Търговище – Ябланово – Тича от км 7+500 до км 20+700 се осъществява в една лента поради подмяна на мантинели. Срок до 31.01.2019 г. ОПУ-Смолян: Временно са въведени следните ограничения за движение на МПС: Ограничено движение по РПМ на община Доспат - за МПС над 12 тона, да се движат без ремаркета и полуремаркета. Път II-37: Движението по път II-37 Батак – Доспат е ограничено за МПС с маса над 12 т. с ремаркета и полуремаркета. Срок до 30.01.2019 г. Път III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло. Обходен маршрут: Лъки – Югово – Чепеларе – Рожен и обратно. Срок до 31.03.2019 г.; Път ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 31.01.2019 г. Път ІІІ - 864 Стойките – Пампорово ограничено движението на МПС с маса над 12 тона с ремаркета и полуремаркета , а останалите да се движат задължително с вериги. Срок 31.01.2019 г. Път-8631: Ограничено е движението за всички МПС по път ІІІ-8631(Момчиловци – Славейно, местност Момина вода, от км 0+000 до км 5+993, поради паднали и падащи множество дървета. Срок до 31.01.2019 г. Път ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. Ремонтни дейности: Път II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. Път IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. ОПУ-София: Временно са въведени следните ограничения за движение на МПС: Път II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. Обходен маршрут: през гр. Своге. Срок до 31.03.2019 г.; Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; Път III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. Ремонтни дейности: Път II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Срок до 31.12.2019 г. Път III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. Ремонтни дейности: няма. ОПУ-Търговище: Временно са въведени следните ограничения за движение на МПС: Път III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; Път III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. Ремонтни дейности: Път III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; ОПУ-Хасково: Временно са въведени следните ограничения за движение на МПС: Път III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. Обходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; Път III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. Ремонтни дейности: Път III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. ОПУ-Шумен: Временно са въведени следните ограничения за движение на МПС: Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Обходен маршрут: Шумен – Овчарово – Друмево. Срок до 02.04.2019 г. Ремонтни дейности: няма ограничения. ОПУ-Ямбол: Временно са въведени следните ограничения за движение на МПС: няма ограничения. Ремонтни дейности: няма. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. Ситуационен и координационен център на Агенция „Пътна инфраструктура”", "date": "2019.01.28", "title": "Вижте състоянието на пътищата в страната в 17,30 часа"}
{"url": "https://www.24chasa.bg/novini/article/7268731", "text": "Трийсет и деветима мигранти от Афганистан са били заловени от турските власти в окръг Одрин при опит да стигнат до Гърция с надуваема лодка, предаде турската частна телевизия СиЕнЕн-Тюрк. Мигрантите са били хванати, докато се опитвали да доплават до съседната страна с надуваема гумена лодка. Те са били спрени от екипи на бреговата охрана в град Енез и отведени обратно до брега, предава БТА. Сред афганистанците е имало 10 деца и 11 жени. Всичките са предадени на окръжната дирекция по миграцията.", "date": "2019.01.28", "title": "Турските власти заловиха 39 мигранти в лодка, опитвали да стигнат до Гърция"}
{"url": "https://www.24chasa.bg/novini/article/7268734", "text": "След последните промени в Закона за личните данни, държавен орган ще трябва да преценява коректността на журналистическите материали и ще може да налага глоби. Според председателя на Комисията за защита на личните данни Венцислав Караджов, който бе гост в предаването \"Лице в лице\" по  , това не застрашава свободата на словото. Той добави, че не могат да спират разследвания по собствена преценка. „Ние можем да бъдем сезирани с жалби, след нея имаме задължение да я разгледаме и да поискаме становище от медията. Ние можем да налагаме глоби само за частта, която касае обработването на лични данни, но не и относно публикацията. Лични данни са всяка информация за едно лице – ЕГН, адрес или заболяване. Изискването е тези данни да бъдат съотносими към конкретния случай”, посочи Караджов. Той даде пример с разследване на длъжностно лице, за което има твърдение, че е злоупотребило със своите правомощия. В такъв случай може да се публикува информация за имотите, които има въпросното лице и тяхната стойност, но те трябва да са свързани с конкретното разследване. „Когато публикува информация за имоти, няма нужда да публикува ЕГН или адрес. Можем да наложим глоба, регламентът изрично е въвел изискване тя да бъде до 22 млн. евро , но това са крайни параметри на санкцията. Не мисля, че в момента има медия, която би могла да извърши нарушение, за да получи подобна санкция”, посочи председателят на КЗЛД. Той допълни, че при налагане на санкция, Комисията е длъжна да прецени дали става въпрос за микро, малък или голям бизнес. Караджов заяви, че има и изключения от закона. „Всички администратори не могат да обработват лични данни на лица, ако нямат правно основание. Медиите са дерогирани от това задължение, те могат да събират всякаква информация без правно основание”, каза още Караджов и допълни, че всяко тяхно решение може да се обжалва.", "date": "2019.01.28", "title": "Венцислав Караджов: Без глоби за публикации на медии, само за огласяване на лични данни"}
{"url": "https://www.24chasa.bg/novini/article/7268738", "text": "Японският премиер Шиндзо Абе предложи днес \"да разкъса примката\" на взаимното недоверие между Япония и Северна Корея посредством негова среща на четири очи със севернокорейския лидер Ким Чен Ун и установяване на дипломатически отношения между двете страни, предаде Франс прес. В реч по повод откриването на нова сесия на парламента Абе се ангажира освен това да доведе японско-китайските отношения до нов стадий и да отдели рекорден бюджет за обновяване на японските инфраструктури, предава БТА. \"Ще действам решително, като използвам всеки повод, за да разкъсам примката на взаимното недоверие и ще се изправя лично пред ръководителя Ким Чен Ун, за да реша ядрения въпрос, този за ракетната програма на Северна Корея и този за отвличанията на японци през 70-те и 80-те години на миналия век\", каза Абе. Той обаче не посочи график за подобна среща, но неговите думи идват в момент, в който Ким Чен Ун нареди подготовката на втора среща на върха с американския президент Доналд Тръмп вероятно за края на идния месец. \"Ще си поставя за цел нормализирането на дипломатическите отношения, като сложа край на едно злощастно минало\", обеща Абе, използвайки дипломатически ефемизъм, до който прибягва Токио, когато визира злоупотребите, извършени от японския колонизатор на Корейския полуостров преди и по време на Втората световна война. Това послание контрастира с думите на Абе отпреди година, когато той се ангажира да принуди Северна Корея да промени политиките си и описа ядрената и ракетната програми на Пхенян като безпрецедентна сериозна и непосредствена заплаха. Абе освен това води кампания от дълго време за разрешаване на въпроса за отвличанията от севернокорейски агенти на японски граждани през Студената война. По отношение на Китай Абе заяви, че връзките са се върнали напълно към нормалното след срещата му с китайския президент Си Цзинпин в Пекин миналата година. Си трябва да направи първо официално посещение в Япония през 2019 г. \"Трябва да водя интензивна дипломация с нашите съседи, за да направя така, че Североизточна Азия стане регион на мира и на стабилния просперитет\", подчерта Абе. По вътрешните въпроси премиерът се ангажира да увеличи данъка върху потреблението (еквивалентен на ДДС) на 10 процента през октомври срещу 8 процента понастоящем. Абе обеща и разходи от 7 трилиона йени (56 милиарда евро) за обновяване на много пътища и мостове в Япония - страна, която редовно е сцена на природни катаклизми, като наводнения, тайфуни и земетресения.", "date": "2019.01.28", "title": "Шиндзо Абе предложи среща на Ким Чен Ун, за да решат ядрения въпрос"}
{"url": "https://www.24chasa.bg/novini/article/7268748", "text": "\"Банк ъв Ингланд\" е тази, която решава дали да даде достъп на венецуелския президент Николас Мадуро до контролираните от нея златни резерви, заяви днес държавният министър в британското външно министерство Алън Дънкън, отговарящ за Европа, Северна Америка и Южна Америка, предаде Ройтерс. По-рано беше съобщено, че венецуелският опозиционен лидер Хуан Гуайдо, обявил се за президент, е изпратил писмо, в което настоява британските власти да спрат достъпа на Мадуро до златните резерви, контролирани от \"Банк ъв Ингланд\". \"Зная за писмото\", каза Дънкън пред парламента. \"Банк ъв Ингланд\" държи значително количество от златото на Венецуела . . . това е решение, което трябва да се вземе от \"Банк ъв Ингланд, не от правителството. Именно тя трябва да вземе решение за това, но несъмнено, когато прави това, тя ще вземе предвид факта, че голям брой страни по света в момента поставят под въпрос легитимността на Николас Мадуро и признават тази на Хуан Гуайдо\", заяви той.", "date": "2019.01.28", "title": "\"Банк ъв Ингланд\" решавала дали Мадуро да разполага със златото на Венецуела"}
{"url": "https://www.24chasa.bg/novini/article/7268756", "text": "Владика Амвросий на гръцкия град Калаврита е бил намерен за виновен от съд в град Егио, Северен Пелопонес, за подбуждане към омраза и злоупотреба със свещеническия пост заради това, че посъветвал миряните да \"заплюват\" хомосексуалистите, съобщава в. \"Катимерини\". Владиката е получил условна присъда от седем месеца затвор. Прокурорът поиска по-рано духовникът да бъде оправдан, предава БТА. Коментирайки парламентарен дебат през 2015 г. за предоставяне на статут на гражданско партньорство за еднополови двойки, Амвросий написа в интернет: \"Не ги приближавайте! Не ги слушайте! Не им вярвайте! Те са прокълнати членове на обществото!\". Владиката определил хомосексуалните като \"чудовища по природа\" и добавил, че те са \"психологически и духовно болни\". Пред съда духовникът обясни, че е имал предвид политиците, гласували закона, а не хомосексуалистите.", "date": "2019.01.28", "title": "Осъдиха гръцки владика, съветвал миряните да \"заплюват\" хомосексуалистите"}
{"url": "https://www.24chasa.bg/novini/article/7268765", "text": "Трето денонощие 40 деца са настанени в хижа без ток в Родопите. Мястото на аварията е труднодостъпно и за екипите на енергодружеството, съобщи . До хижата „Скалните мостове\" над Чепеларе се стига само с високопроходим автомобил. Момичетата и момчетата са от два спортни клуба в Пловдив се качили в планината преди пет дни на зимен лагер. От петък вечерта хижарят е подал над 20 сигнала до енергото. С помощта на агрегат, стаите в хижата се отоплявали, но в понеделник и агрегатът спрял да работи. Резервно гориво няма, а храната в хижата ще стигне за седмица. Децата са спокойни, макар че връзката с родителите им е трудна. Няма ток за зареждане на телефоните, в част от района няма и обхват. От енергодружеството обясниха, че от два дни техниците се опитват да отстранят аварията. „Имаше прекъсната фаза и дърво, паднало върху далекопровода. Сега ще слезем и ще направим проба и се надяваме всичко да бъде нормално”, каза електротехникът Иван Недков. Трето денонощие десетки села в района на Смолян, Девин и Доспат са без електричество. Въпреки това, Община Смолян отмени бедственото положение. А на прохода „Превала” военнослужещи с тежка техника се опитват да пробият преспите, за да бъде пуснато движението.", "date": "2019.01.28", "title": "40 деца блокирани в хижа без ток в Родопите вече 3 дни"}
{"url": "https://www.24chasa.bg/novini/article/7266705", "text": "Забележки в 10 области, в които има разминаване в националното законодателство и правото на ЕС, отправи Брюксел към България в края на миналата седмица. Те са в различни етапи по пътя към крайната мярка - даване на страната ни на съд. След констатацията за нарушения на правото на ЕК Брюксел изпраща уведомително писмо до държавата. Ако тя не предприеме действия за премахване на констатациите, следва втората стъпка – изпращане на мотивирано становище. Последната е сезирането на Съда на ЕС. България е най-близо до съдебен процес заради националната закрила на географските означения на селскостопанските продукти и храни. Тя е трябвало да бъде премахната още преди 12 г. и продуктите да бъдат защитени на ниво ЕС. Заради този казус през миналата година бе променен Законът за марките и географските означения. най-много са за вино – над 40. И България използва известна тактическа хитрост, за да не се загуби защитата над традиционни BG храни като киселото мляко, саламуреното сирене, лютеницата, кашкавала, луканката и други. През май 2018 г. парламентът гласува промените в закона, които премахват националната защита, но с условие, че това важи, когато продуктът бъде вписан в европейския регистър. За да не се проточи това до безкрай, се постави срок от една година след влизане на закона в сила. Той бе публикуван в “Държавен вестник” на 24 юли миналата година. Тоест до 24 юли 2019 г. браншовите организации на производителите имат възможност да подадат заявление за защина на ниво ЕС. Именно това протакане не се приема от Брюксел, тъй като европейското право изисква националната закрила да бъде свалена веднага. България разполага с два месеца, за да отговори на доводите, изложени от комисията. В противен случай ЕК може да реши да сезира Съда на ЕС. Правителствени източници заявиха, че в поставения срок ще бъде даден отговор на Брюксел. И че най-вероятно България ще се опита да протака кореспонденцията, за да може производителите да подадат заявления за защита в европейския регистър. Ако това стане по-рано от юли, законът ще бъде променен, националната закрила ще отпадне веднага и така ще се избегне рискът страната ни да бъде дадена на съд. Другите забележки от ЕК са все още в начална фаза и и за тях има време да се реагира, преди да се стигне до сезиране на Съда на ЕС. От Брюксел предупреждават, че може да изпратят мотивирано становище, ако България не преразгледа правилата за събиране на вземания от потребители. И тук държавата ни има 2 месеца за отговор. Европейската директива защитава потребителите срещу неравноправни клаузи в договори с търговци, включително банки. И се гарантира, че хората разполагат с ефективни средства за правна защита. От ЕК посочват, че в България заповедите за изпълнение се издават без съществени проверки от съдилищата, а потребителите могат да ги оспорват само при много строги условия. И по-конкретно се казва, че някои кредитори, като например банки, могат да получат заповеди за незабавно изпълнение почти автоматично, като потребителите разполагат с много ограничени възможности, за да предотвратят или да оспорят изпълнението. В края на миналата година именно в тази област бяха направени законодателни промени. С тях стана невъзможно съденето на длъжници и Подробно е описан целият път на призоваване пред съда, за да няма анонимни присъди. На една крачка преди съдебния процес обаче е забележката на Брюксел към България относно въвеждането на директивата срещу прането на пари. От финансовото министерство заявиха, че се подготвя промяна в закона, с която ще бъдат приети европейските изисквания за предотвратяване на прането на пари и финансирането на тероризма. Приемането на тези промени е в изпълнение и на плана за действия за присъединяването на България към валутния механизъм ERM II и към банковия съюз. Това означава, че новите текстове трябва да бъдат гласувани до лятото на тази година. От финансовото министерство уточняват, че в законодателството срещу прането на пари не е въведен само праг за сумите в брой. В първа фаза по наказателната скала на ЕС е предупреждението, че България спазва своите задължения за опазването на естествените местообитания и защитените видове, включени в мрежата “Натура 2000”. Страната ни е определила само 9 от 230 територии за специални защитени зони в рамките на изисквания срок и не е посочила специфични цели и мерки за опазване. Три са държавите в ЕК, които не са го направили, другите са Германия и Италия. От Министерството на околната среда и водите заявиха за “24 часа”, че ще отговорят на Брюксел в срок какво е предприето, но няма да коментират пред медии. В първа фаза е и забележката от Брюксел за директивата за енергийна ефективност и за нейното повишаване с 20%. ЕК предупреждава, че може да изпрати мотивирано становище, ако в рамките на 2 месеца властите не предприемат действия. От Министерството на енергетиката казаха, че очакват в началото на февруари екип от ЕК, който да инспектира и да съдейства за поправяне на закона за енергийната ефективност. На ниво изпращане на уведомителни писма - тоест в самото начало на наказателната процедура, са забележките до 15 държави, сред които и България, относно националното законодателство за обществените поръчки и концесиите. Новите правила, които са в 3 директиви, трябваше да бъдат транспонирани от държавите членки до 18 април 2016 г. “24 часа” отправи в петък запитване до екипа на вицепремиера по икономическа политика Марияна Николова, но до редакционното приключване на броя нямаше отговор. Но неофициално бе посочено, че има приети нови закона за концесиите и за обществените поръчки. И ако имало нужда от промяна, тя можело сравнително бързо да бъде приета. Почти всички държави в ЕС - 27 от 28, не са изпълнили задължения по гарантиране на правилното прилагане на правилата относно услугите и професионалните квалификации. Според тях хората и предприятията могат да се ползват от многобройните предимства на единния пазар само ако съвместно договорените правила действително се прилагат по места. Комисията предприема действия, за да гарантира спазването на правилата на ЕС в областта на услугите. Някои препятствия все още пречат на сектора на услугите да достигне своя пълен потенциал в полза на потребителите, търсещите работа и фирмите и да създава икономически растеж в цяла Европа, посочват от Брюксел. На една стъпка преди сезиране на Съда на ЕС е забележката на ЕК в областта “Правосъдие, потребители и равнопоставеност между половете”. България е получила мотивирано становище, че не е изпълнила директивата в областта на защитата на данните. В тази област вече са публикувани за обществено обсъждане промени в закона за защита на личните данни. Еврокомисията призовава България да предприеме и действия, за да гарантира, че правилата на ЕС за взаимното признаване на съдебни решения за лишаване от свобода по наказателни дела.", "date": "2019.01.28", "title": "Защита на традиционни BG храни докара заплаха за съд от Брюксел"}
{"url": "https://www.24chasa.bg/novini/article/7268653", "text": "Ако досега българската авиация летеше на крилете на илюзиите, ако подпишем договор със САЩ, ще лети на крилата на най-добрия боен самолет, заяви министърът на отбраната Красимир Каракачанов пред журналисти, помолен да коментира думите на президента Румен Радев, който определи конкурса за изтребителя като бутафорен. От 2004 г. досега бяха само илюзии - ще купуваме F16, ама стари, ще купуваме \"Грипен\", ще ремонтираме старите самолети, 14 години нашите пилоти летяха на крилете на илюзиите, а сега, ако сключим договор, ще летят на крилата на най-добрия боен самолет, каза Каракачанов. По повод коментара на президента, свързан с това, че изхвърляме европейските участници в конкурса, Каракачанов каза, че до момента не е чул нито един европейски политик, министър от която и да е държава, да каже нещо по този въпрос. Не мога да разбера какъв е този български манталитет сами да обясняваме колко сме лоши, при положение, че нито един представител на нито една европейска държава не е казал нищо, включително Швеция, посочи министърът и подчерта, че преговорите се водят между държави, а не между фирми. Попитан дали вижда някаква грешка в конкурса, който Радев нарече бутафорен, Каракачанов каза, че за него, да твърдиш подобно нещо, и то многократно, е война между институциите, която е абсолютно излишна. Аз не съм си позволявал да нападам която и да е институция, допълни той. Тази война между институциите не е полезна нито за президентската институция, нито за парламентарната демокрация, каза Каракачанов. Каракачанов обясни, че от трите проекта двата, в които са се предлагали нови самолети, надскачат цената от милиард и половина. Имахме два варианта - да върнем процедурата в изходна точка или да пристъпим към конкретни преговори със страната, която според нас би могла да ни предложи по-добрия вариант за изтребител, посочи той. Той заяви още, че не помни за година и девет месеца друго правителство и друг министър да е вдигал заплатите на военнослужещите с близо 20 процента. Не помня да са предприемани такива мащабни проекти за възстановяване на съществуващата бойна техника, допълни той. За първи път откакто беше премахната наборната военна служба, през 2018 г. постъпилите в армията са повече от тези, които са напуснали, отбеляза още Каракачанов. Министърът на отбраната откри днес фотоизложбата \"Ветерани\" във Военния клуб в София. Тя е организирана от Българското национално самоуправление гр. Кечкемет (Унгария) и се реализира със съдействието на Министерството на отбраната и Съюза на ветераните от войните на България. Проектът е по повод 75-тата годишнина от края на Втората световна война. Фотосите са на фотографа и художник Бахгет Искандер. Експозицията ще остане до 15 февруари във Военния клуб, след което ще бъде показана в страната и чужбина.", "date": "2019.01.28", "title": "Каракачанов: Ако подпишем със САЩ, авиацията ще лети на най-добрия боен самолет"}
{"url": "https://www.24chasa.bg/novini/article/7268541", "text": "Членът на Висшия съдебен съвет (ВСС) Драгомир Кояджиков е бил предложен да оглави една от най-важните комисии в съвета - тази по атестирането и конкурсите (КАК) към съдийската колегия, научи \"24 часа\". Това е прецедент, тъй като от създаването си през 2016 г. досега КАК се ръководеше от действащ съдия. Кандидатурата на Кояджиков била обявена днес на заседание на комисията, която се състои от 18 души - 6 членове на ВСС и 12 магистрати, избрани от професионалната квота. Засега обаче съставът на КАК е непълен, тъй като предстои избор на 1 магистрат. Той обаче не се е явил и напрактика предложението да стане шеф ще се решава следващия понеделник. Мотивът на Кояджиков, който бе избран за член на ВСС от квотата на НС като номинация на БСП, да стане председател е, че имал подобно желание. Че КАК трябва да е с шеф член на ВСС отдавна прокламира и друг съдебен кадровик Даниела Марчева. За бъде избран нов председател на комисията, са необходими поне 10 гласа. Досега шеф на КАК бе съдията от Върховния касационен съд (ВКС) Бонка Дечева, а неин заместник - членът на ВСС Красимир Шекерджиев. Новият избор на председател се налага, тъй като мандатът на съдия Дечева изтече. КАК занимава с атестации на съдии, обявяване на конкурси и др. С други думи, действащите магистрати,избрани от професионалната квота, които влязоха в тази комисия през 2016 г., са нещо като коректив в работата на членовете на ВСС.", "date": "2019.01.28", "title": "Прецедент! Предлагат съдебен кадровик за шеф на важна комисия във ВСС вместо магистрат"}
{"url": "https://www.24chasa.bg/novini/article/7268386", "text": "Двама души са загинали, а 11 са ранени при пожар, избухнал при ремонт на танкер в корабостроителница в истанбулската община Тузла, предаде турският телевизионен канал НТВ, като се позовава на съобщение на валийството в Истанбул. Единият от ранените е в тежко състояние. Огънят е овладян след намеса на екипи на противопожарната служба, се посочва в съобщението на валийството, предава БТА. Ранените са настанени за лечение в болници в района. Все още не е известна причината за пожара на танкера, плаващ под флага на Хонконг. Прокуратурата е започнала разследване по случая. Първоначално бе съобщено, че при пожара са били ранени осем работници.", "date": "2019.01.28", "title": "Двама работници загинаха, а 11 са ранени при пожар на танкер в предградие на Истанбул (Обновена)"}
{"url": "https://www.24chasa.bg/novini/article/7268639", "text": "Лауреатката на Нобелова награда за мир Уидед Бушамауи е номинирала официално премиерите на Гърция и Република Македония Алексис Ципрас и Зоран Заев за Нобеловата награда за мир за 2019 г., съобщи днес МИА, цитирана от БТА. В писмо до македонския министър-председател Зоран Заев Бушамауи го е уведомила, че той и гръцкият му колега Ципрас са официално номинирани за това, че са осигурили \"модел на мирни и конструктивни решения на двустранни и многостранни разногласия между съседни държави, които могат да служат за пример на Балканите и в по-широкия регион\". \"Ратифицирането на Споразумението (от Преспа) от двете страни\", пише Бушамауи, \"е доказателство , че диалогът, позитивната енергия, космополитността, решимостта и добросъседските отношения са съществено важни за разрешаването на всякакви проблеми, независимо от националистическия натиск от двете страни\". Нобеловата лауреатка окачествява постигнатото като \"проява на смелост\", като по думите й това насърчава диалога и доверието и създава здрава основа за бъдещо сътрудничество между Република Северна Македония и Гърция в рамките на международните организации. В събота Удо Булман, председател на Групата на Прогресивния алианс на социалистите и демократите в Европейския парламент, Ска Келер, съпредседател на групата на Зелените/Европейски свободен алианс и Габриеле Цимер от Европейската обединена левица/Северна зелена левица също номинираха двамата премиери за Нобелова награда за мир, напомня МИА. /", "date": "2019.01.28", "title": "Номинираха Заев и Ципрас за \"Нобел\" за мир"}
{"url": "https://www.24chasa.bg/novini/article/7268490", "text": "Гръцкото правителство повиши днес минималната работна заплата, пет месеца след излизането на страната от последната от трите последователни спасителни програми и мерките за икономии, диктувани от нейните кредитори, предаде ДПА. От февруари минималната месечна заплата ще бъде 650 вместо 586 евро, обяви пред телевизия ЕРТ премиерът Алексис Ципрас. \"Доверието в нашата икономика расте... Ние можем да си го позволим\", каза Ципрас. \"Дължим го на онези, които понесоха най-много по време на кризата\". Гърция бе принудена да прилага строги мерки за икономии от разразяването на дълговата криза през 2010 г. Минималната работна заплата от 751 евро през 2009 г. спадна до сегашното си ниво още през 2012 г., предаде БТА. Гръцките кредитори - Европейският съюз, Европейската централна банка, Европейският стабилизационен механизъм и Международният валутен фонд, които продължават да надзирават икономическата политика на страната, одобриха повишаването на минималното възнаграждение на труда.", "date": "2019.01.28", "title": "Гърция повиши минималната работна заплата на 650 от 586 евро"}
{"url": "https://www.24chasa.bg/novini/article/7268488", "text": "С водосвет и официална церемония днес бе открита обновената по Оперативна програма \"Региони в растеж\" сграда на Първо основно училище \"Христо Ботев\" в Търговище. В него учат около 600 деца. Лентата прерязаха министърът на образованието Красимир Вълчев и министърът на здравеопазването Кирил Ананиев, съобщиха от общината. Министърът на образованието Красимир Вълчев каза, че проектът в Търговище е сред най-големите за обновяване на училище в образователната инфраструктура на страната. Общата му стойност е 3,39 млн. лв. без ДДС, по този проект в училището са подменени изцяло дограмите, положена е топлоизолация, направено е отводняване. Изградени са спортни игрища за тенис на корт, футбол, баскетбол, волейбол. Извършена е и цялостна подмяна на обзавеждането и оборудването, в класните стаи са монтирани интерактивни дъски. По проекта за обновяване и модернизиране на общинската образователна инфраструктура по Оперативна програма \"Региони в растеж\" бяха рехабилитирани още сградите на детска ясла 1 и детска градина 9 в Търговище. В момента се извършва и цялостен ремонт на детска градина 7. Общата стойност на този порект е над 9 млн. лв. Тази година в капиталовата програма на общината са заложени и средства за ремонти на сградите на детски ясли 2 и 5, на детска градина 3 в града и на детската градина в село Руец, както и на училището в село Вардун. Ремонти ще има и в сградите на Второ и Трето остовно училище в областния град.", "date": "2019.01.28", "title": "Двама министри прерязаха лентата на обновено училище в Търговище"}
{"url": "https://www.24chasa.bg/novini/article/7268504", "text": "Без да обръщат внимание на водолазите край тях, косатка и малкото й плуват близо до заснежения бряг на норвежки фиорд. Херингите - любимата храна на косатките, тук са в изобилие, но климатичното затопляне кара тези хищници и плячката им да мигрират все по на север, предаде Франс прес. Спокойните води край брега на норвежки фиорд са се превърнали в зимна градина за местна популация косатки. Температурата от 3 градуса Целзий е идеална за херингите, които са затлъстели, очаквайки по-студено време през февруари и март, предава БТА. Косатките обикновено обграждат пасаж херинги и ги изтласкват към брега, преди да ги омаломощят с удари с плавниците си. \"След това си устройват истинско пиршество - заяви Пиер Робер дьо Латур, основател на асоциацията \"Косатки без граници\" със седалище във Франция. - Става въпрос за плячка, която е в изобилие и е лесна за улавяне.\" Но за 20 години херингите са мигрирали 300 км на север, отдалечавайки се от Лофотенските острови, за да намерят за достатъчно дълъг период морска вода с температура под 6 градуса Целзий, която е нужна за размножаването им. \"Установихме промени в миграционните пътища на херингите - отбеляза Дьо Латур. - Може да се смята, че предизвиканото от климатичното затопляне покачване на температурата на водата е накарало херингите да мигрират на север. Погледнато в дългосрочен план, те ще мигрират все по на север, а това може да има катастрофални последствия за китове, косатки, морски птици.\"", "date": "2019.01.28", "title": "Косатките мигрират на север заради климатичното затопляне"}
{"url": "https://www.24chasa.bg/novini/article/7268505", "text": "Под ръководството на Районна прокуратура - Кюстендил се води досъдебно производство за извършено престъпление, съобщиха от прокуратурата на своя сайт. То е започнало във връзка с извършена специализирана операция от служители на Районно управление Кюстендил по претърсвания и изземвания на няколко адреса в Кюстендил и близко село. Били открити и иззети множество предмети (техника и инструменти) - автомобилни части, кутии с ръчни часовници, газови котлони, компресори и др. Сред тях е имало мотоциклет, тип скутер, и четириколесно МПС „Polaris“, обявени за откраднати в Италия през 2016 г. и 2018 г. Двете превозни средства се издирват чрез Шенгенската информационна система (ШИС). Разследването продължава за установяване на произхода на другите иззети предмети. За част от тях са налице данни, че са откраднати в чужбина и се укриват на територията на РУ гр. Кюстендил.", "date": "2019.01.28", "title": "В Кюстендил разследват намерена техника, обявена за открадната в Италия"}
{"url": "https://www.24chasa.bg/novini/article/7268521", "text": "Република Македония ще подпише протокола за присъединяване към НАТО тази седмица или в началото на следващата, заяви на пресконференция македонският външен министър Никола Димитров, предаде ТАСС. Димитров допълни, че след ратифицирането на протокола в гръцкия парламент, страната ще получи място в Северноатлантическия алианс, предаде БТА. Министърът изрази надежда, че протоколът ще бъде одобрен в парламентите на всички страни членки на НАТО. Той посочи, че след ратификацията на протокола от гръцкия парламент, ще влязат в сила промените в конституцията на Република Македония, предвиждащи преименуване на страната на Република Северна Македония в съответствие с Преспанското споразумение, подписано с Атина. Македонският министър на отбраната Радмила Шекеринска ще участва в среща на министрите на отбраната от НАТО в Брюксел на 13 и 14 февруари, а министърът на външните работи Никола Димитров ще се присъедини към външните министри на страните от НАТО на среща през април във Вашингтон, отбелязва МИА.", "date": "2019.01.28", "title": "Никола Димитров: Македония ще подпише протокола за присъединяване към НАТО тази седмица или в началото на следващата"}
{"url": "https://www.24chasa.bg/novini/article/7268464", "text": "Синът на Миню Стайков е разбрал, че го издирват в неделя - 5 месеца след акцията на прокуратурата и ГДБОП, когато беше арестуван бащата. Поне това заявил с писмо в прокуратурата. Днес сутринта той е трябвало да се предаде, каза наблюдаващият прокурор по делото Ангел Кънев.  Стайко е издирван в България и чужбина, получавани са доклади от партньорски служби, периодично са проверявани адресите му и са разпитвани всички негови близки. Въпреки това той не беше намерен.  Още не може да каже подробности за това къде е бил през времето, когато са го издирвали, защото е в \"Пирогов\", а негов близък е подал сигнал тази сутрин, че Стайко е бил отвлечен. Според МВР Стайков не посочил пред лекарите кога е похитен.  Една от версиите, по които работи разследването е, че младият мъж през цялото време е бил в или около София. Така например друг издирван, и то от 3 г. - Мартин Георгиев-Джито заяви, че през цялото време е бил в дома си в София и не е знаел, че го издирват. Той се предаде през юни т.г.  Миню Стайков и синът му са обвинени като участници в престъпна група за производство на нелегални цигари, данъчни престъпления и пране на пари. В ареста са още шуреят на Миню Стайков Белун Хазърбасанов, синът на кмета на Карнобат Иван Димитров, в чийто имот беше открита нелегалната фабрика за цигари.  Издирват се още 3-ма. Наскоро съдът отказа да пусне на свобода Миню Стайков.  ", "date": "2019.01.28", "title": "Докато Интерпол издирваше Стайко Стайков, в София ли беше той?"}
{"url": "https://www.24chasa.bg/novini/article/7268341", "text": "Гарантирането на стабилност и спазването на човешките права не могат да се делят, заяви френският президент Еманюел Макрон на съвместна пресконференция с египетския президент Абдел Фатах ас Сиси, предаде Ройтерс. \"Стабилността и трайният мир вървят ръка за ръка с опазване на достойнството на индивида и на върховенството на закона. Търсенето на стабилност не може да се отдели от въпроса за човешките права\", каза Макрон. Сиси каза пред репортерите, че правата трябва да се разглеждат в контекста на регионалните сътресения и на борбата срещу тероризма, предава БТА. Макрон заяви, че Франция планира да обсъди с Египет доставяне на нови оръжия в близките няколко месеца, посочва ТАСС. По думите му съгласно съществуващи договори на Египет вече са доставени 23 изтребителя \"Рафал\". \"Ще продължим работата в близките месеци\", каза той, след като беше запитан да коментира възможността за сключване на нови договори за доставяне на самолети и бойни дронове. Макрон каза, че други теми за доставяне на оръжия не са били обсъждани на днешната среща със Сиси в Кайро. Египет и Франция подписаха в присъствието на своите президенти осем споразумения и протоколи за сътрудничество в различни области, включително икономиката, образованието, здравеопазването и културата. Сиси заяви, че е обсъдил с Макрон борбата с тероризма и ситуацията в региона. \"Ние съгласувахме нашите виждания за по-нататъшно сътрудничество в борбата с тероризма, който носи заплаха за сигурността на нашите държави, техния стремеж към устойчиво развитие и благосъстоянието на нашите народи\", каза той. \"Ние също така обсъдихме нерешени проблеми в Близкия изток, преди всичко Сирия, Либия и палестинския въпрос\", заяви Сиси. По думите му на срещата е имало \"положителна дискусия\" за правата на човека в двете страни. \"Организациите на гражданското общество работят у нас заедно в рамките на усилията за развитие на системите за защита на правата на човека. Но не трябва да забравяме, че се намираме в неспокоен регион. Войната с тероризма струваше скъпо на египетската държава, а за нас е изключително важно да запазим стабилността и сигурността на народа на нашата страна\", каза той. Според него правата на човека би трябвало да се разглеждат в контекста на реалността в региона. \"Египет не е Европа и Америка, ние сме държава със свои особености и собствен характер\", заяви Сиси. Макрон призова за по-голямо уважение към правата на човека в Египет, отбелязва ДПА. Той заяви, че за първи път е обсъждал правата на човека в Египет при посещение на Сиси в Париж през 2017 г. \"През октомври 2017 г. се срещнах с г-н президента, споменах някои случаи и имена, но оттогава нещата вървят в погрешна посока. Блогъри, мислители са пращани в затвора\", каза Макрон. Според него \"това може да навреди на образа на Египет в света\". \"Силно вярвам в принципа на народния суверенитет. Хората са тези, които решават бъдещето на своята страна\", заяви той. По думите му някои от задържаните в Египет не представляват истинска заплата за стабилността на страната. По време на визитата си в Кайро френският президент засегна и въпроса за протестите на \"жълтите жилетки\". \"От началото на тази криза са загинали 11 души\", каза Макрон, визирайки началото на протестите в средата на ноември. Според него \"нито една от тези жертви не е била причинена от действията на органите на реда\". По думите му \"участници в протестите са арестувани не за това, което говорят или мислят, а за щети, които са нанесли на магазини и обществени сгради, и за прояви на насилие\".", "date": "2019.01.28", "title": "Макрон: Планираме да обсъдим с Египет доставяне на нови оръжия в близките месеци (Обновена)"}
{"url": "https://www.24chasa.bg/novini/article/7268538", "text": "Германското правителство изключи днес възможността за ограничаване на скоростта по магистралите в страната до 130 километра в час, като така сложи край на дебати, предизвикани от комисията, натоварена да определи мерки за ограничаването на въглеродните емисии, предаде Франс прес, цитирана от БТА. По думите на правителствения говорител Щефен Зайберт ограничаването на скоростта не е засегнато в коалиционното споразумение между трите управляващи партии Християндемократическия съюз (ХДС), Християнсоциалния съюз (ХСС) и Германската социалдемократическа партия (ГСДП). Германия е единствената европейска страна без ограничение на скоростта по автомагистралите. Има други мерки, които могат да се вземат за ограничаване на емисиите въглероден диоксид, каза Зайберт. Ограничаването на скоростта не допринася кой знае колко много за климатичното равновесие и не е единственият инструмент за защита на климата, посочи говорител на министерството на околната среда. Заключенията на комисията за климата не се очакват по-рано от март, отбелязва ДПА. При работата й вниманието е насочено върху това дали правилата за движение могат да окажат влияние върху климатичните промени. Зайберт заяви, че няма да бъдат вземани мерки, преди комисията да представи препоръките си. Според неотдавнашно проучване 51 процента от германците биха подкрепили ограничаването на скоростта по магистралите до 130 километра в час, а 47 процента са против всякакви ограничения.", "date": "2019.01.28", "title": "Германският кабинет не планира да ограничи скоростта по аутобаните"}
{"url": "https://www.24chasa.bg/novini/article/7268539", "text": "Затлъстяването, недохранването и климатичните промени са трите лица на една и съща заплаха за човечеството и трябва да се води борба с тях в целия свят, увериха специалисти, цитирани от Франс прес. Тези три злини имат общи задвижващи механизми - силни търговски интереси, недостатъчен политически отговор и липса на мобилизация в обществото. В резултат решенията също трябва да са общи, смятат специалисти от университета в Окланд, Нова Зеландия, университета \"Джордж Вашингтон\" в САЩ и Световната федерация за борба със затлъстяването, предаде БТА. Заключенията са въз основа на публикуваните неотдавна в сп. \"Лансет\" резултати от изследване за връзката между храненето и околната среда. Авторите на изследването препоръчват да се намали два пъти консумацията на червено месо и захар и да се удвои консумацията на плодове, зеленчуци и ядки. В нов доклад, над който са работили 43-има специалисти от 14 страни, се заключава, че през последните две десетилетия затлъстяването, недохранването и климатичните промени са преценявани поотделно и че мудността на политическите отговори е неприемлива. В доклада се посочва също, че производството на храни, земеделските политики, начините на транспорт и урбанизацията са отделни брънки в една и съща верига, която задушава човечеството и планетата. Затлъстяването и недохранването вероятно ще бъдат повлияни значително от климатичните промени, отбелязват специалистите. Екстремни климатични феномени, като суша, могат да лишат от храна някои популации хора и същевременно да повишат цените на плодове и зеленчуци.", "date": "2019.01.28", "title": "Климатичните промени, затлъстяването и недохранването са трите лица на една и съща заплаха"}
{"url": "https://www.24chasa.bg/novini/article/7268542", "text": "Гърция се готви да се върне на финансовите пазари с нова емисия петгодишни облигации - първата, откакто преди пет месеца страната излезе от последната спасителна програма, съобщиха световните агенции. Датата, на която ще бъдат емитирани облигациите, все още не е обявена, уточнява Асошиейтед прес. Очаква се това да се случи тази седмица и от ценните книжа да бъдат събрани до 3 млрд. евро, предава БТА. Гърция отлагаше връщането си на капиталовите пазари заради сътресенията, създадени от бюджетната криза в Италия. През последните седмици обаче цената на кредитирането се понижи, а миналата седмица правителството в Атина оцеля след вот в парламента за нормализиране на отношенията със съседната Република Македония. Представители на международните кредитори на страната също така миналата седмица приключиха проверките си. Лихвите по 10-годишните гръцки облигации днес се понижиха с 1,5 базисни пункта до 4,07 процента, което е най-ниското им равнище от септември миналата година.", "date": "2019.01.28", "title": "Гърция се готви да се върне на финансовите пазари с нова емисия облигации след спасителните програми"}
{"url": "https://www.24chasa.bg/novini/article/7268554", "text": "Президентът Румен Радев бе домакин на традиционния за началото на годината прием за ръководителите на дипломатическите мисии, акредитирани в България. Външната ни политика през миналта година бе насочена към сигурност и стабилност, България бе солидарна и съпричастна, каза Радев в словото си пред чуждите посланици. Правейки обзор на изминалата година държавният глава спомена европредседателството и политиката за евроинтеграция на Западните Балкани, както и приноса на страната ни към отбранителния потенциал на НАТО. Радев благодари на посланиците за работата им с българските институции, културното сътрудничество и подкрепата им за българския бизнес и за участието им в различни благотворителни инициативи. След държавния глава на приема в НИМ говори и доайенът на дипломатическия корпус – извънредният и пълномощен посланик на Палестина д-р Ахмед ал Мадбух.", "date": "2019.01.28", "title": "Радев събра чуждите посланици (Вижте словото му)"}
{"url": "https://www.24chasa.bg/novini/article/7268238", "text": "Двама души пострадаха при катастрофа на бул. \"Ботевградско шосе\" в София, предаде  Ударили са се две коли. Пострадали са шофьорите. Единият от тях е с непосредствена опасност за живота, а състоянието на другия пострадал все още се уточнява. Настанени са в университетската болница \"Царица Йоана - ИСУЛ\". По информация на NOVA причината за сблъсъка е отнето предимство, както и движение с висока скорост.", "date": "2019.01.28", "title": "Двама пострадаха при катастрофа на бул. \"Ботевградско шосе\" в София (Обновена)"}
{"url": "https://www.24chasa.bg/novini/article/7268558", "text": "Литва ще бъде сред първите държави, които ще ратифицират протокола за присъединяване на Република Македония към НАТО, заяви министърът на външните работи на тази страна Линас Антанас Линкевичус, предаде МИА. Литовският министър днес е на официално посещение в Република Македония по покана на македонския си колега Никола Димитров, предава БТА. \"Тук съм, за да изразя подкрепа на нашите приятели и бъдещи съюзници. Работата все още не е свършена, това е ясно за всички, и ние няма да стоим встрани, а активно ще подкрепим процеса\", каза Линкевичус на съвместна пресконференция с Димитров. По думите на литовския министър Р Македония трябва да работи усилено по реформи в областите на правосъдието, държавната администрация и борбата срещу корупцията, а Литва ще окаже подкрепа в това отношение. \"Доволен съм, че Литва е зад нас в тези последни стъпки преди присъединяването към НАТО и в началото на нашия европейски път към присъединителни преговори\", каза на свой ред Димитров.", "date": "2019.01.28", "title": "Литва: Ще сме сред първите страни, които ще подкрепят влизането на Македония в НАТО"}
{"url": "https://www.24chasa.bg/novini/article/7268562", "text": "Един месец недостигащ осигурителен стаж за пенсия вече струва 110,88 лева. Повишението спрямо миналогодишната ставка е с 10 лева, информира  . Осигурителен стаж от НОИ могат за купуват както хората с недостигащи до 5 години, така и завършилите висше, полувисше образование и докторантите за периода на обучение. Сумата е обвързана към минималния осигурителен доход за самоосигуряващите се лица. От началото на тази година той е 560 лева.", "date": "2019.01.28", "title": "Един месец недостигащ осигурителен стаж за пенсия вече струва 110,88 лева"}
{"url": "https://www.24chasa.bg/novini/article/7268561", "text": "„Има много въпроси, които не са ясни и тепърва ще се изясняват. Не знаем дали той е отвлечен, пребит и изоставен на Витоша или е отвлечен, пребит, платен е откуп и тогава е изоставен на Витоша”. Така анализаторът Тихомир Безлов от Центъра за изследване на демокрацията коментира случая с открития в лошо състояние в покрайнините на София син на бизнесмена Миню Стайков – Стайко Стайков. Относно това, че Интерпол издирва Стайков, а го намират други, Безлов каза в ефира на предаването   Коментарът след новините”, че Интерпол издирва много хора, включително и много българи. „Чуждите полицейски служби откриват някакъв много малък процент, някаква част от издирваните лица се предават. Това, че не е открит от Интерпол, е в рамките на неголяма изненада”, коментира още той. По думите му фактът, че Стайков е бил известно време в страната и не е бил открит е показателен за това, че той може да се укрива добре. „Има много неизвестни, на част от които тепърва ще получим отговори, а на други - няма. Към момента можем само да гадаем и да търсим съвпадения или проблеми в случилото се”, каза още Безлов.", "date": "2019.01.28", "title": "Безлов: Не е ясно дали не е платен откуп за Стайко Стайков"}
{"url": "https://www.24chasa.bg/novini/article/7268560", "text": "България се утвърждава като регионална технологична суперсила. Това е посланието, което изпълнителният председател на Webit и посланик на добра воля за дигиталните технологии на България Пламен Русев изпрати към света от Давос и сподели с кацането си на летище София, съобщи  Той разказа от първо лице впечатленията си от изминалата седмица на световния икономически форум в Давос. Тази година д-р Русев беше домакин на специален форум и прием - Webit.Davos 2019. Над 300 гости от световния елит приеха личната покана на д-р Русев, като сред тях са изпълнителният директор на Apple - Тим Кук, Президентът на Харвардския Университет - Лари Бейкоу, президенти и изпълнителни директори от Fortune 500 компании и много други представители на правителствени и неправителствени организации, и медии, сред които CNN, Forbes и други. Много рядко някой успява да събере такъв елит от глобални лидери на едно място. Форумът се състоя в зоната с най-високо ниво на сигурност в рамките на форума в Давос - в Хилтън Гардън. \"В Давос всяка минута се случват десетки събития и конкуренцията за вниманието на световните лидери е изключително голяма. За мен беше изключителна чест, че над 300 глобални лидери бяха с нас и ни уважиха с присъствието си. Това е и сигнал към останалите за влиянието на Webit и догодина очакваме още по-голям интерес\", каза изпълнителният председател на Webit, Пламен Русев.", "date": "2019.01.28", "title": "Давос: България се утвърждава като регионална технологична суперсила"}
{"url": "https://www.24chasa.bg/novini/article/7268133", "text": "Президентът на Бразилия Жаир Болсонаро е подложен тази сутрин на планова операция на стомаха, след като през септември беше тежко ранен с нож по време на предизборната кампания, предаде Ройтерс, цитирана от БТА. Лекарите препоръчаха 63-годишният Болсонаро да си почива 48 часа след хирургическата интервенция. През това време той ще бъде заместван от вицепрезидента Антонио Амилтон Моурао, съобщи президентството. Президентът беше приет в болница в Сао Пауло вчера и малко след това пусна в Туитър свое видео в болнична пижама. Във видеото Болсонаро накратко се спря на последните събития и особено на злополуката със срутилата се стена в хвостохранилище в Източна Бразилия, която взе десетки жертви и стотици са в неизвестност. Бедствието \"засяга всички ни и сме солидарни със семействата на жертвите\", заяви Болсонаро. Докато президентът е хоспитализиран, съветниците му ще провеждат заседанията си в преддверието на болничната му стая, за да го държат в течение на текущите дела, след като той поеме задълженията си от заместника си Моурао.", "date": "2019.01.28", "title": "Оперират бразилския президент Болсонаро заради нападението с нож"}
{"url": "https://www.24chasa.bg/novini/article/7268162", "text": "Във военна база в отдалечен район на Саудитска Арабия, изглежда се изпитват, а може би се и произвеждат балистични ракети. Това сочат мнения на експерти и снимки, доказващи, че е възможно в Саудитска Арабия да съществува същата програма, за която тя самата отдавна критикува своя най-голям противник Иран. Залогът около подобна програма обаче допълнително се покачва заради изказване от миналата година на саудитския престолонаследник, влиятелния принц Мохамед бин Салман, когато той заяви, че кралството няма да се поколебае да разработи свои ядрени оръжия, ако Иран го направи. С помощта на балистични ракети могат да се удрят с ядрени бойни глави цели на хиляди километри. Властите в Рияд и саудитското посолство във Вашингтон не отговориха на запитванията за коментар. Наличието на подобна програма може още повече да обтегне отношенията със САЩ, дългогодишния партньор на кралството в сферата на сигурността, във времена когато двустранните връзки са подложени на изпитание заради убийството на коментатора на \"Вашингтон пост\" Джамал Хашоги и водената под саудитско командване война в Йемен. Джефри Луис, ракетен експерт в Института за международни изследвания в Мидълбъри, Калифорния, заяви, че когато се влагат сериозни средства в ракети, това често пъти е свързано с определен интерес към ядрените оръжия. \"Изпитвам известни опасения, че в този случай подценяваме амбициите на саудитците\", каза Люис, който е изследвал спътниковите снимки. На тези фотоизображения, за които първи съобщи вестник \"Вашингтон пост\", фокусът е върху военна база в района на град Дауадми, намиращ се на около 230 км западно от саудитската столица Рияд. Първо идентифицира базата изданието \"Джейнс дифенс уикли\" още през 2013 г., допускайки, че ракетните й площадки са така ориентирани, че от тях да се нанасят удари по Иран и Израел с балистични ракети, закупени преди това от кралството от Китай. На сегашните снимки, които са от ноември, се виждат сгради, изглеждащи достатъчно големи в тях да се произвеждат и зареждат с гориво балистични ракети. В един от ъглите на базата се вижда нещо, което очевидно е стенд за ракетни двигатели - от онези, на които ракетата се поставя легнала на една страна и се изстрелва пробно на място. Подобни изпитания са от изключително важно значение за страни, опитващи да произведат балистични ракети, казват експерти. Майкъл Елман, главният специалист по противоракетна отбрана във вашингтонския Институт за стратегически изследвания, също е разгледал спътниковите снимки и заяви, че както изглежда, те показват наличие на балистична програма. Остава въпросът обаче откъде Саудитска Арабия се е сдобила с техническото ноухау за подобен обект. Люис каза, че саудитският стенд прилича по дизайн на подобни съоръжения използвани от Китай, макар че е по-малък. Китайска военна подкрепа за кралството не би била изненада. Китайците все повече продават въоръжени безпилотни самолети на Саудитска Арабия и другите близкоизточни страни. САЩ обаче не продават такива технологии поради опасения от разпространение. Пекин продаде на Рияд и вариант на своите балистични ракети \"Дунфън\", единствените, за които допреди се предполагаше, че кралството има на въоръжение. Китайското министерство на отбраната засега отказва да отговори на отправеното в петък от Асошиейтед прес запитване за коментар. \"Никога досега не съм чувала подобно нещо Китай да помага на Саудитска Арабия да строи военна база\", каза говорителката на китайското министерство на външните работи Хуа Чунин. Нито Саудитска Арабия, нито Китай са страни по Договора за ограничаване разпространението на ракетната технология, споразумение отпреди 30 години, чиято цел е да ограничи разпространението на ракети с капацитет да носят оръжия за масово поразяване като например атомни бомби. Саудитска Арабия, както и Израел и САЩ, отдавна критикуват балистичната програма на Иран, разглеждайки я като заплаха за региона. Техеран на свой ред, чиято ядрена програма засега е ограничена по силата на споразумението от 2015 г. със световните сили, настоява, че ядрената му програма е за мирни цели. Но западните сили отдавна се опасяват, че целта й всъщност е под прикритието на програма за граждански нужди да бъдат разработени ядрени оръжия, което Иран отрича. Иранците разчитат на балистични ракети, тъй като военновъздушните им сили са съставени предимно от изтребители отпреди 1979 г. Саудитска Арабия от друга страна разполага със съвременен авиопарк от самолети Ф-15, \"Тайфун\" и \"Торнадо\" - което повдига въпроса защо им е на саудитците да избират да разработват ракети. Елман, експертът по противоракетна отбрана, заяви, че макар и саудитските пилоти да са опитни, кралството пак се нуждае от американска помощ в логистиката. \"Към днешна дата те са силно зависими от пряката американска подкрепа. Няма никаква гаранция, че силите на САЩ и спомагателната (им) функция ще бъдат използвани, за да се подпомогне евентуална саудитска атака срещу ирански цели\", каза Елман пред Асошиейтед прес. \"Балистичните ракети са логично решение за подобни опасения\", добави той. Същевременно Саудитска Арабия беше подложена на нападения с балистични ракети, изстрелвани от съседен Йемен от бунтовниците хуси, като някои от тях дори достигаха Рияд. Според изследователи, западни страни и експерти на ООН тези ракети са доставени на бунтовниците от Иран, нещо, което и бунтовниците, и Техеран отричат. Саудитска Арабия развива своя ядрена програма, а принц Мохамед, 33-годишният син на крал Салман, който е първи в линията на унаследяване на престола, заяви, че Рияд ще започне ускорено да разработва ядрени оръжия, ако Иран се сдобие с такива. \"Саудитска Арабия не иска да се сдобива с никакви атомни бомби, но несъмнено ако Иран разработи атомна бомба, ние възможно най-бързо ще последваме примера\", каза принц Мохамед в излъчено през март интервю за предаването \"60 минути\" на телевизия Си Би Ес. Ако има такава саудитска програма за балистични ракети, тя само ще затрудни допълнително усилията на САЩ и западните им съюзници да ограничат иранската програма за балистични ракети, смята СТРАТФОР, частната разузнавателна компания от Остин, Тексас. Според СТРАТФОР \"ако Саудитска Арабия достигне до фазата на тестовите изстрелвания, САЩ ще бъдат подложени на натиск да въведат санкции\", както направиха с Иран. Американският Конгрес започна да става все по-критичен към Саудитска Арабия след убийството на Хашоги на 2 октомври в саудитското консулство в Истанбул, което, както се твърди, е било извършено от представители на антуража на принц Мохамед. Конгресмените са ядосани и от водената от години война на кралството в Йемен. Ако саудитците произведат \"системи със среден обсег с капацитет да носят ядрени бойни глави, отговорът ще бъде много по-категоричен, но вероятно ще остане извън общественото полезрение\", каза Елман. \"Но от друга страна това може да предизвика бурни реакции в Конгреса, защото ще бъде възприето като поредното предизвикателно действие по отношение на САЩ и регионалната стабилност\", добави той. /От БТА/", "date": "2019.01.28", "title": "Експерти и снимки: Саудитска Арабия разработва програма за балистични ракети"}
{"url": "https://www.24chasa.bg/novini/article/7268232", "text": "С два дни се удължава грипната ваканция на училищата в област Кърджали, обяви директорът на РЗИ д-р Виктор Кирчев. Учевните заведения ще останат затворени до края на тази седмица. В сила е и забраната за свиждания в болници, както и на плановите операции. 486,33 на 10 000 души е заболеваемостта в Кърджалийско през изминалаат седмица, а броя на болните не намалява, сочат междинните справки на лекарските практики. Според д-р Кирчев в района няма регистрирани пациенти със сериозни усложнения от грипа.", "date": "2019.01.28", "title": "Удължиха с 2 дни грипната ваканция в Кърджали"}
{"url": "https://www.24chasa.bg/novini/article/7268240", "text": "Препоръката за заетост и достоен труд на Международната организация на труда (МОТ) предоставя насоки за държавите-членки относно мерките за създаване на работни места и достоен труд, но няма правнообвързваща сила. Това съобщиха от пресцентъра на Министерство на труда и социалната политика /МТСП/. От там разясняват, че Препоръката за заетост и достоен труд служи за предотвратяване и възстановяване при кризисни ситуации, следствие от конфликти и бедствия и за обезпечаване на мира и устойчивостта. От пресцентъра на МТСП уточняват, че Препоръката не подлежи на ратификация от държавите-членки и текстовете й имат препоръчителен характер. В информацията до медиите се посочва още, че вземането на акт от Препоръка 205 не води със себе си никакви правнообвързващи действия за присъединяване към акта и неговото изпълнение. От пресцентъра напомнят, че процедурата по внасяне на Препоръката за заетост и достоен труд от Министерски съвет в Народното събрание е в изпълнение на ангажимента на България като страна-член на МОТ. Според него всяка държава-членка трябва да уведоми националния законодателен орган за международни конвенции, протоколи или препоръки, приемани от МОТ. Решението на правителството е от 11 януари 2019 г. Разяснението на социалното министерство е по повод публични тълкувания на Препоръката. На 25 януари ВМРО разпространи свое становище, в което настоява парламентът да спре разглеждането на препоръката. В разпространения до медиите текст ВМРО я определя като част от нова джендър и промиграционна пропаганда.", "date": "2019.01.28", "title": "Препоръката за заетост и достоен труд на МОТ няма правнообвързваща сила"}
{"url": "https://www.24chasa.bg/novini/article/7268237", "text": "Тригодишно момче е оцеляло две денонощия в гората при ниски температури, То заявило пред полицията и семейството си, че е получило помощ от приятелска мечка, която е била с него през цялото време, информира АП, цитирана от    В четвъртък вечерта спасителни екипи отговорили на сигнал за плачещо дете. Те открили Кейси Хатаеуй в храстите - мокър и премръзнал, но здрав. Кейси се изгубил във вторник при толкова неблагоприятни метеорологични условия, че последвалото издирване било прекратено. В гората в Северна Каролина момчето е получило помощ - може би наистина, може би въображаема, но със сигурност е била полезна. Местен шериф коментира, че Кейси е разказал, че е срещнал приятел в гората - мечка. Кейси Хатаеуй споделил това и пред леля си. \"Той каза, че се е размотавал с мечка два дни\", написа леля му Бреанна Хатаеуй във \"Фейсбук\". \"Бог му изпрати приятел, за да го пази. Бог е добър Бог. Случват се и чудеса\", добави тя. Момчето си е играело с други две деца в задния двор на баба си във вторник, но не се е върнало в къщата с тях. Тогава температурата е била около -6 градуса по Целзий. Кейси се е отървал само с няколко драскотини. След откриването му от спасителите той поискал вода и при майка си.", "date": "2019.01.28", "title": "Тригодишен оцеля два дни сам в гората при минусови температури, мечка го спасила"}
{"url": "https://www.24chasa.bg/novini/article/7268252", "text": ", бяха спасени, съобщи Анадолската агенция. Инцидентът стана вчера следобед в рудник в района на град Мерзифон в окръг Амасия (Северна Турция), предаде БТА. Спасителни екипи успяха да извадят четиримата затрупани миньори. Работниците са били приети в болница. Състоянието им е стабилно. Само един от миньорите е пострадал по-тежко, като има няколко фрактури.", "date": "2019.01.28", "title": "Спасиха работниците, затрупани в мина в Турция след срутване на земна маса"}
{"url": "https://www.24chasa.bg/novini/article/7268265", "text": "Окръжна прокуратура – Бургас предаде на съд Теньо Е., съобщиха от пресцентъра на прокуратурата. Той е обвиняем за това, че на 16.06.2018г. в гр.Айтос, обл.Бургас, в дом, находящ се на ул.„Хаджи Димитър“, умишлено умъртвил Ивета Т. с особена жестокост и по начин особено мъчителен за нея, чрез нанасяне на множество силни удари с ръце (юмруци) и ритници в областта на главата, като й причинил черепно-мозъчна травма, довела да тежък мозъчен оток с вклиняване на ниско разположени мозъчни структури в големия тилен отвор, в следствие на което жената е починала (няколко часа по-късно в болницата), като деянието е извършено при условията на опасен рецидив – престъпление по чл.116, ал.1, т.6 и т.12, вр. чл.115, вр. чл.29, ал.1, б.„а“ и б.„б“ от НК. Окръжен съд – Бургас е насрочил заседанието си за 30.01.2019 г.", "date": "2019.01.28", "title": "Съдят Теньо, пребил до смърт Ивета в Айтос"}
{"url": "https://www.24chasa.bg/novini/article/7268229", "text": "30 г. гражданите чакали да се реши темата с язовирите, 30 години в българското общество се е коментирала тази тема, 30 години са искали някой да носи отговорност, а не както сега - водата била на един, язовира на друг, чашата на трети, а рибата - не знам на кой. Министерският съвет и Министерството на икономиката поеха тази отговорност. Това заяви на брифинг министърът на икономиката Емил Караниколов. Така той отвърна на репликата на президента Румен Радев, че щом обществото не реагира на 500 млн. лв. за язовирите без обсъждане и обществени поръчки, защо да не се дадат по същия начин 1,3 млрд. за магистрали. Тези пари ще бъдат разходвани публично, така както е Законът за обществените поръчки и всички други  закони, каза министърът. Той даде пример с язовир \"Бели Искър\", стратегически и с тежка инфраструктура. \"Нали не смятате, че за една вечер и на коляно можем да направим задание и обществена поръчка. Трябва ни време, ще използваме зимата,\" каза още той. Караниколов заяви, че се надява до 2 седмици да започне работа и държавното предприятие за стопанисване на язовирите. Той заяви, че всичко ще бъде публично и по закона.", "date": "2019.01.28", "title": "500-те млн. за язовирите ще се харчат с обществени поръчки"}
{"url": "https://www.24chasa.bg/novini/article/7268289", "text": "Синът на Миню Стайков е неконтактен, с рани по главата и следи от инжекции по ръцете, научи \"24 часа\" от служители в \"Пирогов\". Издирваният от Интерпол е доведен в болницата сутринта. Рано сутринта той е открит гол и бос в кв. \"Бояна\" до известен хотел. Намерил е къща на негов близък, който го приютил. След това е откаран в \"Пирогов\", а приятелят му е подал сигнал в прокуратурата за отвличане. По сигнала вече се работи, научи \"24 часа\". Стайко още не е разпитван от полицията. Същия ден адвокатът на Стайко Стайков е подал заявление в специализираната прокуратура, че клиентът му е готов да съдейства за разследването, по което е обвиняем. В ареста е баща му - бизнесменът Миню Стайков. ", "date": "2019.01.28", "title": "Стайко Стайков открит гол и пребит, има следи от инжекции по ръцете му"}
{"url": "https://www.24chasa.bg/novini/article/7268275", "text": "Мъжът, който  спокойно свалил платното от стена и се скрил от погледите на посетители в музея, предаде ТАСС. Това се вижда на запис, направен от видеокамера в музея, оповести пресцентърът на министерството на вътрешните работи на Русия. На видеото се вижда, че мъж, който носи черен панталон и пуловер, се доближава до платното и известно време го наблюдава, а след това го сваля от стената и го взема със себе си. Поведението на мъжа изглежда не е било подозрително за застаналите до него няколко души. Той спокойно минал край посетители на изложба в музея, които изобщо не му обърнали внимание, предаде БТА. Полицията освен това показа видео, на което се вижда задържането на заподозрения. Картината \"Ай-Петри. Крим\" на пейзажиста Архип Куинджи бе открадната от Третяковската галерия, където е организирана негова изложба. През декември м.г. заподозреният в кражбата е задържан от полицията в Москва за притежание на наркотици. По предварителни данни картината не е повредена.", "date": "2019.01.28", "title": "Крадецът на картината от Третяковската галерия я свалил от стена в присъствието на посетители (Видео)"}
{"url": "https://www.24chasa.bg/novini/article/7268266", "text": "Кметът на село Вресово, общ. Руен – Хасан О. е отстранен от длъжност след влязла в сила осъдителна присъда, постановена след сключено споразумение между него и Районна прокуратура – Айтос. Хасан О. е признал вината си за това, че на 24.07.2017г. в с. Вресово, общ. Руен, обл. Бургас, в качеството си на длъжностно лице – кмет на селото, в кръга на службата си и при изпълнение на служебните си задължения (съгласно Закона за нотариусите и нотариалната дейност, в който е посочено, че в населени места, в които няма нотариус или районен съд и не са общински център – кметът удостоверява подписи на частни документи, които са едностранни актове и не подлежат на вписване, както и верността на преписи и извлечения от документи), съставил официален документ (заверил нотариално - заявление, с което се изразява желание заявителят да прехвърли партидата си от един осигурителен фонд в друг), в който удостоверил неверни обстоятелства, а именно, че подписът в документа на осигуреното лице е положен от жена, което не отговаря на доказателствата по делото – престъпление по чл.311, ал.1 от НК. На Хасан О. е наложено наказание „пробация“ – „задължителна регистрация по настоящ адрес за срок от една година“ и „безвъзмезден труд в полза на държавата“ за 100 часа в рамките на една календарна година и „задължителни периодични срещи с пробационен служител“ за срок от една година. На Хасан О. е наложено и наказание „лишаване от право“ да заема длъжността „Кмет на община“, „Кмет на населено място“ и „Общински съветник“ за срок от 3 години. Споразумението, което е одобрено от Районен съд – Айтос, е окончателно и има сила на влязла в законна сила осъдителна присъда. На база така постановения съдебен акт, считано от 17.12.2018г., Хасан О. е отстранен от длъжността Кмет на село Вресово.", "date": "2019.01.28", "title": "Отстраниха кмета на с. Вресово, общ. Руен, признал за документно престъпление"}
{"url": "https://www.24chasa.bg/novini/article/7268302", "text": "На ГКПП Капитан Петко войвода на 27 януари в 19.30 часа пристигнал за влизане в страната лек автомобил „Шкода Октавия“ с гръцка регистрация, управляван от 40-годишен гръцки гражданин, съобщиха от пресцентъра на Гранична полиция. Граничните полицаи отклонили колата за допълнителна проверка, която е извършена съвместно с митнически служители. В специално пригоден тайник в задната част на автомобила са открити недекларирани 2 500 кутии цигари без акцизен бандерол. Шофьорът е задържан в ГПУ – Свиленград. Уведомена е районната прокуратура. Работата по случая продължава.", "date": "2019.01.28", "title": "Задържаха гръцки шофьор с 2500 кутии контрабандни цигари на ГКПП \"Капитан Петко войвода\""}
{"url": "https://www.24chasa.bg/novini/article/7268300", "text": "В Плевенския окръжен съд утре започва наказателно дело по обвинителен акт на Окръжната прокуратура срещу румънски гражданин с инициали Г.Й., съобщиха от съда, цитирани от БТА. Срещу него е повдигнато обвинение, че на 20 септември 2016 г. на пътя Бяла-Ботевград, на кръстовище при плевенското село Радомирци, при управление на товарен автомобил, той е причинил смърт по непредпазливост на две лица, а на други две - телесни повреди. Според разследването е нарушил правилата за движение, като се е движил със скорост 80,30 км/ч в населено място, където ограничението е било 50 км/ч. Обвинителният акт е внесен през юни 2018 г. Още в първото заседание делото е било прекратено от съда и върнато на прокуратурата за отстраняване на нарушения на процесуалните правила. След отстраняване на нарушенията, обвинителният акт е внесен отново в Окръжния съд през декември 2018 г., при което е образувано сегашното дело. То е насрочено в най-кратки срокове от съдията-докладчик за утре от 10.00 часа. В него ще се разискват въпроси, свързани с реда и начина на протичане на съдебното следствие, уточняват от съда.", "date": "2019.01.28", "title": "В Плевен насрочиха дело срещу румънец, убил двама при катастрофа"}
{"url": "https://www.24chasa.bg/novini/article/7268311", "text": "Стотици хиляди риби бяха открити мъртви в река Мъри и притока й Дарлинг в Австралия, съобщиха Асошиейтед прес и Франс прес. Става въпрос за трета масова смърт на риби за по-малко от два месеца. Местните власти приписват на голямата суша въпросното бедствие, засегнало югоизточната част на страната, но специалисти са на мнение, че виновниците са прекаленото изпомпване на вода и замърсяването, предаде БТА. \"Множество малки риби са загинали - поясни Роб Грегъри от местна туроператорска фирма. - Голям брой по-едри риби намериха смъртта си при предишните два епизода на масова смърт. Това бедствие се равнява по значимост на избелването на коралите в Големия бариерен риф.\" Властите в щата Нов Южен Уелс предполагат, че регистрираната сега смърт на рибите се дължи на внезапно понижаване на температурите след няколко много горещи дни, което е предизвикало намаляване на нивото на кислорода във водата.", "date": "2019.01.28", "title": "Регистрираха трета масова смърт на риби в \nАвстралия"}
{"url": "https://www.24chasa.bg/novini/article/7268322", "text": "Отоплителен парен котел на дърва е гръмнал преди час в къща на ул. „Ком” в Мездра. Експлозията била чута в целия квартал, на сградата са нанесени сериозни материални щети. На място веднага пристигнал екип на районната пожарна служба, който изгаси лумналите пламъци в парното помещение. По време на инцидента в дома са се намирали трима души, от които двама са пострадали и откарани в местния спешен център. Жена е с 40 процента изгаряния и е транспортирана в \"Пирогов\", съобщиха оттам. Мъж е с тежки наранявания от изпочупените стъкла, но е без опасност за живота.", "date": "2019.01.28", "title": "Гръмнал парен котел рани тежко двама в Мездра"}
{"url": "https://www.24chasa.bg/novini/article/7268327", "text": "Австралийско-български бизнес съвет е основан от група българи в различни бизнес сфери с цел укрепване и задълбочаване на търговските връзки между България и Австралия. Това стана ясно по време на среща между заместник-министъра на икономиката Лилия Иванова и Кейт Лоугън, посланик към Посолството на Австралия в Атина, което отговаря и за България, информират от пресцентъра на МИ. Тема на разговор е бил и един от приоритетите на Българското председателство на Съвета на ЕС в областта на търговската политика през първата половина на миналата година, когато бе приет мандат и започнаха преговорите по споразумения за свободна търговия с Австралия и Нова Зеландия. Зам.-министър Лилия Иванова е изтъкнала, че България, заедно с останалите държави-членки на ЕС, е подкрепила договарянето на широкообхватно, амбициозно и балансирано споразумение, при внимателен подход към чувствителните селскостопански стоки. По думите й налице са предпоставки за разширяване на пазарните ниши в Австралия за българския износ на медикаменти, двигатели и електрически апарати, медицински инструменти, етерични масла, слънчогледови семена и др. \"Страната ни също така отдава съществено значение на привличането на австралийски инвестиции и разнообразяването на тяхната отраслова структура в посока на производства с по-висока добавена стойност\", е подчертала зам.-министър Иванова. Двете страни са изразили сходството във вижданията за ползите от една отворена и предсказуема система на търговия, което ще създаде предпоставка за договаряне на амбициозни условия на взаимен достъп до пазарите на стоки, услуги и обществени поръчки, както и по отношение на другите обхванати от бъдещото споразумение въпроси. Двустранният стокообмен бележи силен ръст от 2,5 пъти през периода януари-октомври 2018 г. в резултат основно на възобновен внос на медни руди и концентрати при нулеви стойности за първите десет месеца на 2017 г., посочват от Министерството на икономиката.", "date": "2019.01.28", "title": "Активизираме търговското сътрудничество с Австралия"}
{"url": "https://www.24chasa.bg/novini/article/7263168", "text": "Представители на четири холандски традиционни университета –   пристигат в България, за да запознаят кандидати-студентите с предимствата на обучението в Холандия! Събитието, организирано от агенция за образование в чужбина „Скай Лайнс“, ще се проведе на: Участниците в изложението неизменно присъстват в световните класации за висше образование: -   е доказан лидер в обучението по икономика, бизнес науки и право. Той се класира на  в обучението по икономика и бизнес, редом до университети като   (Times Higher Education 2019). -   е една от водещите академични институции в Холандия – най-голям реципиент на европейски субсидии за научни изследвания. Четирима от министър-председателите на държавата са негови бивши възпитаници. Според най-новото издание на холандския университетски справочник  , Radboud e обявен за „ “. -   е един от най-влиятелните университети в Холандия, който попада в топ 200 на най-добрите висши училища в света (Times Higher Education) и е признат от Keuzegids Universiteiten за „най-добър технически университет“ през 2018-та. - Utrecht University е основан през 1636 г. и един най-големите университети в Европа. Гордее се с 19 носители на най-престижния научен приз в Холандия – наградата „Спиноза“ и 12 нобелови лауреати. Програмите за обучение на участниците покриват широк периметър от специалности:  В рамките на изложението ще имате възможността да се срещнете и да разговаряте лично с представителите на учебните заведения и техни бивши възпитаници. Входът за събитието е свободен. Допълнителна информация и възможност за регистрация ще откриете  !", "date": "2019.01.28", "title": "„Дни на холандското образование“ 2019"}
{"url": "https://www.24chasa.bg/novini/article/7267835", "text": "Ръководството на СДВР ще пусне указания какво е каскада и къде не може да се кара скейтборд в София. Това се договориха на съвместно заседание общинските съветници от комисията по обществен ред и шефът на СДВР старши комисар Георги Хаджиев. Причината за срещата са случаите на глобени скейтбордисти, защото карали бордове в градината пред НДК с мотив за нарушение на новата наредба за обществения ред. “В наредбата има член, който забранява каскадите върху пейки, огради, бордове на фонтани и детски площадки. Никъде не е написано, че карането на скейтборд е забранено. Мисля, че текстът е напълно ясен”, обясни шефът на комисията по обществен ред Иван Илиев. Шефът на СДВР отговори, че в текста има неясноти - посочени са “и други места”, които не са уточнени, а какво точно е каскада било въпрос на преценка. Хаджиев добави, че при подаден сигнал полицаите са длъжни да реагират. Основно сигналите подавали търговци от подлеза. Имало обаче и оплаквания за каране на бордове по “Витошка”, ул. “Раковски” и дори в “Младост”. “Имат ли право в пешеходен подлез всеки ден по 20 човека да карат часове наред? Шумът е невъобразим, всички плочки са изпочупени, кошчетата - също”, оплака се Дафина Атанасова, представител на търговците от подлеза на НДК. Общината е готова с 3 места за изграждане на скейт площадки - зад Паметника на Съветската армия, парка зад х-л “Хилтън” и в Северния парк. Вече сме подали идеен проект за Княжевската градина, каза Делян Стефанов от “София скейт сити”. Напролет общинарите и СДВР ще имат ново заседание, за да анализират дали указанията към полицаите са достатъчни за решаване на проблема.", "date": "2019.01.28", "title": "Пускат указания на полицаите къде не може да се кара скейтборд в София"}
{"url": "https://www.24chasa.bg/novini/article/7267811", "text": "Турският външен министър Мевлют Чавушоглу се срещна днес със специалния докладчик на ООН за произволните екзекуции и екзекуциите без съдебна присъда Анес Каламар, която пристигна в Турция за разследване на убийството на саудитския журналист Джамал Кашоги, съобщи турската телевизия НТВ, цитирана от БТА. Чавушоглу прие в офиса си Каламар и още няколко експерти, пристигнали с нея. Очаква се Каламар да се срещне и с турския министър на правосъдието Абдулхамит Гюл. Планирани са разговори на делегацията от ООН с истанбулският главен прокурор Ирфан Фидан. Журналистът Джамал Кашоги, който критикуваше властите в Рияд, е бил убит от саудитски агенти при посещение в генералното консулство на Саудитска Арабия в Истанбул на 2 октомври. Останките му все още не са намерени.", "date": "2019.01.28", "title": "Чавушоглу се срещна с докладчика на ООН за разследването за убийството на Кашоги"}
{"url": "https://www.24chasa.bg/novini/article/7267741", "text": "Турски гражданин, постоянно пребиваващ в Германия, е заловен у нас и ще бъде екстрадиран по европейска заповед за арест. Тя е издадена на 6 декември м.г от Прокуратура Вупертал, въз основан на заповед за предварителен арест, постановена на 21 юни от Районен съд -Солинген. Заповедта е с искане да бъде предаден на немските власти А. Ч. за провеждане на наказателно преследване за извършени престъпления, свързани с укриване на данъци и неплащане на осигуровки. А. Ч. е заподозрян, че като управител на няколко фирми от 2014 до 2016 г. е назначавал работници за изграждане на скелета, но не е подавал заявления за социално осигуряване на работниците или не ги е регистрирал в действителния обхват. По този начин не са внесени социално осигурителни вноски в размер на 1 445 239 евро за едната фирма и в размер на 143 321 евро за другата фирма. Освен това е подавал пред данъчни служби неверни декларации за удържан данък върху работната заплата и е намалил данъчната тежест с 39 320 евро за едната фирма и с 54 688 евро за другата фирма. Той е поискал и приспадане на ДДС за една от фирмите с фалшиви фактури, като така е намалил данъка върху оборота с 119 243 евро. Пред окръжния съд в Благоевград турският гражданин е заявил съгласие да бъде предаден на немските власти. Магистратите допуснаха изпълнение на Европейската заповед за арест и постановиха той да бъде екстрадиран.", "date": "2019.01.28", "title": "Пращаме в Германия турчин, обвинен в укриване на данъци и осигуровки за 1,7 млн. евро"}
{"url": "https://www.24chasa.bg/novini/article/7267876", "text": "Докато Великобритания се измъчва с въпроса дали да напусне ЕС, някои избиратели в един древен английски град имат послание към политиците в Лондон: \"Не предавайте Брекзит\". Лабиринтът на кризата с европейското членство, в който попадна Обединеното кралство, приближава към своя край с изключително разнообразен избор от варианти, в това число Брекзит без сделка, сделка в последната минута, предсрочни избори, или отлагане и нов референдум, предаде БТА.  В Честърфилд, северен английски град, привърженик на Брекзит, който може да понесе икономически удар, ако Великобритания изпадне от ЕС, нкои избиратели са категорични, че биха предпочели излизане без сделка и че ще обърнат гръб на политиката, ако Брекзит бъде осуетен.. \"Трябва да е Брекзит без сделка - нито ще умрем от това, нито ще рухнем. Ние сме Велика Британия, спомнете си!\", каза 70-годишната Валъри Куигли, привърженик на Брекзит, която по традиция гласува за Консервативната партия на премиера Тереза Мей. Куигли, която от 26 години държи магазин за дамско облекло, твърди, че Мей се справя добре при тежки обстоятелства. \"Ако някой друг смята, че може да се справи по-добре от Тереза Мей, нека да се пробва. Според мен Брюксел и ЕС са уплашени до смърт, че си тръгваме\", добави тя. Макар и недостатъчно представителна извадка, отговорите на хората от Честърфилд показват разлома между 17,4-те милиона избиратели, подкрепящи Брекзит, и елита в Лондон, който като цяло смята Брекзит за нещо вредно. Мей, някога неохотна привърженичка на членството в ЕС, която спечели премиерския пост в смута след референдума за Брекзит през 2016 г., е предупредила, че неизпълнението на народния вот ще застраши социалната кохезия, подкопавайки доверието в британската демокрация. РАЗДЕЛЕНА НАЦИЯ В стъпка, която може да наруши вековна конституционна договореност, някои депутати искат да отнемат от правителството контрола върху Брекзит, за да не допуснат икономически катастрофалното според тях напусакане без споразумение. През 2016 г. 51,9 процента от избирателите подкрепиха излизането от ЕС, докато 48,1 процента гласуваха за оставане. Социологическите проучвания показват, че Обединеното кралство остава дълбоко разделено, макар че сега незначително мнозинство подкрепя оставането. Изследванията сочат, че много малко избиратели, подкрепящи Брекзит, са променили мнението си и че макар според някои анкети да има признаци за нарастваща подкрепа за нов референдум, резултатите варират в зависимост формулировката на въпроса. В Честърфилд, пазарен град на 240 км северно от Лондон, чиято история датира още от римско време и е прочут с църквата си, подкрепящите напускането избиратели са категорични, че искат ясно скъсване с клуба, в който Обединеното кралство влезе през 1973 г. \"Гласувахме или да останем в ЕС, или да напуснем ЕС. Нямаше вариант \"сделка\". Аз гласувах да напуснем\", каза 51-годишният предприемач Дейвид Мосън, собственик на изнесен бизнес. Брекзит без сделка означава, че няма да има преходен период и излизането ще стане изведнъж - кошмарен сценарий за международния бизнес и мечта на \"твърдите\" \"брекзитъри\", които искат решително скъсване. Управителят на \"Банк ъв Ингланд\" Марк Карни заяви, че излизането без преход може да се окаже подобно на петролния шок от 70-те, макар че според някои привърженици на Брекзит подобни прогнози са тактика за сплашване. Депутатът на Честърфилд от опозиционната Лейбъристка партия Тоби Пъркинс миналата година предупреди в близкия завод на \"Тойота\", че Брекзит без споразумение би имал опустошителен ефект върху автомобилната индустрия. Близо 80 процента от местните жители работят в завода, каза Пъркинс. \"Тойота\" вече заяви, че Брекзит без сделка може временно да спре производството в завода. НА КАРТА Е ЗАЛОЖЕНА ДЕМОКРАЦИЯТА Пъркинс, чийто избирателен район е контролиран от лейбъристите през по-голямата част от 20 век, е гласувал за оставане на референдума през 2016 г., но на 15 януари е гласувал против сделката на Мей. Дебора Чатауей, 52-годишна шивачка, е гласувала за лейбъристите на изборите през 2017 г. пуснала бюлетина за лейбъристите, но заяви, че вече няма да гласува за тях. Тя е гласувала за оставането в ЕС, но се страхува от Брекзит без сделка и затова смята, че лейбъристите и другите партии трябва да се сплотят около Мей. \"Смятам, че всички партии, лейбъристите и останалите, трябва да застанат зад Тереза Мей и да ни осигурят добро споразумение за страната, и нека да го приемем, така е най-добре за всички\", каза тя. Но страховете от \"предателство\" се усещат остро.. \"Ако те се отметнат от народния вот, как бихме могли после да гласуваме за каквото и да било друго?\", каза Мосън, който на последните избори е гласувал за консерваторите. Джеси Лили, на 66 години, бивш работник в завод, по-рано е гласувал за лейбъристите, но смята, че те вече не представляват работническата класа. Той иска напускане без споразумение и се тревожи, че политиците ще спрат Брекзит. \"Те ще отворят кутията на Пандора, без да си дават сметка какво ще излезе оттам. Първо ще ни предадат, а после ще ни кажат, че трябва да има нови избори или нов референдум? Хората просто вече пръста си няма да помръднат. Това ще създаде проблеми за следващите 20 години\", обясни той.", "date": "2019.01.28", "title": "Избирателите в английски град предупреждават Лондон: \"Не предавайте нашия Брекзит\""}
{"url": "https://www.24chasa.bg/novini/article/7267879", "text": "През 2018 г. контролните органи на Българската агенция по безопасност на храните (БАБХ) извършиха над 358 проверки на пазари за живи животни. Надзорът върху пазарите е засилен с цел спазване правилата за здравеопазване и хуманно отношение към животните. Съставени са 70 акта за установяване на административно нарушение. 6 са издадените предписания. Констатираните 76 нарушения засягат неспазването на разпоредбите на Закона за ветеринарномедицинската дейност и Наредба 44/29.10.2003 г. Те са свързани основно с продажба на животни на нерегламентирани места, търговия с животни без здравни документи и документи за транспорт, превоз на животни в нелицензирани транспортни средства. При някои от пазарите е установено, че нямат сключен договор с ветеринарен лекар за ветеринарномедицинско обслужване. Част от проверките са извършени съвместно с органите на МВР и местната власт. Има възбранени животни и санкционирани собственици. В няколко от случаите е сезирана Националната агенция по приходите. БАБХ ще продължи да осъществява строг контрол на местата за търговия на животни във връзка със спазването на българското законодателство и ненарушаването на правилата за здравеопазване и хуманно отношение към животните БАБХ напомня, че нерегламентираното движение и търговия с живи животни крие огромен риск от разпространение на заболявания по животните, включително и при човека.", "date": "2019.01.28", "title": "Агенцията по храните с 358 проверки на пазари за живи животни през 2018 г."}
{"url": "https://www.24chasa.bg/novini/article/7267892", "text": "Пътуванията на български граждани в чужбина през декември 2018 г. са 478.4 хил., което е с 4.2 процента над регистрираните през декември 2017 година, съобщиха от Националния статистически институт /НСИ/. Най-голям относителен дял от общия дял през декември 2018 г. на български граждани в чужбина са били пътуванията с други цели (гостуване, обучение, посещение на културни и спортни мероприятия) - 49.4 на сто, следвани от пътуванията с цел почивка и екскурзия - 27.6 на сто, и пътуванията със служебна цел - 23.0 процента, уточняват от статистическия институт. През декември 2018 г. посещенията на чужденци в България са 619.9 хил., което е с 4.0 процента повече в сравнение с декември 2017 година, добавиха от НСИ. От общия брой чужденци, посетили България през декември 2018 г., делът на гражданите от Европейския съюз е 56.6 на сто, или с 5.5 процента повече в сравнение със същия месец на предходната година. Увеличават се и посещенията на граждани от групата \"Други европейски страни\" - с 1.6 процента, като най-голям е ръстът на посещенията на граждани от Сърбия - с 6.4 процента. Най-много посещения в България през декември 2018 г. са реализирали гражданите от Румъния - 136.8 хил., Гърция - 105.0 хил., Турция - 94.4 хил., Сърбия - 46.7 хил., бившата югославска република Македония - 44.1 хил., Германия - 23.3 хил., Украйна - 16.8 хил., Обединеното кралство - 15.3 хил., Италия - 11.4 хил., Руската федерация - 10.0 хиляди, се посочва в съобщението.", "date": "2019.01.28", "title": "С 4.2% повече българи са пътували в чужбина през декември 2018 г. в сравнение с миналата година"}
{"url": "https://www.24chasa.bg/novini/article/7267907", "text": "Противопожарните екипи в област Смолян са реагирали на над 100 сигнала за проблеми в дните на бедствието, съобщиха от Регионалната служба \"Пожарна безопасност и защита на населението\". Екипите са работили по десетки случаи на отстраняване на паднали дървета, препречили пътища и улици. С АТВ са транспортирани и двама служители на НАО-Рожен, оказали се блокирани в обсерваторията заради непроходим път до върха. Служители на РСПБЗН са помогнали за превозване на две болни деца от с. Стойките и от хотел в Пампорово, както и за изтегляне на затънала в преспите линейка.", "date": "2019.01.28", "title": "Над 100 сигнала в бедствената обстановка в Смолянско"}
{"url": "https://www.24chasa.bg/novini/article/7267917", "text": "Учени от САЩ и Канада установиха, че мащабните периодични изменения в климата в северното полукълбо, известни като северноатлантическа осцилация, не зависят от слънчевата активност, както се смяташе досега, съобщи сайтът Физ.орг, цитиран от БТА. Северноатлантическата осцилация се характеризира с колебания в налягането на морската повърхност, влияе върху силата на ветровете и е свързана с формирането на урагани, с интензивността и количеството на валежите. Освен това оказва въздействие колко сурова ще е зимата. Смяташе се, че измененията в климата на свой ред зависят от цикъла на Швабе - 11-годишен цикъл на слънчевата активност. Въз основа на тези предположения някои учени се опитваха да прогнозират какъв ще е климатът след години. Сега климатолози заключиха, че не съществува пряка връзка между северноатлантическата осцилация и цикъла на Швабе. Било констатирано, че до средата на 60-те години на миналия век не е проследено каквото и да било влияние на Слънцето върху северноатлантическата осцилация, макар по-късно да е установена слаба взаимовръзка. Тя се обяснява със случайни съвпадения и не може да се използва за прогнозиране на климата в бъдеще. Следователно причината за северноатлантическата осцилация се крие в земната атмосфера, а не в космически явления, отбелязват учените.", "date": "2019.01.28", "title": "Промяната в климата в северното полукълбо не зависела от слънчевата активност"}
{"url": "https://www.24chasa.bg/novini/article/7267935", "text": "Афганистанският президент Ашраф Гани призова днес талибаните \"да започнат сериозни преговори\" с правителството в Кабул след неколкодневни консултации в Доха между бунтовниците и представители на САЩ, предаде Франс прес. \"Приканвам талибаните да демонстрират афганистанската си воля, да приемат искането на афганистанците за мир и да започнат сериозни преговори с афганистанското правителство\", заяви той в излъчено по телевизията обръщение от президентския дворец в Кабул, предава БТА. Афганистанските власти се оплакват, че не са били поканени на дискусиите в Катар, и предупредиха, че всяка договореност между САЩ и талибаните ще трябва да получи одобрението на Кабул. Талибаните винаги са отказвали преки преговори с афганистанското правителство, което наричат \"марионетки\" на Вашингтон, напомня АФП. \"Искаме мир, искаме го бързо, но го искаме заедно с план\", подчерта Ашраф Гани. Той направи обръщението, след като разговаря вчера с американския специален пратеник Залмай Халилзад, току-що пристигнал от Доха след шестдневни преговори между талибаните и представители на САЩ. Двете страни заявиха, че са постигнали \"напредък\". Ислямистката група е предложила гаранции, че няма да позволи Афганистан да бъде използван от Ал Каида или Ислямска държава за нападения срещу САЩ и техни съюзници, обясниха неофициално талибански източници. Както увери Халилзад пред Гани, САЩ са убедени, че \"единственото решение, водещо към траен мир в Афганистан, е диалог между афганистанците\", и че ролята му е \"да улесни преговорите между афганистанците\", информира днес президентската канцелария. Чуждестранни сили присъстват в Афганистан по силата на международно споразумение и никой афганистанец не желае чужди сили да се намират дългосрочно в страната му, отбеляза Ашраф Гани в обръщението, цитирано от Ройтерс. \"Сегашното присъствие на чуждестранни сили е продиктувано от нужда и тази нужда винаги е била разглеждана и ще продължи да се разглежда, но според разработен точен план, който прилагаме, за да го сведем до нула\", каза той.", "date": "2019.01.28", "title": "Ашраф Гани: Приканвам талибаните да започнат сериозни преговори за мир"}
{"url": "https://www.24chasa.bg/novini/article/7267957", "text": "Полицаи от Първо РУ-Плевен разкриха грабеж. На 26 януари, след получаването на сигнал за човек в безпомощно състояние в с. Буковлък, на място незабавно е изпратен полицейски екип, който установил 39-годишна жена. Тя е транспортирана в ЦСМП-Плевен, оказана е помощ, освободена е за домашно лечение. Пред полицията съобщила, че е била на гости в къща в с. Буковлък, след 1 часа решила да си тръгне, но на улицата била нападната и са й били отнети мобилен телефон и таблет. При оперативните действия, служители на Първо РУ-Плевен установили извършителя - 20 годишен от селото. Инкриминираните вещи са предадени с протокол. Той е задържан за срок до 24 часа. Уведомен е прокурор от РП - Плевен за престъпление по чл.198, ал.1 от НК. Продължава работа разследващ полицай.", "date": "2019.01.28", "title": "Младеж нападнал и обрал 39-годишна жена, оставил я в безпомощно състояние"}
{"url": "https://www.24chasa.bg/novini/article/7267959", "text": "За броени минути криминалисти от РУ Първомай разкриха извършител на палеж. Разследването започнало веднага, след като в петък, около 21 часа, постъпил сигнал за пожар в стопанска постройка в село Дълбок извор, съобщават от пресцентъра на МВР. Огънят унищожил около 2 кубика дървен материал и част от покривната конструкция на сградата. След потушаването му и извършения оглед е образувано досъдебно производство под ръководството на прокуратурата. , Стартиралите незабавни оперативни и издирвателни действия били насочени към версия за умишлен палеж и малко по-късно същата вечер в районното управление бил задържан авторът - 37-годишен криминално проявен местен жител. Пред служителите той направил самопризнания за стореното. Работата по цялостното документиране на случая продължава.", "date": "2019.01.28", "title": "Рецидивист подпали стопанска постройка в Дълбок извор, задържаха го"}
{"url": "https://www.24chasa.bg/novini/article/7267968", "text": "Служители на РУ- Ботевград изясняват обстоятелствата около побой в местна дискотека. Около 4 часа на 27 януари 34-годишен ботевградчанин сигнализирал в полицията, че в нощно заведение в града му е бил бит от служители на охраната, съобщиха от пресцентъра на МВР. Изпратените на място полицейски служители извършили оглед на местопроизшествието. Пострадалият е транспортиран за лечение с комоцио, без опасност за живота. По случая е образувано досъдебно производство. С оглед изясняване съпричастността им към извършеното престъпление за срок до 24 часа в РУ Ботевград са задържани петима мъже, четирима от които криминално проявени и осъждани. Процесуално-следствените действия за изясняване на всички факти и обстоятелства около инцидента продължават под наблюдението на районната прокуратура в Ботевград.", "date": "2019.01.28", "title": "Гардове на дискотека в Ботевград пребиха посетител, задържаха петима"}
{"url": "https://www.24chasa.bg/novini/article/7267978", "text": "Продължават специализираните операции в страната срещу контрабандата на акцизни стоки. Нелегална работилница за преработка на тютюн бе разкрита в село Труд, съобщиха от полицията. При специализирана операция за пресичане на контрабандата с акцизни стоки, в петък полицаи от районното управление предприели претърсване в стопанска постройка. Там открили и иззели около 160 килограма наситнена тютюнева листна маса и електрическа машина за рязане. Като заподозрени за незаконната дейност за едно денонощие са задържани 20-годишният ползвател на помещението и двама мъже на 28 и 34 години. Образувано е досъдебно производство по чл. 234, ал.1 от НК, уведомен е дежурен районен прокурор. 24 000 къса цигари са открити в апартамент и лек автомобил на територията на Пернишка област. 4000 къса са иззети от жилище в Перник, а останалите - при проверка на лек автомобил \"Опел Астра\", спрян за проверка в Радомир. По случаите са образувани досъдебни производства. 35 кг тютюн без български бандерол са иззети при полицейска операция на 25 януари в Плевен, проведена от служители на сектор \"Противодействие на икономическата престъпност\" при областната дирекция. Около 9.15 часа 46-годишен плевенчанин е засечен докато изважда плик от лек автомобил на паркинг в града. При проверка в багажника и на задните седалки са открити още 4 опаковки с пликове с нарязана жълто-кафява листна маса, наподобяваща тютюн, общо към 35 кг, без бандерол. 46-годишният я предал с протокол. За случая е уведомен дежурен прокурор в РП Плевен, образувано е досъдебно производство по чл. 234 ал.1 от НК. Още 2,3 кг тютюн без бандерол открили служители при Второ РУ-Плевен следващия ден на територията на пазара. Нелегалната стока била оставена до контейнер на тротоара. За намерено количество е съставен констативен протокол. Тютюн и цигари без бандерол иззеха през почивните дни полицаи от Хасково, Симеоновград и Свиленград. При проверка на лица, домове, автомобил и автобус са иззети общо 8440 къса папироси и 1,8 кг нарязан тютюн. Безакцизните изделия са иззети с протоколи от собствениците им, съставени са актове по Закона за акцизите и данъчните складове.", "date": "2019.01.28", "title": "Продължават спецоперациите в страната срещу контрабандата на акцизни стоки"}
{"url": "https://www.24chasa.bg/novini/article/7267975", "text": "Криминалисти разследват сериозно криминално деяние в Сливница. Около 16 часа на 25 януари жителка на Сливница потърсила помощ от полицията, съобщавайки, че през последните три денонощия е била противозаконно лишена от свобода /заключена в жилището си/ от мъжа, с когото живее на семейни начала. Потърпевшата споделила, че е успяла да избяга, след като 38-годишният й партньор заспал, като заявила, че системно е била пребивана от него с различни твърди предмети и заплашвана с убийство. Към адреса веднага били изпратени полицейски служители от РУ- Сливница, които при извършения оглед открили и иззели от жилището веществени доказателства, съотносими към твърденията на пострадалата. Междувременно криминално проявеният извършител напуснал дома си, което наложило да бъде обявен за общодържавно издирване. В резултат на незабавно предприетите заградителни действия той бил задържан в автомобила му на територията на града. При тестването на водача за употреба на наркотични и упойващи вещества уредът отчел наличие на амфетамин и метамфетамин в пробата му, поради което срещу него е образувано бързо производство. 38- годишният е задържан за срок до 24 часа. По случая е образувано досъдебно производство за извършено престъпление по чл. 142, ал.4 от НК. Действията по пълното му документиране продължават под надзора на районната прокуратура.", "date": "2019.01.28", "title": "Хванаха дрогиран мъж от Сливница, пребивал жена си и я държал заключена"}
{"url": "https://www.24chasa.bg/novini/article/7267990", "text": "Започва проверка в морските общини Созопол и Царево за допуснатите строежи на брега на морето. От днес официално са спрени трите строежа – на плаж „Алепу”, край къмпинг „Градина” и в боровата горичка край къмпинг „Арапя”, съобщи  На „Алепу” проверка на място установи, че докато укрепва свлачището, инвеститорът строи и хотелски комплекс. Край „Арапя” строителството е спряно от мерки за безопасност – липса на ограда. А на къмпинг „Градина” изграждането на ресторант край плажа беше доброволно преустановено. Експерти на дирекцията по строителен контрол ще проверяват документацията на обектите. Ако открият сериозни нарушения, ще бъде сезирана прокуратурата.", "date": "2019.01.28", "title": "Започва проверката в две морски общини заради бетона край плажа"}
{"url": "https://www.24chasa.bg/novini/article/7267991", "text": "В момента е задържан под стража в следствения арест на „Г. М. Димитров”. На 11 декември миналата година в дома на семейството в 6:30 ч. са нахлули български полицаи и хора от американски служби и веднага са поставили белезници на Росен Йосифов. Това разказа в предаването   неговата дъщеря Виктория Йосифова-Кънева. Тя уточни, че не живее с родителите си и в деня на ареста не е била в жилището. По нейна информация разследването е срещу румънски граждани, които са извършвали измами с дебитни и кредитни карти в САЩ. Те са купували биткойни и са ги прехвърляли един на друг. „Баща ми има фирма за продажба на биткойни, това не е незаконно. Купува от клиенти и продава на клиенти на територия на целия свят”, уточни Виктория Йосифова. Младата жена се надява на подкрепа от държавата, каквато получи Желяз Андреев, за когото от САЩ също искаха екстрадиция.", "date": "2019.01.28", "title": "Дъщерята на заплашения от екстрадация в САЩ българин: Дейността на баща ми не е незаконна"}
{"url": "https://www.24chasa.bg/novini/article/7268011", "text": "Още четирима души са починали от грип в Румъния през последните дни, с което броят на жертвите е достигнал 43 души, според данни на Националния институт за обществено здраве, съобщава Медиафакс, цитирана от БТА. Трима мъже на 40, 49 и 93 години от окръзите Гюргево и Браила и столицата Букурещ, както и жена на 87 години от окръг Яш са починали в резултат на грипа. Всички са страдали и от други заболявания и не са били ваксинирани срещу грип. Здравният министър Сорина Пинтя заяви в петък, че Румъния се намира на прага на грипна епидемия и уточни, че тя може да бъде обявена, ако тази седмица броят на диагностицираните случаи на грип е по-голям от очаквания. Сорина Пинтя заяви, че ще обяви данните утре.", "date": "2019.01.28", "title": "Броят на жертвите на грипа в Румъния \nдостигна 43 души"}
{"url": "https://www.24chasa.bg/novini/article/7267995", "text": "Върховният касационен съд окончателно определи присъда от 3 години и шест месеца затвор за  Тежкият пътен инцидент стана през декември 2015 г. и доведе до масови протести в града. Тогава при движение с превишена скорост джипа на Янакиев помита пресичащия пътното платно 70-годишен Никола Лазаров и го убива на място. През 2017 г. окръжният съд в Пазарджик издаде първата присъда на Янакиев от 3 г. и половина затвор, а по-късно тя беше потвърдена и от пловдивския апелативен съд. Подсъдимият обжалва наказанието пред ВКС с мотив, че има допуснати процесуални нарушения при разглеждането на делото в предишните инстанции. Висшите магистрати обаче не намират такива и окончателно потвърждават присъдата. Иван Янакиев няма право да управлява автомобил в продължение на 4 години. По информация на \" 24часа\" осъдения ще изтърпява наказанието си в затвора в Пазарджик.", "date": "2019.01.28", "title": "Окончателно - 3 години и 6 месеца затвор за мъжа, прегазил с \"Хамър\" пенсионер в Пазарджик"}
{"url": "https://www.24chasa.bg/novini/article/7268007", "text": "Родителите на   ще съдят лекарите, подценили състоянието му. Вече втори ден без успех, младите родители опитват да научат името на лекарката от Спешния кабинет, първа прегледала сина им. Според тях, ръководството на университетската болница се опитва да прикрие грешката на ниво спешен кабинет. Тревогите на Илияна и Костадин започват в първите часове, на първия рожден ден на единственото им дете Преслав. Момченцето внезапно вдигнало 40 градуса температура. \"Слушат го само на слушалка, гледат му гърлото, всичко е наред, детето е добре, вирус, вървете си вкъщи\", разказва майката на починалото дете Илияна Петрова пред  . Няколко часа по- късно температурата пак се повишила. Потърсили помощ в частна клиника, но и там прегледът преминал без изследвания. Последно се озовали в Клиниката по детски болести, но късно. \"Хората от детско отделение, благодаря им. Благодарим на целия екип на проф. Недкова....15 часа беше борба\", споделя Петя Гюрова, баба на починалото дете. Преслав издъхва от усложнения в резултат на скоротечна вирусна инфекция. Според родителите, заради лекарски пропуски, за които заключението мълчи. Костадин Гюров, баща на починалото дете: \"Ако не беше тази лекарска грешка в спешния кабинет и в тази частна клиника този пропуск, детето ни може би още щеше да си е при нас\", смята Костадин Гюров, баща на починалото дете. \"Пари не искам. Искам те да не са доктори, да не се наричат доктори\", категорична е майката. Родителите ще настояват за истината пред съда. Въпреки многократните ни опити за становище по случая с починалото бебе, от университетската болница категорично отказват коментар. Отказват и от частната болница с мотив, че върви проверка.", "date": "2019.01.28", "title": "Лекарска грешка виждат родителите на починалото бебе в Плевен"}
{"url": "https://www.24chasa.bg/novini/article/7268020", "text": "Един човек загина и най-малко седем души бяха ранени днес при три верижни катастрофи, станали на път в централния турски окръг Коня, съобщи турската телевизия НТВ. Най-малко 25 автомобила са се сблъскали при инцидентите. Катастрофите са станали заради ниска видимост вследствие на гъста мъгла в района. На мястото на инцидентите са изпратени много линейки и полиция. Ранените при катастрофите са приети в няколко болници в окръг Коня.", "date": "2019.01.28", "title": "Един загинал и седем ранени при три верижни катастрофи в Централна Турция"}
{"url": "https://www.24chasa.bg/novini/article/7268023", "text": "Окръжна прокуратура – Ловеч внесе в съда обвинителен акт двама за причиняване на смърт на работник при дърводобив, съобщиха от пресцентъра на прокуратурата. Обвинението срещу Я. К. е за това, че на 27.06.2013 г., около 15,20 часа в собственото му сечище, в с. Врабево, местност „Горно усое”, причинил по непредпазливост смъртта на М. С., чрез действия, които спадат към правно регламентирана дейност – дърводобив, която той няма право да упражнява, без да е вписан в Регистъра за упражняване на лесовъдска практика в ИАГ и без да има удостоверение за упражняване на частна лесовъдска практика, като за времето от 13.05. до 27.06.2013 г. наел да работят и да извършват дърводобивни мероприятия в същото сечище Д.В., Й.П., М.Х. и М.С., на които не осигурил безопасни условия на труд в нарушение на изискванията – не провел обучение на работниците, допуснал ги на работа в нарушение на наредбите, предоставил им да работят с технически неизправно превозно средство - товарен автомобил „Прага”, на който ефективността на спирачната система за паркиране не съответства на нормите и не предприел действия автомобила да премине през задължителен технически преглед, в нарушение на ЗДвП - престъпление по чл. 123 от НК. Обвинението срещу Д. В. е за това, че на 27.07.2013 г., около 15.20 часа, в местността „Горно усое”, в землището на с. Врабево, при управление на товарен автомобил „Прага”, собственост на Я.К., нарушил правилата за движение - „Водачът на спряно за престой или паркирано пътно превозно средство може да го напусне, ако е взел мерки то да не потегли само“, като не взел такива мерки, вследствие на което по непредпазливост причинил смъртта на М. С. - престъпление по чл.343, вр. чл. 342 от НК. Обвиняемият Я.К. бил собственик на гора, от която през периода от 13.05. до 27.06.2013 г. извършвал дърводобив, без да е вписван в Регистъра за упражняване на лесовъдска практика в ИАГ и без удостоверение за упражняване на частна лесовъдска практика. За дърводобива Я.К. ангажирал обвиняемия Д. В., Й.П., М.Х. и пострадалия М.С., на които предоставил за ползване товарен автомобил “Прага”, негова собственост, с който да ползват в сечището за извозване на отсечените дървета до рампа/междинно депо/. Водач бил обвиняемият Д.В., който от около 20 години се занимавал с дърводобив и шофирал високо проходими товарни автомобили. На 27.06.2013 г. обвиняемият Д.В., Й.П. и пострадалият М.С. отишли с камиона до сечището. Мястото било стръмно и обвиняемият Д.В. спрял камиона, дръпнал ръчната спирачка и го оставил на първа “бавна” предавка. Тримата тръгнали нагоре, но М.С. се сетил, че са забравили да вземат вода за пиене и се върнал. Д.В. и Й.П. продължили нагоре. След малко чули „трясък“ от удар в дърво. От мястото, на което били, нямало видимост. Когато се върнали, видели, че камиона е потеглил назад, а пострадалия М.С. намерили паднал мъртъв на земята. Предстои насрочване на делото за разглеждане от съда.", "date": "2019.01.28", "title": "Съдят двама за причиняване на смърт на работник при сеч на дървета в Ловеч"}
{"url": "https://www.24chasa.bg/novini/article/7268039", "text": "Външните министри от ЕС ще обсъдят в четвъртък на заседание в Букурещ обстановката във Венецуела, съобщи говорител на Европейската служба за външна дейност. ЕС е готов да подкрепи промяна на основата на демократичен и конституционен процес. ЕС изрази пълна подкрепа за парламента в Каракас и за нови, свободни и честни избори президентски по международните изисквания, добави говорителят. Той не уточни колко време ЕС дава на властите във Венецуела, за да произведат нови избори. В изявлението на върховния представител на ЕС по външната политика и сигурността от 26 януари се посочваха \"няколко дни\" време за предприемането на действия. Необходими са действия в следващите дни, защото сегашната обстановка не може да продължава, заяви говорителят. Очакваме ясен сигнал от венецуелските власти и ЕС е единен по този въпрос, допълни той. Говорителят отрече да има несъответствие между позициите на ЕС и на някои европейски столици. Не виждам несъвместимост на позициите досега, поясни той по повод призивите на някои европейски правилества за срок за решаване на венецуелската криза до осем дни, както и за признаването на властта на самопровъзгласилия се за държавен глава Хуан Гуайдо.", "date": "2019.01.28", "title": "Външните министри от ЕС обсъждат кризата във Венецуела в четвъртък"}
{"url": "https://www.24chasa.bg/novini/article/7268044", "text": "Иранското министерство на външните работи заяви днес, че Техеран не води никакви преговори с Франция за ракетната си програма, след като Париж обяви, че е готов да наложи нови санкции, ако европейските опити да се уреди въпросът чрез преговори останат безрезултатни, предаде Ройтерс, цитирана от БТА.  \"Не е имало никакви преговори с Франция за ракетната ни програма, нито тайни, нито явни\", каза говорителят на иранското министерство на външните работи на седмичен брифинг за медиите, който беше излъчен на живо от иранската държавна телевизия. В петък френският министър на външните работи Жан-Ив Льо Дриан заяви, че Париж е готов да наложи нови санкции, ако преговорите по програмата не постигнат напредък. Техеран настоява, че тя е с чисто отбранителен характер, но Западът я смята за дестабилизиращ фактор в региона. \"С Франция обсъждаме регионални и политически въпроси, но ракетният ни капацитет не подлежи на преговори, нееднократно сме заявявали това в политическите си разговори с Франция\", заяви иранският говорител.", "date": "2019.01.28", "title": "Иран заяви, че не преговаря с Франция за ракетната си програма"}
{"url": "https://www.24chasa.bg/novini/article/7268042", "text": "Над 17 хиляди потребители от страната ще се възползват от новата социална услуга - патронажна грижа, която общините ще предоставят на възрастни хора и лица с увреждания. Общият бюджет е 47 млн. лева, каза във Велико Търново зам.-министърът на труда и социалната политика Зорница Русинова, цитирана от БТА. Услугата е в отговор на острата нужда на много общини да подпомогнат възрастното население. Чрез осигуреното финансиране ще бъдат обгрижени самотноживеещи хора над 65-годишна възраст, които имат трудности в предвижването или са с увреждания, а се нуждаят от здравни грижи в домашна среда, от лекар или медицинска сестра. Предвижда се в рамките на два часа на ден те да бъдат посетени, обслужени и консултирани. МТСП организира във Велико Търново днес информационен ден по процедурата \"Патронажна грижа за възрастни хора и лица с увреждания - Компонент 2\" на ОП \"Развитие на човешките ресурси\", с представители на общини и социални услуги от Северна България.", "date": "2019.01.28", "title": "Над 17 хил. потребители ще се възползват от новата социална услуга - патронажна грижа"}
{"url": "https://www.24chasa.bg/novini/article/7268069", "text": "Язовир \"Жребчево\" край Сливен е пълен на 43.3 процента от общия обем, съобщи за БТА Пламен Иванов, управител на \"Напоителни системи\" - клон Сливен. Нивото на водосбора към днешна дата е 172 756 милиона куб.м вода при пълен капацитет - 400 милиона куб.м. От тях 30 млн куб.м са т.нар. мъртъв обем, които не се използва. През последните дни нивото се покачва с 20-30 см дневно, като притокът за последните 24 часа е близо 3.5 милиона куб.м. По думите на Иванов, се очаква напоителният сезон да започне с близо 240 милиона куб.м вода. Началото на напоителния сезон е между 15 и 20 май. Той припомни, че водата в язовира се контролира от Министерството на околната среда и водите. Освен за напояване, водата се ползва още за пълнене на рибарници и за производство на ел.енергия чрез две ВЕЦ в Новозагорско. Според специалистите, 2019 година се очертава да бъде средно влажна.", "date": "2019.01.28", "title": "Язовир \"Жребчево\" край Сливен е пълен на 43.3 процента"}
{"url": "https://www.24chasa.bg/novini/article/7268067", "text": "Хотел рухна по време на сватба в Перу, най-малко 15 са загинали (Видео, снимки)", "date": "2019.01.28", "title": "Хотел рухна по време на сватба в Перу, най-малко 15 са загинали (Видео, снимки)"}
{"url": "https://www.24chasa.bg/novini/article/7266728", "text": "Девня и Димитровград се оказаха “Образцови общини” на България в първата седмица от новата кампания на “24 часа”. Те заемат първите две места по всичките пет критерия в интернет гласуването на сайта на кампанията www.bgobshtina.bg. Плътно ги следват Стралджа, Самоков и Велико Търново. А доста по-назад като гласове са София и Бургас. Интернет гласуването носи 20% от оценката на общините в кампанията “Образцова община”. Класирането на всички 265 общини е мащабният нов проект на “24 часа” и ще даде ясна картина доколко населените места в България са добри за живеене и се развиват. Нещо, което се прави за първи път в България. Класацията “Образцова община” се базира на индекса за градско развитие на ООН. И ползва пет групи критерии, които са обективни, за да се установи качеството на живот, състоянието на инфраструктурата, благосъстоянието, дигиталното развитие и градският дух. “24 часа” обаче обогати инициативата с още два фактора на оценка. Единият е експертният съвет, а вторият - интернет гласуването на читателите. Гласуването за “Образцова община” е на специалния сайт на кампанията www.bgobshtina.bg и става само в седем прости стъпки. Пет са критериите, по които се оценяват общините в страната - “Качество на живот”, “Инфраструктура”, “Благосъстояние”, “Умен град” и “Градски дух”. Общините ще бъдат оценявани по обективни данни, предоставени от самите тях и държавни институции като НСИ. Жителите им обаче могат да подкрепят общините си с интернет гласуване, в което да оценят наистина собственото си възприятие как се развиват населените места. Именно заради това “24 часа” предостави възможност за интернет гласуване. Кампанията “Образцова община” започна на 21 януари и ще продължи до септември, когато ще бъдат наградени най-добрите общини. Освен всичко друго тя ще има ролята и на пътеводител преди предстоящите през есента местни избори кои кметове са си свършили работата през изминалия мандат и кои не са успели и са пропуснали възможностите да превърнат общините си в добри места за техните граждани.", "date": "2019.01.28", "title": "Девня и Димитровград са начело в класацията “Образцова община”"}
{"url": "https://www.24chasa.bg/novini/article/7268340", "text": "Повече от 9,273 млн. са чуждестранните туристически визити в България през 2018 година, съобщават от Министерството на туризма. Ръстът, който се отчита, е 4,4 процента спрямо година по-рано. Това сочат данните на Националния статистически институт (НСИ), публикувани днес. Пазар номер едно за входящ туризъм през миналата година е Румъния. Посещенията от северната ни съседка са над 1,377 млн. и отчитат нарастване от 20,9 на сто в сравнение с 2017 г. Гърция и Германия са съответно на втора и трета позиция сред топ пазарите. Визитите от Гърция надхвърлят 1,116 млн., а от Германия са повече от 850 хил. За първи път чуждестранните туристически посещения у нас преминават 9 млн. и надграждат рекордните нива от предходните две години. Данните са стимул и отправна точка за още по-активна политика заедно с бизнеса да популяризираме дестинация България, коментира министърът на туризма Николина Ангелкова, цитирана в прессъобщението. Чуждестранните посещения от Турция са повече от 625 хил., като страната се нарежда на 4-то място сред водещите пазари за входящ туризъм у нас. На 5-а позиция е Македония с близо 560 хил. визити, а веднага след нея се подрежда Русия - с над 511 хил. посещения. През 2018 г. пътуванията от Полша надвишават 425 хил., отчитайки нарастване от 7,9 процента. Пазар \"Сърбия\" е на 8-а позиция, достигайки над 421 хил. визити, с ръст от 7 на сто. Посещенията от Великобритания са близо 390 хил., като се увеличават с 15,2 на сто спрямо година по-рано. Украйна е 10-и пазар през миналата година с над 379 хил. визити и ръст от 24,4 на сто спрямо предходната година. Посещенията от редица други страни също отчитат нарастване. Пътуванията от Израел нарастват със 17,3 на сто, тези от Молдова - 11,3 процента, от Чехия се увеличават с 6 на сто, а от Франция с 3,3 процента.", "date": "2019.01.28", "title": "Над 9,273 млн. са чуждестранните туристически визити в България през 2018 г."}
{"url": "https://www.24chasa.bg/novini/article/7268349", "text": "Русия смята за възможно Турция и Сирия да се договорят за гарантирането на сигурността по общата си граница след изтеглянето на САЩ. Това заяви днес руският министър на външните работи Сергей Лавров на обща пресконференция с казахстанския си колега Бейбут Атамкулов, предаде ТАСС. \"Проблемът със сигурността на сирийско-турската граница се породи преди всичко заради решението на САЩ да изтеглят от тези региони лоялните към тях подразделения, специалните си сили, своите военни съветници\", каза Лавров. Той добави, че подобна ситуация безусловно изисква незабавни стъпки, за да не се допусне вакуум, предава БТА. \"Смятаме за напълно възможно Турция и Сирия да използват за тази цел споразумението от Адана между тях от 1998 г.\", каза руският министър. \"Както разбирам, преди дни сирийското правителство е направило изявление, в което говори за готовност да се работи на основата на това споразумение, за да бъде гарантиран режимът на сигурност по границата\", заяви той. На пресконференцията с казахстанския си колега Лавров добави, че Русия е готова да помогне да се затвърди доверието и взаимното разбирателство в Централна Азия. \"Приветствахме положителната динамика в отношенията между страните от Централна Азия, предприетите от тях стъпки за укрепване на доверието и взаимното разбирателство и за уреждане на натрупалите се въпроси\", каза Лавров. \"Разглеждаме подобни усилия като важен фактор за гарантирането на регионалната сигурност. Днес подчертахме готовността на Русия да съдейства активно за тези усилия\", добави той. Атамкулов каза, че отношенията между Русия и Казахстан имат голям потенциал за развитие. \"Уверено мога да заявя, че проверените във времето отношения между Казахстан и Русия имат значителен потенциал за по-нататъшно развитие, затова предстои много съвместна работа\", каза Атамкулов. \"Между страните ни има интензивен политически диалог, изградени са дълбоки икономически отношения, ефективно се развива сътрудничеството във всички сфери. Между нас практически няма въпроси, които да не биха могли да намерят решение на основата на конструктивен диалог\", допълни той. Атамкулов съобщи, че е обсъдил с Лавров резултатите от работата на Казахстан в Съвета за сигурност на ООН и аспектите на двустранните отношения. \"Ключови теми бяха въпросите от търговско-икономическото, инвестиционното, транспортно-транзитното, горивно-енергетическото и военно-техническото сътрудничество. Разгледахме въпроса за взаимодействието в комплекса Байконур, превърнал се в ярък пример за стратегическо партньорство между Казахстан и Русия\", каза министърът. Той подчерта, че казахстанското ръководство е поставило на министерството му задачата да активизира икономическата компонента в двустранните отношения. Атамкулов добави, че е поканил Лавров да посети Астана.", "date": "2019.01.28", "title": "Лавров: Възможно е Турция и Русия да се споразумеят за операция по границата си"}
{"url": "https://www.24chasa.bg/novini/article/7268350", "text": "Най-ранната дата за приемане на еврото в България е 1 януари 2022 година, каза министърът на финансите Владислав Горанов, цитиран от БТА. Заедно с Валдис Домбровскис, заместник-председател на ЕК, отговарящ по въпросите на еврото и социалния диалог, финансовата стабилност, финансовите услуги и съюза на капиталовите пазари и евродепута Ева Майдел, Горанов участва днес в дискусия на тема \"България по пътя към еврото\". Ако минем успешно стрес тестовете и прегледа на активите на банките, ще можем да кандидатстваме за Чакалнята на Еврозоната от началото на юли тази година. Престоят в ERМ2 е средно две години, а след това обикновено е нужна една година за подготвителна работа за въвеждането на валутата. Този подготвителна работа обаче може да се прави в по-ранен период и така да приемем еврото от началото на 2022 година, уточни Владислав Горанов. Еврото се утвърди успешно като втората най-ползвана валута в света и сега се обсъжда увеличаване на неговото роля, посочи Владислав Горанов. Въпреки огромния шок по време на финансовата криза, еврото се превърна в механизъм, който гарантира благосъстоянието на европейските граждани. То е гаранция за невъзвратимостта на евроинтеграцията и е част от мирния процес в рамките на Европа, посочи финансовият министър. Не съм чул други притеснения от въвеждането на еврото, освен спекулациите относно конвергенцията на цените, каза Горанов. Опитът на другите държави от приемането на еврото показва, че подобен вид шокове се управляеми. Ценовите промени не са свързани със смяна на валутата, а от повишението на доходите на хората, както стана в прибалтийските републики, каза Горанов. Нормално е, когато заплата на този който произвежда хляб расте и цена на хляба да се вдига, уточни той. Ева Майдел, еврокомисар, посочи, че е положително, че имаме план към Еврозоната и ясни обещания от министрите на приемането на България за този процес. Първата стъпка е постигната - имаме пътна карта за приемането на валутата, посочи тя. Преди година девет от десет души в България не бяха информирани от ползите от Еврозоната, допълни Ева Майдел. България и сега има фиксиран валутен курс, но не се ползва от подкрепата на ЕЦБ и предимствата на по-ниските лихви и финансови разходи, характерни за еврото, посочи Валдис Домбровскис. България отговоря на всички критерии за ЕРМ2 освен на валутните критерии, каза Домбровскис. Предполага се, че България ще се включи в Европейския банков съюз и затова са нужни определени изисквания, включващи и мерки, срещу изпирането на пари. Има прогрес, който е координиран, и ние можем да сме сигурни, че за вашата стана ще има положителен резултат в средата на тази година, подчерта той.", "date": "2019.01.28", "title": "Горанов: Най-ранната дата България да приеме еврото е 1 януари 2022 г."}
{"url": "https://www.24chasa.bg/novini/article/7268385", "text": "Петролните фючърси се понижават с повече от 1,5% по време на търговията в понеделник, тъй като инвеститорите реагират негативно на първото увеличение на действащите находища в САЩ от края на декември насам, както и на поредни слаби данни от Китай, подсилващи опасенията, свързани със забавяне на втората по сила икономика в света, предаде  Фючърсите на петрола Брент с доставка през март се понижават с 1,54% към 60.68 долара за барел, а аналогичните фючърси на американския лек суров петрол - с 1,77% към 52,75 долара за барел, заличавайки напълно техния растеж с 1,1% по време на търговията в петък. В края на петъчната търговия компанията за петролни услуги Baker Hughes представи данни, показващи, че броят на функциониращите петролни кладенци в САЩ е нараснал през последната седмица с 10 броя до 862 броя, след като седмица по-рано техният брой се понижи с цели 21 до 852 - най-малък брой от май 2018-а. Това представлява първо увеличаване на броя на действащите петролни сондажи от последната десетдневка на декември и е в подкрепа на петролното производство в САЩ, което през миналата година достигна рекордните 11,9 млн. барела на ден. Спадът на индустриалните печалби в Китай през декември за втори пореден месец пък е пореден сигнал за слабост на втората по сила световна икономика, която е един от най-големите консуматори на петрол. Днешното напрежение на световните фондови борси също допринася за понижението и на петролните фючърси. Вниманието на инвеститорите остава насочено и върху кризата във Венецуела, където опозиционният лидер Хуан Гуайдо призова за по-нататъшни протести в страната, разполагаща с едни от най-големите залежи на петрол в света. Продължава да има очаквания, че САЩ могат да наложат санкции спрямо петролната индустрия на Венецуела, които биха влошили допълнително и без това силно затруднения износ на петрол от страната. Въпреки цялата тази несигурност относно перспективите за глобалния икономически растеж и за потреблението на петрол, пазарът на черното злато се възползва през отминаващия месец от договореното във формата \"ОПЕК +\" съкращаване на добивите с общо 1,2 млн. барела на ден. В рамките на януари до сега петролните фючърси поскъпнаха с между 12% и 17%, отбелязвайки най-силен месечен ръст от началото на 2005-а година насам. Според данни на InterContinental Exchange, инвеститорите са увеличи през настоящия месец техните залози за съществено поскъпване на петрола за пръв път от миналия септември. Голяма част от перспективата за търсенето на петрол обаче зависи от Китай и дали китайските рафинерии ще продължат да внасят суров петрол с рекордните темпове от 2018-а година.", "date": "2019.01.28", "title": "Петролът поевтинява с над 1,5% след увеличаване на действащите находища в САЩ"}
{"url": "https://www.24chasa.bg/novini/article/7268264", "text": "Тенденция било, че предприятия напускат България. Тенденцията е, че я напускат една и половина компании. Това заяви министърът на икономиката Емил Караниколов с реплика към президента Румен Радев и с призив да не очерняме държавата си. Той даде пример с това какво се е случи в последните 3-4 месеца в България. Караниколов изброи - инвестиция в завод за самолетни части на френска компания за 11 млн. евро; завод за 8 млн. лв. за авточасти на американска компания;  15 млн. евро от германска компания пак в завод за авточасти; и още една германска фирма с вложения от 32 млн. евро  в завод в Плевен. Министърът  посочи още няколко инвестиции за над 150 млн. лв. Хубаво е да видите и къде са те  - в Северна България, посочи той. Крайно време е да спрем да очерняме България, защото всичко това го чуват инвеститорите  и се чудят. Да продължим още малко, предложи министърът и съобщи, че след около 3 седмици един абсолютен гигант ще обяви, че отваря офиси в България за научна и развойна дейност,  предстои инвестиция и във Враца.  Караниколов припомни, че по Закона за насърчаване на инвестициите през 2018 г. са сертифицирани 28 проекта за 2541 работни места на стойност 841,36 млн. лв.", "date": "2019.01.28", "title": "Караниколов: Само в последните месеци дойдоха 4 компании с инвестиции за над 120 млн. лв."}
{"url": "https://www.24chasa.bg/novini/article/7268374", "text": "Социалната мрежа Фейсбук обяви днес в Брюксел, че през март ще задейства \"нови средства\" за борба с намесата в европейските избори в края на май 2019 г. Така компанията ще отговори на безпокойствата на обществеността и по-специално на тези на Европейската комисия, предадоха световните агенции. В началото на декември ЕК отправи призив за мобилизация срещу дезинформацията. Днес Ник Клег, който неотдавна беше назначен във Фейсбук на поста директор по глобалните въпроси, каза, че новите средства за борба срещу намесата в изборите ще бъдат задействани в края на март. Компанията ще направи освен това политическите реклами във Фейсбук по-прозрачни, предава БТА. Новите средства ще са сходни с тези, възприети в САЩ от компанията за изборите в средата на мандата миналата година. Според тези мерки всички политически реклами ще се складират в достъпна за обществеността база данни за период до 7 години. В тази база ще има информации за похарчените пари за рекламите, за това кой плаща за тях, данни за онези, които са видели рекламите, вкл. за възрастта, пола и местоположението на тези хора. Новите средства ще обхващат и онези реклами, които не подкрепят експлицитно даден кандидат или политическа партия, но са фокусирани върху силно политизиращи теми като например имиграцията. Фейсбук ще създаде и два нови регионални оперативни центъра, които ще се фокусират върху наблюдението на свързано с изборите съдържание. Те ще бъдат в офисите на компанията в Дъблин и в Сингапур. Тези центрове ще осигурят и защита срещу фалшивите новини, срещу езика на омразата или срещу прендамереното разубеждаване на дадена група от хора да гласуват. Ник Клег обясни, че всеки, който иска да прави кампания и да публикува реклами във Фейсбук ще трябва да получи разрешение за това от компанията. Клег опроверга твърденията, че Фейсбук продава данни на потребители. Представителят на Фейсбук каза, че неговата компания няма намерение да променя досегашния си модел, при който само рекламите се финансират, и да го замени с модела на платени услуги.\"Ние искаме Фейсбук да бъде универсална услуга. Ние вярваме, че всеки трябва да може да бъде свързан с всеки. Най-добрият начин да направим това е да предложим услугата безплатно и нашият модел на рекламиране ни позволява да правим точно това\", каза Клег. Ник Клег бе назначен на поста директор по глобалните въпроси във Фейсбук миналата есен. Той е бивш британски вицепремиер. Фейсбук бе обект на остри критики заради това, че не успя да разкрие кампании за манипулиране на американския електорат за изборите през 2016 г. Тези кампании са приписвани на Русия. Репутацията на Фейсбук бе помрачена и от скандала с аналитичната компания Кеймбридж аналитика. Скандалът беше свързан с използване на лични данни на потребители на Фейсбук за политически цели, без потребителите да са били информирани за това.", "date": "2019.01.28", "title": "\"Фейсбук\" затегна правилата за политически реклами преди евроизборите"}
{"url": "https://www.24chasa.bg/novini/article/7268409", "text": "Представители на САЩ и талибаните постигнаха принципно съгласие за рамката на мирно споразумение, предвиждащо бунтовниците да гарантират, че няма да укриват терористични групи на афганистанска територия, което може да доведе до пълно изтегляне на американските войски от Афганистан в замяна на примирие и преговори между талибаните и правителството в Кабул. Това каза американският специален пратеник за Афганистан Залмай Халилзад в интервю за в. \"Ню Йорк таймс\", цитирано от ТАСС, съобщи БТА. \"Ние имаме проекторамка, която е необходимо да се конкретизира, преди да се превърне в споразумение. За наше задоволство талибаните се ангажираха да направят каквото е необходимо, за да не позволят Афганистан да се превърне в платформа за международни терористични групировки или отделни лица\", заяви Халилзад, който оглавяваше американската делегация на преговорите с талибаните миналата седмица в катарската столица Доха. Висш американски служител каза, че талибанските представители са поискали да им бъде дадено време, за да обсъдят със своето ръководство искането на САЩ за преговори между бунтовниците и афганистанското правителство, а също за прекратяване на огъня като част от окончателно споразумение. Според американски и афганистански служители принципното съгласие за обсъждане на тези два въпроса се разглежда като пробив. По-рано американски медии съобщиха, че САЩ водят преговори с талибаните за възможността за изтегляне на американските войски от Афганистан в замяна на ангажимент от бунтовниците да не укриват терористични групи в контролираните от тях територии.", "date": "2019.01.28", "title": "САЩ и талибаните договорили рамката на мирно споразумение в Афганистан"}
{"url": "https://www.24chasa.bg/novini/article/7266639", "text": "      Докъде се простира безграничната обич на един брат към загиналата му сестра? 32-годишният секретар на Бачковския манастир Васил Апостолов с болка в душата говори за Славена. На 19 г. тя издъхва при жестока катастрофа с още шестима младежи. Прибирали се към Асеновград от пловдивска дискотека на 20 април 2008 г. “Нейната смърт ме съсипа. Няма ден, в който да не се сетя за сестра си”, споделя богословът. Привързаността си към нея е изразил с вдигането на масивна чешма, която наподобява параклис. Тя вече се извисява в южния двор на манастира. За градежа ѝ са използвани големи камъни и плочи, за да кореспондира с архитектурата на обителта. Лично негово решение е направата ѝ. “В Родопите има поверие, че така на покойника ще бъде отредено по-добро място на небето. Защото всеки, който пие от водата, споменава името на мъртвия”, обяснява Апостолов. По негова идея в момента се изработват три чучура от бронз. Единият ще представлява гълъб, вторият ще изобразява благославяща ръка, а третият - риба. “Символизират триединството на Бога и ще са уникални. След като бъдат готови, калъпите им ще бъдат унищожени и няма да се използват повторно”, уточнява Васил. Водата, която идвала от каптаж над манастира, била кристалночиста и студена. И ще блика от чешмата през цялата година. Очаква се да потече през пролетта. Най-отгоре е издълбан надпис “За молитвен спомен на божията рабина Славена”. “Взех решение да изградя чешма още преди да спечеля делото във ВКС, с което ми присъдиха обезщетение от 12 хил. лева заради смъртта на сестра ми”, допълва Апостолов. Именно този казус преобърна цялата съдебна практика за компенсации на близки и роднини на жертви при катастрофи. на Васил и неговия адвокат от Асеновград Валентин Ройнов. “Водехме дело не заради пари, а за справедливост. Братята и сестрите, бабите и дядовците също страдат, когато загубят близък на пътя”, посочва Васил. Именно той първи посрещнал страшната вест за смъртта на Славена. Полицаи го събудили с думите: “Ела да разпознаеш сестра си в моргата”. Васил изпаднал в шок. Само часове по-рано я изпратил усмихната на дискотека с приятелите ѝ. От 8 г. се грижил сам за нея, тъй като родителите им се намирали на гурбет в чужбина. Славена била най-близкият му човек. Споделяли си всички болки и радости. Братът Наложило се да ползва психологическа помощ. Нямал сили да съобщи на майка си и баща си и помолил това да стори чичо му. “С Васил и родителите му се познавам преди трагедията, водил съм им фирмени дела. Добри хора са, трудови. Борят се с живота. Направи ми впечатление, че синът им е много начетен. Завършил е духовна семинария в Пловдив и богословие в СУ “Св. Климент Охридски”. Занимаваше се активно и със спорт”, описва адвокат Ройнов. По думите му Васил е истински вярващ човек и стриктно спазвал християнските норми. “Когато имахме дела, той винаги казваше, че този ден е свързан с еди- кой си светец и ще ни върви”, припомня юристът. Според него Апостолов посрещнал с удовлетворение, а не с радост, решението на ВКС. “Парите не могат да върнат сестра ми”, отсича секретарят на Бачковския манастир. Присъдената сума щял да използва за покриване на разноските по чешмата. Градъж ѝ досега заедно с материалите погълнали близо 10 000 лева. “Инициативата му е похвална. Да, не всеки може да вдигне чешма в двора на обител. Но явно Васил е разказал на игумена мъката си и той е одобрил идеята му”, казва адвокат Ройнов. Седма година Апостолов управлява административните дела на втория по големина манастир у нас. Бил 20-годишен, когато започнал работа там като екскурзовод. Попаднал на изключително ерудирания тогавашен секретар на обителта Славчо Кисьов. “От него научих всичко за манастира”, допълва Апостолов. След смъртта на учителя си той заема неговото място. Това става по времето на игумен Борис, който беше отзован от Светия синод. Следващият игумен архимандрит Симон оставя Васил на поста. Казва за него, че е свестен и кротък. Работата на секретаря се изразява във водене на цялата документация - писма до институции, разпределяне на кореспондецията, организиране на срещи, при него е печатът на манастира. “Работата може би му осигурява някакъв душевен мир, защото заплащането не е високо като за млад човек. Трудно с такива доходи се издържа семейство”, смятат монасите в обителта. Възнаграждението му било около 700 лева. “Отговорен и дисциплиниран човек, на когото може да се разчита”, казва за Апостолов и настоящият игумен дядо Самуил. Самият секретар твърди, че ангажиментите и задълженията му са много. Освен всичко на него е поверена и доставката на свещи, както и записването на служби за здраве и упокой. Работата е динамична, изисква бързи решения. Затова и Васил няма много свободно време. Всеки час извън манастира гледа да прекарва с 2-годишното си дете и съпругата. Семейството живее в Асеновград. защото християнските добродетели трябва да се придобиват от най-ранна възраст. Преди лягане чета богословска литература. Обикновено си припомням реда на службите. Нямам любима книга”, казва Васил. Родителите му продължават да са в чужбина. “Не могат да превъзмогнат загубата на Славена”, добавя той. На неговата помощ разчита и възрастната му баба Славка, на която е кръстена загиналата му сестра. Съседите ѝ твърдят, че внукът ѝ често прескача да я наглежда и да ѝ напазарува. “Васил не е по призказките. Създава впечатление на затворен човек. Може би смъртта на Славена му е повлияла. Винаги обаче ще поздрави и ще се усмихне”, казват комшиите.", "date": "2019.01.28", "title": "Чешма параклис издигна за загиналата си сестра Васил, който преобърна съдебната практика за обезщетения при катастрофи"}
{"url": "https://www.24chasa.bg/novini/article/7268426", "text": "Въздухът в македонската столица продължава да бъде наситен с фини прахови частици до нива, преценявани като неблагоприятни за здравето на всички, независимо от възраст и общо здравословно състояние, предаде МИА. Скопие днес отново е начело сред най-замърсените градове в света в класация на ЕърВижуъл (AirVisual), базирана в Швейцария глобална база данни за качеството на въздуха, предаде БТА. Според данните нивото на фини прахови частици PM10 достига 362 микрограма на куб.м., а тези на PM2,5 - 271 микрограма на куб.м. Когато равнището на замърсеност на въздуха премине прага от 100 микрограма на куб.м. в две измервателни станции през два последователни дни, общината в Скопие е задължена да въведе извънредни мерки, посочва МИА.", "date": "2019.01.28", "title": "Скопие отново е най-замърсеният град в света"}
{"url": "https://www.24chasa.bg/novini/article/7268456", "text": "Стайко Стайков се е прибрал снощи с такси между 20 и 21 ч, след това лекар го е прегледал в дома му, а сутринта е отишъл в \"Пирогов\", каза главният секретар на МВР Ивайло Иванов на брифинг за мистериозния случай с отвличането на сина на Миню Стайков. Преди да бъде откаран с таксито е бил на друг адрес. Разследващите все още не могат да го разпитат, защото здравословното му състояние не позволява това. Има рана на главата, която е зашита, синини и охлузвания по тялото. Прокурорът по разследването срещу Стайкови Ангел Кънев каза, че преди сигнала за отвличането на Стайко Стайков с него се свързал адвокатът му и е заявил, че той ще се предаде в сградата на прокуратурата. До този момент не е имало данни за отвличане.", "date": "2019.01.28", "title": "Стайко Стайков е със зашита рана на главата, още не е говорил с полицията"}
{"url": "https://www.24chasa.bg/novini/article/7268466", "text": "Катастрофа затрудни движението на столичния бул. \"Черни връх\" днес. Два леки автомобила се сблъскаха и удариха други - паркирани коли. При инцидента са пострадали двама души, съобщиха за от пресцентъра на МВР. Ранените са прегледани от лекар, нямат сериозни наранявания.                                                                                                                                                                                                                                                                                                                       ", "date": "2019.01.28", "title": "Катастрофа на столичния бул. \"Черни връх\" затрудни трафика"}
{"url": "https://www.24chasa.bg/novini/article/7268478", "text": "Папа Франциск заяви вчера пред журналисти, че се опасява от кръвопролитие във Венецуела, но според думите му е прекалено рано да взема страна, защото това може да навреди още повече, предаде Ройтерс, цитирана от БТА. \"В момента подкрепям целия венецуелски народ, защото това са хора, които страдат\", каза папата пред репортери в самолета си при своето завръщане от Панама, където призова във Венецуела да бъде постигнато справедливо решение и да се зачитат човешките права. \"Страдам заради случващото се във Венецуела\", каза той. \"Кое ме плаши ли? Кръвопролитие\", заяви Франциск. \"Проблемът с насилието е това, което ме плаши. След всичките усилия, които бяха положени в Колумбия, случилото се в полицейската академия беше ужасяващо. Кръвопролитието на решава нищо\", каза папата. Той визира бомбения атентат срещу полицейската академия в колумбийската столица Богота, при която загинаха 21 души. Колумбийското правителство обвини за това бунтовническата групировка Армия за национално освобождение, която беше започнала преговори за мир с предишната власт. Франциск каза всичко това в отговор на думите на мексикански журналист към него, че венецуелците \"искат да чуят своя латиноамерикански папа\". Венецуелският президент Николас Мадуро се сблъсква с безпрецедентно предизвикателство за властта си, след като опозиционният лидер Хуан Гуайдо се провъзгласи за временен президент. Той обяви, че президентските избори са били манипулирани и че това е мотивирало действията му и спечели широка международна подкрепа, отбелязва Ройтерс. Вчера Израел и Австралия се присъединиха към страните, които признават Гуайдо за президент, а правителството на президента на САЩ Доналд Тръмп каза, че приема Карлос Алфредо Векио за дипломатически представител на Венецуела в Щатите. Аржентинският папа добави следното пред репортерите: \"Ако кажа \"слушайте тези или онези страни\", ще се поставя в някаква роля. Той допълни, че това би било неблагоразумие от негова страна и че по този начин само ще навреди. Великобритания, Германия, Франция и Испания заявиха, че ще признаят Гуайдо, ако до осем дни Мадуро не обяви, че свиква избори. Русия определи този ултиматум като \"абсурден\", а венецуелският министър на външните работи - като \"детински\". САЩ, Канада и повечето латиноамерикански страни, както и много от европейските настояват, че Мадуро е \"откраднал победата си\" на изборите през май, на които беше преизбран за втори мандат. През последните няколко години от страна на Ватикана и някои европейски и латиноамерикански лидери имаше опити да посредничат между Мадуро и опозицията, но всички бяха безуспешни.", "date": "2019.01.28", "title": "Папа Франциск: Страх ме е от кръвопролитие във Венецуела, народът там страда"}
{"url": "https://www.24chasa.bg/novini/article/7268568", "text": "Бедственото положение в област Смолян е отменено, съобщиха от Областната администрация. Остава в сила частично бедствено положение за прохода \"Превала\", който все още е затворен за снегопочистване. Обстановката в областта постепенно се нормализира. За републиканските пътища в община Доспат е въведено ограничение за товарните автомобили над 12 тона да бъдат без ремаркета и полуремаркета, информират от Областното пътно управление. Без електричество са все още две села в община Борино и две в Девин, както и с. Мугла в община Смолян.", "date": "2019.01.28", "title": "Отмениха бедственото положение в област Смолян"}
{"url": "https://www.24chasa.bg/novini/article/7268571", "text": "Археолози откриха винарни от гръцко-римския период в делтата на Нил в Египет, съобщи Асошиейтед прес. Разкопките са направени в Тел Ком ал Троги, северно от Кайро, в район известен с производството на вино в древността. В хранилищата не е намерено вино, предаде БТА. Хранилищата са изградени от кирпич, като от вътрешната страна са облицовани с варовикови блокове с неравномерна форма за контролиране на температурата. Гръцко-римският период в Египет започва от 4 в. пр. н. е. - от нашествието на Александър Велики, и продължава до ислямското нашествие през 7-и век. Египетските власти се надяват археологическите находки да съживят туризма, който пострада много от размириците след въстанието през 2011 г.", "date": "2019.01.28", "title": "Археолози откриха древни винарни в Египет"}
{"url": "https://www.24chasa.bg/novini/article/7266668", "text": "Истински бум на ипотечните заеми отчете БНБ за 2018 г. Общата сума на жилищните кредити вече е 10,5 млрд. лв., а ръстът им на годишна база - 11,4%. Още по-висок е при отпуснатите потребителски кредити - 9,1 млрд. лева - увеличение от 17,7% спрямо декември 2017 г. Общият ръст на раздадените заеми за м.г. е 8,4%. Вземанията на банките заедно с тези на лизинговите дружества са 57,3 млрд. лв. Експанзията на кредитите продължава вече втора година, като през 2017 г. бе 8,2%. Значителното раздвижване на кредитирането накара БНБ да предупреди баките да бъдат все така консервативни и да не разхлабват критериите при отпускането на заеми. “Кредитната активност се увеличава с нарастващи темпове в последните три години. Това е добре за икономиката, но увеличава и кредитния риск, който ще се прояви при промяна на икономическата ситуация.” Това заяви в интервю за“24 часа” в края на миналата година управителят на БНБ Димитър Радев. Той уточни, че централната банка е предприела две групи действия. Първата е решението за активиране на антицикличния капиталов буфер. От октомври 2019 г. банките ще заделят 0,5% от всеки кредит. Впоследствие срокът бе изтеглен за началото на тази година, а размерът на буфера за някои е увеличен до 0,75%. Планът на централната банка е да го вдигне до 1% от всеки заем през 2020 г. Втората мярка доведе до промени в наредби за оценка на кредитния риск и изискване от банките да преценяват рисковете и да затягат критериите за подбор на получатели на ипотеки. В последното издание на бюлетина на Асоциацията на банките в България Радев казва, че кредитните портфейли представляват първостепенен източник на оперативен доход за банките, но растежът на кредита е съпроводен с поемане на нов риск. Управителят ан БНБ посочва, че вероятността от материализиране на този риск би нараснала при забавена икономическа активност или конюнктура спрямо наблюдаваната през последните няколко години. “Към момента виждаме все по-силни индикации за възможни проблеми и повишена несигурност - на глобално ниво и в еврозоната, които по определени канали биха могли да донесат негативни ефекти и в България”, посочва Радев. От асоциацията на банките твърдят обаче, че няма повод за притеснение, тъй като не са снижили критериите си при отпускането на кредити. Банковата система била в изключително добро състояние, което се доказвало и от рекордната печалба за сектора през миналата година. Темпът на нарастване на ипотеките е над този на доходите, който е около 9,3%. Той надвишава близо три пъти ръста на икономиката, който за 2018 г. е около 3,2%. По-умерено и овладяно е увеличението на фирмените депозити, стойностите на което са много по-близо до ръста на икономиката. Заемите за бизнеса са се увеличили с 5,4% на годишна база през декември 2018 г. и в края на годината те достигат до 32,7 млрд. лв. Ниските лихви, повишаващи се доходи и намалена безработица - тази комбинация тласка търсенето на ипотечни заеми в посока нагоре вече трета година Средната лихва е около 3,26%, а годишният процент на разходите, който показва реалната цена на кредита, е около 3,56%. Безработицата е под 5 на сто, доходите растат с по 9% трета поредна година. Битката за клиенти между банките, а вече и между тях и небанкови финансови институции, намира израз в предлагането на пазара на все по-атрактивни оферти, които стимулират търсенето. Промоции има вече всеки месец и по най-различни поводи. Използваните все по-широко опции за предоговаряне и за рефинансиране на ипотечните заеми също внасят спокойствие у кредитополучателите. Според отчетите на банките над 2/3 от ипотеките вече са рефинансирани. Третият фактор, който ускорява ръста на ипотеките, е имотният пазар. Покачването на наемите прави привлекателна и икономически оправдана покупката на имот с цел инвестиция. Все повече експерти обаче предричат изчерпване на ръста на цените като фактор за бума на ипотеките. Прогнозите за тази година са за ценово спокойствие на жилищния пазар. Безспорно е значението на потребителското търсене за ръста на икономиката, а тя на свой ред осигурява ръст на доходите. Тази зависимост се наблюдава вече трета поредна година, при която търсенето е основен двигател за ръста на икономиката. Банкери, финансисти и експерти са категорични, че от средата на тази година лихвите ще тръгнат нагоре, а икономическият цикъл ще смени посоката си. Надеждите са темпът на увеличаване на лихвите да не бъде рязък, а икономиката да не забавя значително темповете си на растеж. Най-честите прогнози са за втората половина на тази година лихвите по ипотеките да се повишат с 0,2-0,4% за старите заеми. Годишният процент на разходите няма да се промени чувствително, тъй като някои експерти очакват банките да задържат нивото на таксите и комисионите- от една страна, за да запазят платежоспособността на клиентите си, и от друга - да ги задържат. При ипотечните заеми длъжникът получава голяма сума пари, която погасява за дълъг период от време. Затова е добре да се отчетат някои рискове и възможност за тяхното минимизиране. Първият риск е свързан с промени в лихвените нива, каквито сега предстоят. Съветът на някои експерти е при сключването на нова ипотека или при рефинансиране на стара да се предпочитат фиксирани лихви. Вноските при тях са малко по-високи, но в замяна на това прогнозируеми и относително постоянни през периода на погасяване на заема. При договорите с “плаващ курс”, кредитополучателят никога няма да знае каква сметка има да плаща следващия месец. Вторият капан са множеството допълнителни разходи, които оскъпяват ипотеката. Ще има такса за разглеждане на заявлението, за обмяна на валута, ако искате сумата за покупка на имота да е в евро, тъй като цените са в такава валута, за прехвърляне на пари от сметка по друга, за издаване на кредитна карта. Някои банки настояват, че оценките се осъществява само от акредитирани техни експерти. Плащането е от очакващия заема, а от оценката зависи размерът на кредита. Третата клопка са рисковете и застраховките. Застраховка на имота, закупен в ипотеката и заложен в полза на банката, е разумна и оправдана. Повечето банки обаче не се задоволяват само с нея, а настояват за застраховка “Живот”, дори за полица, осигуряваща ги срещу рисковете от неплащане на кредит. На четвърто място, договорът за кредит трябва да има основно разумни ограничения. Такива са например забраната да се продава, под наем, аренда, повторно план апартаментът без съгласието на кредитната институция. Ако обаче в него има клаузи, които въвеждат други ограничения, то е най-добре да се консултирате с юристи и финансисти. Цените на имотния пазар също крият рискове пред получателя на ипотека. Те могат да доведат до намаляване на източника на доход - ако с наема се изплащат вноските по заема, или до обезценка на обезпечението, т.е. до излишък от стойността на кредита на пазарната цена на ипотечния апартамент. Рискове пред залога. Ипотекирания имот може да бъде унищожен поради бедствие или пожар, обезценка. Тогава банката може да поиска допълване на гаранциите с друг имот или преразглеждане на договора. МАРТИНА ДИМИТРОВА ко не искате да ползвате кредити за покупката на една или друга стока, то тогава можете да се опитате да заделите нужната сума за това. Но за това е нужно търпение и преодоляване на неприятното усещане от спестяването в крактосроченв план, съветват психолози. А въпросното усещане може да се замени с приятното от предствата, че в дългосрочен план ще се разполага с определена сума за харчене. Всеки някога е спестявал и е усещал задоволството от това, че няма повод за притеснение при възникване на допълнителни разходи. А и спестяването е отложено във времето потребление. Една от основните стъпки към заделянето на пари е изготвянето на минимален бюджет. В него трябва да са включени разходите по жилището, сметки, пари за храна и транспорт. Когато се изчисли сумата, която покрива това, тя може да се съпостави с харчовете в момента, или т.нар. текущ бюджет. И разликата между двата дава сумата, която може да бъде спестена. От CNBC посочват няколко навика, които могат да помогнат в плана за спестяване. Единият е да се автоматизират разходите. Като например сумата, която се е получила като разлика между минималния и текущия бюджет, да са насочва автоматично към спестовна сметка. Същото правило може да бъде използвано и за парите, които отиват за покриване на различни разходи или изплащане на заеми. Това гарантирало, че няма да бъде пропуснато плащане на сметка или друго задължение, което да доведе до натрупване на лихви и увеличение на дължимите суми. Друга препоръка е да се следат дневните разходи, като за целта може да се използват специализирани мобилни приложения или просто да се водят записки в тефтер с конкретните суми. Така може да се окаже, че оптимизирането на дребни ежедневни разходи води до освобождаване на средства. От изданието Business Insider дават пример с харченето на пари за обяд и кафе през работния ден, а вместо това може да се носят храна и напитки от вкъщи. И спестените пари да се слагат в отделна сметка. И ако благодарение на това дневните разходи бъдат намалени с 5 лева на ден например, то за една година в нея ще се съберат 1245 лева при отчитане на работните дни. Към това върви препоръката за планиране на менюто вкъщи за седмица напред. Това ще помогне най-вече в случаите, когато се оказва, че се изхвърлят хранителни продукти, които не са били използвани. И понеже всеки има нужда и от социален живот, излизането с приятели също може да бъде оптимизирано финансово. Ако примерно в ресторанта порцията салата или основно ядене е голяма, то тя може да бъда споделена с друг. Така и за двамата сметката ще бъда намалена. Дори да се поръча само салата и да се изпие чаша вино, то в приличен ресторант това струва минимум 10 лв., а със споделянето може да се икономисат поне 2,50 лв. Ако решите и да хапнете, спестената сума може да стане 5 и повече лева. Така за месец могат да се натрупат още 20 лв., ако излизате веднъж седмично, които да добавите към спестовата си сметка. Друг начин за ежедневно спестяване е ползването на обществения транспорт вместо ходенето на работа всекидневно с кола. Автомобил от среден клас в градски условия харчи около 8 литра гориво на изминати 100 км. И ако за отиване на работа и връщане на ден се изминават 10 км, ще се нужни приблизително 20 литра гориво месечно. При средна цена от 2 лева на литър бензин и дизел в момента това прави към 40 лв., което се равнява на 2 лева на ден. В същото време годишната карта за градски транспорт в София осигурява пътуване срещу 1 лев на ден. На месец спестената сума не изглежда значителна - към 20 лева, но за година това са още едни 240 лв., които да добавите към икономисаните 1245 лв. от обяд и кафета. Малки суми могат да се спестяват и от онлайн пазаруване, ако го правите редовно. Като например да споделите допълнителната такса за доставка. Достатъчно е само да се поинтересувате дали ваши близки, приятели или колеги ползват същите сайтове като вас. Тогава спокойно можете да обедините поръчките и да се плати само една такса за доставка. Повече от тривиално е, но изключването от мрежата на електронни устройства, които не ползвате в момента, също пести пари. От това простичко действие може да бъдат икономисани около 5% от месечната сметка за ток. Всеки страничен доход извън редовния също може да бъде заделен в спестовната сметка. Това може да е бонус от работата ви или допълнителни средства от странична дейност. Сметките показват, че следването на тези простички правила може да осигури спестявания от поне 1500 лв. на година. А като враг номер 1 на заделените пари финансистите посочват импулсивността. Поради това препоръчват да се изчака 48 часа, преди да се пазарува. Това се отнася най-вече за онлайн покупките. След този срок ще сте далеч по-сигурни дали нещо ви е наистина нужно или не и ще можете да разграничите необходимите разходи от тези за неща, които просто сте пожелали да имате за момента. И още - при пестенето изчислете стойността на това, което искате да купите, за да имате конкретна цел и сума, която да съберете. Ако целта ви е дългосрочна и искате да подсигурите пари, които да запазят стандарта ви и след пенсиониране, то повечето експерти препоръчват да имате пoнe oceм гoдишни зaплaти извън пенсията, която ще получавате.", "date": "2019.01.28", "title": "Ипотеките задминаха по ръст доходите. БНБ предупреди банките, те обаче са спокойни"}
{"url": "https://www.24chasa.bg/novini/article/7268584", "text": "Броят на жертвите на катастрофи по пътищата в европейската част на Франция е достигнал рекордно ниско равнище през миналата година, когато са загинали 3259 души, съобщи премиерът Едуар Филип, цитиран от Франс прес. 116 живота са били спасени с намаляването на скоростта по второстепенните пътища, уточни премиерът. Ограничението на скоростта до 80 км/ч, въведено на 1 юли миналата година, е силно оспорвано, особено сред поддръжниците на движението на \"жълтите жилетки\", които протестират от ноември миналата година срещу данъчната и социалната политика на правителството, предава БТА. Филип подчерта, че има възможност за дискусии по този въпрос в рамките на големия национален дебат, започнат неотдавна от френския президент Еманюел Макрон в опит да уталожи гнева на \"жълтите жилетки\". \"Всички, които дойдат да направят предложения за запазване и дори подобряване на тези вече добри резултати, ще бъдат добре дошли. Подет е голям дебат, ще има място за предложения\", увери премиерът. В отвъдморските територии на Франция са били отчетени 244 смъртни случая при катастрофи. Общо това прави за цяла Франция 3503 души. С това резултатите през миналата година надхвърлят тези от 2017 г., когато при катастрофи загинаха само 3427 души, но 2018 г. се оказва втората година с най-ниска смъртност по френските пътища. Всички други индикатори сочат спад: броят на катастрофите е спаднал с 4,8 на сто, броят на ранените - с 5,4 на сто. Броят на ранените, приети в болница, е намалял с 24,8 на сто. \"Горди сме с резултатите и с тези спасени животи\", подчерта Филип. Според правителството резултатите са щели да бъдат още по-добри, ако радарите по пътищата не бяха станали обект на вандализъм в рамките на движението на \"жълтите жилетки\", които се противопоставят на въведеното ограничение на скоростта. Според протестиращите радарите символизират \"рекета\" от страна на държавата. Вътрешното министерство съобщава, че 60 на сто от радарната мрежа е била извадена извън строя. Досега разрешената максимална скорост по този тип пътища беше 90 километра в час. Сега според разпоредбата тя става 80 километра в час по всички двупосочни пътища, с по едно платно във всяка посока, без централен разделител (мантинела, бариера, насип и др).", "date": "2019.01.28", "title": "Едуар Филип: Броят на загиналите при катастрофи във Франция за 2018-а е рекордно нисък"}
{"url": "https://www.24chasa.bg/novini/article/7268585", "text": "Не смятам, че едни предсрочни избори могат съществено да повлияят на сроковете за приемане на еврото, каза пред журналисти финансовият министър, запитан дали евентуални предсрочни парламентарни избори могат да променят сроковете за влизането на България в Еврозоната. Сроковете могат да бъдат променени само ако ангажиментите, които сме поели за промени в законодателството и за тясно сътрудничество в банковия надзор, не бъдат спазени. Сегашното правителство е изявило желание това да се случи, но евентуално друго правителство може да желае друго, каза Горанов. Ако обаче за известно време няма парламент и това не даде възможност за законодателни решения, все пак е възможно да се отдалечим от приемането на еврото, каза Горанов. Чух заявки от Левицата, че не трябва да се бърза с еврото и в този смисъл, политически рискове пред този процес винаги може да има, допълни той. По повод думите на президента Радев от днес, че има срив в инвестициите, Горанов каза, че инвестициите не само не са се сринали, а и растат. Това се вижда с новите производствени предприятия, каза той. За съжаление, не отива на високопоставени политици да се подвеждат по сравнението на неокончателни с окончателни данни от статистиката, каза финансовият министър. Когато излязат окончателните данни за 2018 година ще се види, че инвестициите не само не са се сринали, но са и нараснали, така както през 2017 година са се увеличили спрямо 2016 година, добави Горанов. Очевидно с думите, че са нужни предсрочни избори, държавният глава заявява, че не одобрява сегашното правителство, каза Горанов. Аз обаче мога да кажа много добри неща за сегашното правителство - като например, увеличението с 30 процента на Брутния вътрешен продукт за последните няколко години, имаме 40 процента повече данъчни приходи в бюджета и увеличение с 50 процента на минималната работна заплата и то до края на 2018 година. Това са все неща в полза на хората, но всеки има право на политическа позиция. Единственото което е сигурно е, че президентът има право на подобен коментар, каза Горанов. Няма нито един лев в разходната част на бюджета, който да надхвърля гласуваните със закона за държавния бюджет разходи, каза още Горанов, запитан дали е съгласен с думите на президента Радев, че парите от бюджета се харчат непрозрачно. Не от вчера правителството има право да размества отделни разходи в бюджета - това го имаше и в закона за бюджета от 1996 година и тогава дори не се искаше решение на МС, а ставаше само с подпис на министър на финансите, каза Горанов. С решение на първото правителство на Бойко Борисов приехме закон за публичните финанси и това се вменява в задължение на правителството, уточни той. Запитан за коментар за обвиненията от страна на президента за непрозрачност при избора на изпълнител на определени поръчки, по точно за изтребителите Ф16, Горанов каза, че изборът на Локхийд Мартин /производител на бойната машина/ е бил възможно най-прозрачен - с дебат и с решение в парламента. Друг е въпросът дали по какъв начин се вижда това от отделните заинтересовани стани, добави той . Ако гледате днес отчета на президента - думата \"изтребители\" фигурира много повече от думата \"политика\" и думата \"доход\", посочи финансовият министър.", "date": "2019.01.28", "title": "Горанов: Няма срив на инвестициите, а разходите в бюджета се правят напълно законно"}
{"url": "https://www.24chasa.bg/novini/article/7268590", "text": "Областният предизборен щаб на ГЕРБ-София проведе редовно заседание. По време на него бе представена хронограма на предстоящите партийни мероприятия до края на годината, съобщиха от пресцентъра на ГЕРБ- София Щабът е председателстван от областния координатор на ГЕРБ-София и административен секретар на ГЕРБ Цветомир Паунов, като в него влизат още председателят на групата общински съветници от ГЕРБ в СОС Малина Едрева, председателят на Столичния общински съвет Елен Герджиков, зам.-председателят на СОС Николай Стойнев, координаторите на ГЕРБ в столичните 23, 24 и 25 МИР Александър Ненков, Евгения Алексиева и Татяна Георгиева, председателят на Младежи ГЕРБ-София Ивайло Петков, както и народни представители, общински съветници и районни кметове. В рамките на заседанието членовете на щаба направиха своите предложения за попълване на графика, визията за кампанията и последващите мероприятия. На срещата бе разисквана и комуникационната политика на предстоящата кампания, която ще бъде насочена към представянето на свършената работа в София в различни сфери. По време на предизборния щаб бе обсъден също така гражданският диалог „Европа в нашия дом“, който ще обхване всички областни градове. Неговата цел е да покаже какво е донесла на България европейската солидарност, като в него ще се включат представители на изпълнителната, законодателната и местната власт.", "date": "2019.01.28", "title": "ГЕРБ-София се стяга за изборите - направи си хронограма"}
{"url": "https://www.24chasa.bg/novini/article/7268602", "text": "Днес почина Румяна Гунинска, дългогодишен служител като тонрежисьор в БНТ. Опелото ще се състои на 31 януари 2019 г. в църквата на Централните софийски гробища.                                                                                                                                                                                                                                                                                                                       ", "date": "2019.01.28", "title": "Почина дългогодишната тонрежисьорка в БНТ Румяна Гунинска"}
{"url": "https://www.24chasa.bg/novini/article/7268655", "text": "Задържаха двама мъже от село Крушари, област Добрич, за участие в телефонни измами – съобщават от Областната дирекция на МВР. На 26 януари в полицията се жалва 74-годишна жена от село Стожер за това, че е получила обаждане на домашния си телефон от непознат мъж, представящ се за служител на МВР. Той й казва, въвеждайки я в заблуждение, че е необходимо съдействието й за предотвратяване на телефонни измами. В хода на разговора, мнимият полицай успява да заблуди и брата на жената, който живее на същия адрес. Малко по-късно жената предава сумата от 1800 лева лични средства и сумата от 2160 лева от брат й. След проведени полицейски действия е установен извършителят, взел парите от жената. С полицейска мярка за срок от 24 часа е задържан 57-годишен мъж от село Крушари. Паричната сума, обект на посегателството, е иззета по надлежния ред. В рамките на полицейското разследване е установен и още един участник в телефонни измами – на 31 години от Крушари. В хода на работа е установено, че двамата мъже са съпричастни към телефонна измама на територията на град Генерал Тошево, извършена на 25 януари – казват от полицията. При измамата, възрастна жена предава на мъжете сумата от 800 лева под предлог, че помага на полицейски инспектори за залавянето на извършители на телефонни измами.", "date": "2019.01.28", "title": "Заловиха двама телефонни измамници от село Крушари"}
