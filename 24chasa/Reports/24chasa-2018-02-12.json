{"url": "https://www.24chasa.bg/novini/article/6713222", "text": "Отнеха правата на 15 фирми, които извършват посредническа дейност по наемане на работници в чужбина през изминалите две години. Причините са констатирани нарушения от “Главна инспекция по труда”. През 2016 г. са заличени 11 фирми, докато през миналата те са били 4. Инспекторите са установили, че фирмите събират такси от търсещите работа за посредничеството. Освен това са изпращали на работа в чужбина, без да са сключили договор с чуждестранен работодател. Те не предоставяли и трудов договор за наемане на работа, отчетоха от Агенцията по заетостта. Сред нарушенията са и липсата на пълна информация в трудовите договори, включително данни за длъжността, срока за работа, работното време, заплатата и битовите условия. Инспекторите съветват българите да тръгват на работа в чужбина само със сключени договори. Освен това те напомнят да се направи и проверка в регистъра за посредническите фирми. Сигналите от българи на работа в чужбина са най-вече за неспазено изискване възнагражденията да бъдат равни на минималните заплати в приемащата държава, казаха от ГИТ. При използване на фирми посредници често нарушение е липсата на индивидуален трудов договор с работодател от приемащата държава, който трябва да бъде предоставен преди заминаването. Друго често нарушение е, че посредниците или предприятията, които осигуряват временна работа, или работодателите, които командироват свои работници и служители, не ги информират за условията на труд и заплащане в приемащата държава. Когато от хората се изискват суми за различни такси, а комуникацията се води само по интернет или се уговарят срещи извън офиси, това е сигурен знак, че става въпрос за измамни практики, предупредиха трудовите инспектори. ", "date": "2018.02.12", "title": "Заличиха 15 фирми, които изпращат  работници в чужбина"}
{"url": "https://www.24chasa.bg/novini/article/6713383", "text": "Бившият грузински президент Михаил Саакашвили, , пристигна в Полша, съобщи говорителка на полската гранична охрана, цитирана от Франс прес и БТА. Саакашвили \"се намираше незаконно на украинска територия и затова бе върнат в страната, от която е влязъл в нарушение на украинския закон\", заяви по-рано граничната охрана на Украйна. По-рано партията на Саакашвили съобщи, че той е бил арестуван в ресторант в центъра на Киев от униформени мъже без отличителни знаци. Михаил Саакашвили отначало бе съюзник на украинския президент Петро Порошенко, но впоследствие стана негов яростен противник. През юли м.г. Порошенко го лиши от украинското му гражданство, което му беше дал през 2015 г. На 10 септември Саакашвили влезе насилствено в Украйна от Полша, изтласквайки граничарите с помощта на стотици свои привърженици. Според украинската прокуратура Саакашвили е искал да вземе със сила властта чрез неотдавнашните демонстрации на негови поддръжници, които според Киев са били финансирани от обкръжението на сваления през 2014 г. бивш проруски президент Виктор Янукович.", "date": "2018.02.12", "title": "Експулсираният от Украйна Михаил Саакашвили пристигна в Полша"}
{"url": "https://www.24chasa.bg/novini/article/6713283", "text": "България очаква да получава азерски газ от 2020 г. Това е заявил Бойко Борисов в интервю за азербайджанската информационна агенция “Тренд”. Премиерът казва, че страната ни е заинтересувана от реализацията на стратегически транспортни и инфраструктурни проекти като Южния газов коридор, които свързват Европа и Азербайджан. В средата на януари тази година Борисов заедно с министрите на енергетиката, транспорта, земеделието и икономиката бяха на официално посещение в Баку. Те бяха поканени от президента Илхам Алиев по повод откриването на директната авиолиния София-Баку. На срещата беше договорено от 2019 г. България да може да ползва 1 млрд. куб. метра газ от азербайджанското находище “Щах Дениз”. Той ще бъде доставян по газопровода ТАНАП, който свързва Азербайджан с Грузия, Турция и Гърция. Той е част от Южния газов коридор и ще е готов до края на 2018 г. От юни ще започне изграждането и на конектор от Гърция до България. В интервюто си за “Тренд” Борисов коментира и конфликта между Азербайджан и Армения за Нагорни Карабах. Според премиера той може да бъде разрешен само по политически път. “Принципната позиция на България е, че конфликтът може да се реши единствено чрез преговори и с посредничеството на Минската група на Организацията за сигурност и сътрудничество в Европа (ОССЕ) и нейните съпредседатели, със съдействието на ЕС, както и чрез активен диалог между ръководителите на Армения и Азербайджан”, казва Борисов. Конфликтът между двете страни в Южен Кавказ започна през 1988 г., когато Армения предяви териториални претенции срещу Азербайджан. В резултат на последвалата война през 1992 г. арменските въоръжени сили окупираха 20% от Азербайджан, включително Нагорни Карабах.", "date": "2018.02.12", "title": "Борисов: Очакваме азерски газ от 2020 година (Обзор)"}
{"url": "https://www.24chasa.bg/novini/article/6713410", "text": "Американският президент Доналд Тръмп поиска от Конгреса 716 милиарда долара за военни разходи през 2019 финансова година, която започва на 1 октомври тази година. Това съобщи на брифинг в Пентагона заместник-министърът на отбраната Дейвид Норкуист,  За базовите нужди на Пентагона се предвижда да бъдат отпуснати 617 милиарда долара, за продължаване на военните операции в Афганистан, Ирак, Сирия, Йемен, Сомалия и други страни – 69 млрд. долара. Още 30 млрд. са средствата за поддържане на бойната готовност и модернизацията на ядреното оръжие. Горната граница на отбранителните разходи за настоящата финансова година беше одобрена от законодателите в размер на почти 700 млрд. долара, включително 629 млрд. за базови нужди и 71 млрд. за операции в чужбина. Законопроектът за отпускането на тези средства до момента не е утвърден. Предлаганият от администрацията на Тръмп военен бюджет ще „позволи на Пентагона да изпълнява задачите, поставени в публикуваната на 19 януари Стратегия за национална сигурност на САЩ“. В този документ се казва, че министерството на отбраната на САЩ трябва да бъде готово за „дългосрочно стратегическо съперничество с Русия и Китай“, напомни заместник-министърът на отбраната Дейвид Норкуист.", "date": "2018.02.12", "title": "Тръмп поиска 716 млрд. долара за отбрана"}
{"url": "https://www.24chasa.bg/novini/article/6713263", "text": "Бившият депутат Георги Кадиев всеки ден оставя колата си на паркинга на Народното събрание в центъра на София, без да има право на това. За това сигнализира читател на “24 часа”. Той изпрати снимки на джип, за който е проверено, че е собственост на фирма “Енерджи съплай” ЕООД на съпругата на Кадиев. “Лично Кадиев всеки ден паркира този джип там, охраната го вижда, но не казва нищо”, обясни човекът. Паркингът се намира между сградите на парламента и на Светия синод. Всички останали паркоместа около него са синя зона, а тези са отделени специално за депутатите по договор между НС и общината. Синята зона за месец струва 650 лв. при служебен абонамент. За предплата 1 г. се приспадат 10%. Кадиев не е депутат от 11 месеца - т.е. той е ощетил общината досега с около 7000, лева, пресмята източникът на “24 часа”. Ако паркира ден за ден, се плаща по 2 лв. час, но на 2 часа автомобилът трябва да се мести, а джипът по цял ден е там, продължи той. На паркинга на парламента нямат право да спират други коли освен на депутати, обясниха от Центъра за градска мобилност. За спазване на забраната следял служител на парламента. В случаите, в които има нарушител, той трябва да информира Центъра за градска мобилност. Такъв сигнал там не е постъпвал, обясниха от общинското дружество. Към паркинга има будка с полицай. НСО и охраната на парламента нямат отношение към него, заявиха обаче от Народното събрание. Отричам всичко, каза Кадиев и затвори телефона, преди да чуе цялата информация.", "date": "2018.02.12", "title": "Читател: Кадиев паркира като депутат, без да е такъв от 11 месеца"}
{"url": "https://www.24chasa.bg/novini/article/6713278", "text": "Приходите на българските хотелиери от нощувки през декември 2017 г. са били 44,3 млн. лв. - с 6,6% повече от същия месец на предната 2016 г., съобщи статистиката. Самият брой на нощувките през последния месец на м.г. е бил общо 833 хил. Макар че е най-голям за този месец от годината от 2012 г. насам, ръстът на самите нощувки в сравнение с година по-рано е по-нисък от ръста на приходите - той е само 3,1%. Три четвърти от нощувките през декември 2017-а са направени от българи. Престоят на един чужденец в български хотел средно е малко по-голям от престоя на един българин - 2,3 нощувки срещу 1,8. Тенденцията от последните години по-висока заетост да има в хотелите с по-висока категория, а по-ниска - в нискокатегорийните, продължава и през последния месец на 2017 г. В хотелите с 4 и 5 звезди средната заетост е била 32,3%, докато в тези с 3 звезди - само 23,9%. В най-евтините хотели - с 1 и 2 звезди, заетостта е още по-ниска - едва 15,7%. Три четвърти от чуждите туристи отсядат именно в хотели с 4 и 5 звезди, докато предпочитанията на българите не са ясни - техните нощувки са разпределени поравно между всички видове хотели. ", "date": "2018.02.12", "title": "6,6% ръст в приходите от нощувки"}
{"url": "https://www.24chasa.bg/novini/article/6713325", "text": "Македонският премиер Зоран Заев получи подкрепа от турския президент Реджеп Тайип Ердоган за решаване на спора с Гърция за името на Македония, предадоха македонските медии. На срещата Заев бе придружаван от министъра без портфейл Аднан Кахил, а президентът Ердоган - от вицепремиера Хакан Чавушоглу. На срещата бе констатирано, че двете приятелски страни имат потенциал за развитие на икономическото сътрудничество чрез увеличаване на турските инвестиции, както и чрез нови инициативи от страна на Македония, съобщава БТА. Турският президент подкрепи инициативата на премиера Заев за увеличаване на квотите за износ на телешко и агнешко месо в Турция и каза, че ще предаде становището си на турското правителство. Ердоган изрази подкрепа и насърчи турските бизнесмени да инвестират в Македония. Заев подчерта, че за гражданите на Македония е много важна всяка дейност и инвестиция, която влияе за повишаване на жизнения стандарт и открива нови работни места в Македония. В тази насока той благодари на президента Ердоган за развитието на икономическите отношения, както и за подкрепата на Турция за членство на Македония в НАТО и ЕС. Презиентът Ердоган подкрепи политиката на добросъседство, водена от Македония, и процеса на решаване на спора с Гърция за името с оценката, че това е нещо добро за Балканите и за евроатлантическите перспективи на Република Македония.", "date": "2018.02.12", "title": "Заев получи подкрепа от Ердоган за решаване на спора за името на Македония"}
{"url": "https://www.24chasa.bg/novini/article/6713339", "text": "Правозащитни организации осъдиха президента на Филипините Родриго Дутерте, който според тях насърчава насилието срещу жени, предаде ДПА. На среща миналата седмица с над 200 предали се комунистически бунтовници, включително 48 жени, Дутерте произнесе реч, в която между другото каза, че войниците трябвало да прострелват жените бунтовнички във вагината, защото без нея били безполезни, предаде БТА. \"Това изказване насърчава филипинските сили да извършват сексуално насилие по време на въоръжен конфликт, което е нарушение на международното хуманитарно право\", заяви правозащитната организация \"Хюман райтс уоч\" и напомни, че не за пръв път Дутерте прави подобни обидни изявления по адрес на жените, накърняващи тяхното достойнство. Представители на филипинската организация за защита на правата на жените \"Габриела\", кръстена на Габриела Силанг, оглавила бунта срещу Испания през втората половина на 18 век, също осъдиха думите на Дутерте. Според тях неговото изказване потвърждава, че страната се управлява от опасен мачист и фашист. Думите му подтикват \"фашистките сили във Филипините да извършват още по-кървави нарушения на правата на човека и още по-сериозни отклонения от международното хуманитарно право\", казва Еми Де Хесус, представителка на организацията. Миналия месец Дутерте бе отново обект на критики, като каза, че ще предложи 42 девици, за да привлече туристите в страната, а миналия май каза пред войници, че ще ги защити срещу обвинения, дори ако изнасилят жени, докато прилагат военното положение в Минданао.", "date": "2018.02.12", "title": "Филипинският президент призова да се стрелят жените бунтовнички"}
{"url": "https://www.24chasa.bg/novini/article/6713184", "text": "Руски военни са сред загиналите при масивни удари на армията на САЩ, извършени в средата на миналата седмица срещу сили на режима на Асад в провинция Деир ез Зор, сочат различни източници, цитирани от сайта “Глоубъл рисърч”. Информациите са неофициални и силно се разминават в цифрите. Според бившия командир на сепаратистите в Донбас Игор Горкин (Стрелков) при американските бомбардировки на 7 и 8 февруари са загинали над 100 руснаци от частната военна компания “Вагнер”. Той твърди даже, че източници от Сирия сочели над 600 загинали и ранени руски наемници. Но се съмнява, че това е възможно, тъй като цялата обстрелвана колона не наброявала повече от 500 души. Миналата сряда информационни агенции съобщиха, че по време на ударите на САЩ има 100 загинали бойци от проправителствените сирийски сили. Самолети, хеликоптери и дронове обсипали с бомби и ракети между 300 и 500 пехотинци, подкрепяни от танкове и артилерия. Източници на Пентагона твърдят, че са убити 100 сирийски бойци. На 8 февруари телевизия Ен Би Си изказва предположение, че е възможно сред сирийските военни да е имало и руснаци от “Вагнер”. Автор на в. “Вашингтон таймс” с връзки в американското разузнаване пък говорил с кюрдски командир, наречен ген. Хасан, който заявил, че “сред жертвите има няколко руснаци, вероятно наемници”. Блогове подхващат тези информации и в тях броят на жертвите нараства от 100-200 до стотици. В интернет вестника на Гари Каспаров авторът Тигран Хемалян нарича това първо сражение между спецчасти на САЩ и Русия и първи бой от третата световна война. Си Ен Ен цитира Пентагона, според който слуховете за убити руснаци се разследват. От военното ведомство на САЩ твърдят, че руснаците са били предварително уведомени за готвените удари. От министерството на отбраната в Москва посочват, че руски униформени в района няма. ", "date": "2018.02.12", "title": "Слухове за поне 100 убити руснаци в Сирия от US удари"}
{"url": "https://www.24chasa.bg/novini/article/6713358", "text": "Председателят на Европейския съвет Доналд Туск заяви на Турция, че трябва да „избягва заплахи или действия срещу която и да е страна членка на ЕС и вместо това да се отдаде на добросъседски отношения, на мирното уреждане на споровете и на териториалния суверенитет“, предава Ройтерс, цитирана от \"Фокус\". Туск направи този коментар по време на разговор с президента на Кипър Никос Анастасиадис, след като Никозия обвини турските въоръжени сили, че пречат на изследователски кораби да търсят газ в Източно Средиземно море. Кипър обвини турската армия, че пречи на наетите от италианската петролна компания „Ени“ кораби да приближават мястото, където търсят газ в морския шелф.", "date": "2018.02.12", "title": "Туск: Турция трябва да избягва заплахи по отношение на страните от ЕС"}
{"url": "https://www.24chasa.bg/novini/article/6713376", "text": "Детски рожден ден се превърна в кърваво меле в събота в германския град Швалмщат. Празникът бил на хора от България, съобщи местната полиция. Гостите били поканени в местен общински клуб. Те се скарали по все още неясна причина за властите и спорът бързо прераснал в бой. Трима възрастни и четири деца са пострадали. Линейки пристигнали на празненството да помогнат на ранените. В това време част от гостите се стекли в близкото полицейско управление да подават сигнали едни срещу други. Все още не е ясно каква е причината за скандала, тъй като никой не говори немски, уточняват още от полицията.", "date": "2018.02.12", "title": "Нашенци се бият на детски рожден ден в Германия, 7 ранени"}
{"url": "https://www.24chasa.bg/novini/article/6713141", "text": "Мечтите на двойка американци, които искаха да се откажат от традиционния начин на живот и да плават около света, бяха попарени, след като лодката им потъна след само два дни в морето. Танър Бродуел (26 г) и Ники Уолш (24 г.) от Колорадо продават всичко, което имат, за да си купят плавателен съд, с който искали да се отправят на приключение, което да помнят цял живот. Това преживяване обаче остава незабравимо за тях по други причини, когато лодката се обръща в близост до крайбрежието на Флорида, след като се удря в нещо под водата,  Те губят всичко само за 20 минути, когато лодката им потъва, близо до Тампа, след като килът й бива пробит. Танър и Ники били принудени да скочат във водата. В резултат на това, всичко, което успяват да спасят, са 90 долара и двегодишното им куче на име Реми. Те също така трябва да платят до 10 000 долара за изваждането от водата на плавателния съд, който нямал застраховка. Сега двамата нямат работа, нямат спестявания и няма къде да се подслонят, пише Tampa Bay Times. \"Продадох всичко, което имах и изгубих всичко за 20 минути,\" казва Танър. Двойката продава всичко материално, което има през миналата година, след като взема решение да плава около света.  Танър и Ники са спасени, но научават лошата новина, че лодката им никога повече няма да може да плава. Двамата обаче са се зарекли да опитат отново в бъдеще. \"Няма да се откажа сега. Ще си купя нова лодка\", казва Бродуел. \"Не можем просто да се откажем от мечтите си,\" допълва Уолш.", "date": "2018.02.12", "title": "Двойка продава всичко, което има, за да си купи лодка и обиколи света, но тя потъва"}
{"url": "https://www.24chasa.bg/novini/article/6713181", "text": "Жителят на Сочи Максим Коломейцев не се качил в разбилия се руски самолет край Москва по щастлива случайност. Животът му бил спасен от грешка на автосалон, разказват руски медии. Максим се канел да замине за родния Орск, за да празнува в неделя 35-ия си рожден ден в семеен кръг. Той трябвало да излети от Сочи за Москва, където да се прехвърли на разбилия се самолет. Няколко дни преди полета обаче се наложило да си смени билетите. От автосалон в родния му град му обещали да му доставят поръчана за празника нова кола, но не успели. Отложили доставката за 19 февруари и това му спасило живота, тъй като той си презаверил билета за тази дата. Самолетът на Саратовските авиолинии се разби 4 минути след излитането си на 11 февруари. Всички 71 души на борда - 65 пътници и 6 души екипаж, загинаха. Три деца, най-малкото от които е на 5 г., са сред жертвите, както и трима чужденци - от Швейцария, Азербайджан и Казахстан. 5-годишната Надежда Красова загинала заедно с майка си Оксана. Роднините на пътниците ще получат по 1 млн. рубли (14 000 евро) извън застраховките. В понеделник бе обявен ден на траур в Оренбургска област. Друг рожденик - Иля Ставски, който също в неделя навършвал 33 г., нямал късмета на Коломейцев, въпреки че бил известен като екстрасенс. Негов близък разказал, че дни преди катастрофата Иля имал странно видение - на много милиционери, които търсят нещо в полето. Той обаче изтълкувал това като знак, че не трябва да прави тържество за празника си, и не изпитал безпокойство за полета. Пилотът на разбилия се Ан-148 Валерий Губанов бил опитен, имал над 5000 летателни часа. Но отказал самолетът да бъде облят с течност против замръзване преди фаталния полет. Сертификатът за летателна годност на машината бил до 1 юни 2018 г., съобщи зам.-прокурорът на Саратовска област Станислав Прохоров. За последен път самолетът преминал техническа проверка в град Пенза, при което не е имало забележки за неговото състояние. Украйна предложи помощ в разследването, тъй като Ан-148 е строен съвместно. Останките на самолета се разпръснали на 300 хиляди кв. км. Първите следствени резултати сочат, че Ан-148 е избухнал след удара в земята. Но авиоексперти като специалиста по безопасност на полетите Александър Ромаков са на мнение, че разпиляването на останките на такава голяма площ говори за взрив и разпадане на самолета още във въздуха. Очевидец помислил, че започва третата световна война. Чул се страшен трясък и на мястото се издигнала гъба като при ядрен взрив. 100 следователи работят на различни места по катастрофата, част от тях правят обиски в офисите на Саратовските авиолинии. В понеделник бе намерена и втората черна кутия - със записите на разговорите между екипажа и диспечерите. И двете кутии са повредени, но ще може да бъдат разшифровани. ", "date": "2018.02.12", "title": "Рожденик си върнал билета от разбилия се Ан-148 и се спасил (Обзор)"}
{"url": "https://www.24chasa.bg/novini/article/6713217", "text": "Декларация срещу БНТ с обвинения, че телевизията е излъчила антибългарски филм, пусна вечерта в понеделник вицепремиерът Валери Симеонов през партията си НФСБ. В неделя вечерта телевизията е пуснала по сателитния си канал “БНТ Уърлд” филма за възродителния процес “Откраднати очи”, който е за гибелта на 17-месечната Тюркян през 1984 г. “Откраднати очи” предизвика остри и противоречиви реакции още с появата си на екран, защото под формата на “художествено произведение” прави откровено пропагандни внушения, като при това си служи с директни фалшификации”, се твърди в декларацията на НФСБ. Според партията на Симеонов във филма се лъжело, че Тюркян е била прегазена от бронирани машини, а не от тълпата протестиращи български мюсюлмани. “Тази лъжа бе изфабрикувана от медийната машина на анти-български сили”, твърди НФСБ. Хората на Симеонов твърдят, че от филма имали полза единствено ДПС и ДОСТ. Те искат БНТ да спре да излъчва такива продукции. И предлагат в противен случай да бъдат пуснати и македонският филм “Трето полувреме” и художествено четене на “Митът Батак” на Улф Брумбауер и Мартина Балева.", "date": "2018.02.12", "title": "Симеонов атакува и БНТ, пуснали филм за\nвъзродителния процес"}
{"url": "https://www.24chasa.bg/novini/article/6713212", "text": "Летището \"Лондон Сити\", което спря работа заради открита неизбухнала бомба от Втората световна война, планира да възобнови полетите си утре сутрин, съобщи директорът на летището Робърт Синклеър, цитиран от ТАСС и БТА. \"Очакваме летището \"Лондон Сити\" да влезе в нормален режим на работа утре, а полетите да се възобновят в 06.30 ч.\" (08.30 ч. българско време), каза Синклеър в обръщение в Ютюб. Откритата неизбухнала бомба е с тегло около 500 кг. Полицията е отцепила район с радиус 214 м около нея, а жителите на съседни селища са били евакуирани.", "date": "2018.02.12", "title": "Летище \"Лондон Сити\" възобновява полетите си от утре"}
{"url": "https://www.24chasa.bg/novini/article/6713242", "text": "Завръщането на американски астронавти на Луната е един от космическите приоритети на президента на САЩ Доналд Тръмп, но подобен полет едва ли би се състоял по време на неговия мандат в Белия дом, пише в. \"Ню Йорк таймс\", цитиран от БТА. Дори и Тръмп да бъде преизбран за втори път, НАСА няма да може да успее за това време да изпрати пилотирана мисия до естествения спътник на Земята. Вестникът се позовава на свои източници от американското космическо ведомство и на проекта за за неговото държавно финансиране през финансовата 2019 година. От документа следва, че сегашната администрация възнамерява да предостави на частния сектор главната роля в усвояването на космическото пространство, включително и полетите до Луната. Вашингтон ще прекрати финансирането на Международната космическа станция от 2024 година. Според проектобюджета на САЩ за следващата финансова година, Белият дом ще отдели за НАСА 19,9 милиарда долара, с 370 милиона повече от текущата. Финансирането няма да се променя до 2023 година.От това следва, че финансовите възможности на космическото ведомство ще се съкратят. \"Полет на американски астронавти до Луната няма да има докато Тръмп не напусне Овалния кабинет, дори и той да победи на следващите избори\", изтъква вестникът.", "date": "2018.02.12", "title": "НАСА няма да изпрати астронавти на Луната, докато Тръмп е президент"}
{"url": "https://www.24chasa.bg/novini/article/6713078", "text": "Подкрепяните от САЩ сирийски кюрди получават индиректна помощ в тяхната война срещу Турция в североизточния район Африн от неочакван източник: президентът на Сирия Башар Асад, пише в материал на американската агенция Ройтерс. Проправителствените сили и кюрдските формирования се бият на други места на територията на Сирия, а Дамаск се противопоставя на кюрдските искания за автономия, пишат от американската агенция. Но в Африн те имат общ враг и взаимен интерес да блокират настъплението на турците. Турция, уточняват Ройтерс, смята кюрдските формирования в Африн за директна заплаха за националната си сигурност и започна военна операция срещу тях минали месец. В желанието си да спасят Африн, кюрдите са поискали от Дамаск да изпрати войска за защита на границата. Според американската агенция, правителството не е дало никакви знаци, че има намерение да го направи, но пък помага индиректно на кюрдите като им позволява на бойци, мирнио граждани и политици да минават свободно през неговата територия от Африн до Рожава, като за тази информация, Reuters се позовава на източници от двете страни. Американската медия смята, че Асад се опитва да добие ползи, като не прави почти нищо и добавя, че пристигането на подкрепления ще поддържа кюрдската съпротива на добро ниво, ще забави турските сили и ще удължи конфликта, изтощаващ ресурсите на военните сили, които са конкуренти на Дамаск за контрола над сирийската територия. За САЩ, според Reuters, това е поредно усложнение в продължаващата седем години сирийска война и напомняне за това, че техните кюрдски съюзници са принудени от време на време да сключват сделки с Асад, независимо че изграждат военни връзки със Съединените американски щати. Без да имат международна подкрепа, кюрдските сили в Северна Сирия казват, че са постигнали договорка с Дамаск, правителството да допусне придвижване на подкрепления към Африн от другата населена от кюрди област – Рожава, както сочат източниците на американската агенция. „Има различни пътища за достигане на подкрепления до Африн, но основният път минава през силите на режима. Има разбирателство между двете страни... в името на достигането на подкрепления до Африн“, е заявил Кино Габриел, говорител на кюрдско-арабската въоръжена коалиция „Сирийски демократични сили“.", "date": "2018.02.12", "title": "Ройтерс: Башар Асад помага тихомълком на сирийските кюрди срещу Турция"}
{"url": "https://www.24chasa.bg/novini/article/6713236", "text": "При неочаквано посещение на зам.-министъра на културата Румен Димитров днес във врачанското с. Кунино бе представен новия директор на единствената каменоделна гимназия на Балканите. Часове след гражданския протест в защита на уволнения бивш директор на училището Стефан Стефанов бе представена приемничката му. Това е изкуствоведката Яна Орлинова. Дъщерята на починалия през 2013 г. поет Орлин Орлинов е бивш възпитаник на професионалната гимназия и е утвърден оценител на художествени творби с опит в рекламата и маркетинга. След училището в Кунино Яна Орлинова е завършила изкуствознание в художествената академия през 1989 г. От 1991 до 1994 г. е редовен аспирант в СУ „Климент Охридски” към Център по древни езици и култури по специалността „Китайско изкуство и култура”. От културното министерство обявиха още, че Яна Орлинова е назначена временно на поста до обявяването на конкурс за директорското място. Отстраненият от длъжността директор на гимназията Стефан Стефанов поддържа позицията, че е отстранен незаконно, неправомерно и тенденциозно. Според скулптора Стефанов мотивите за уволнението му противоречат на истината и той няма да спре да си търси правата. По непотвърдена информация неговите защитници не се отказват да протестират в негова защита, макар зам.-министърът днес да е уверил учителите, че рокадите целят развитие, а не закриване на гимназията в Кунино. Още:     ", "date": "2018.02.12", "title": "Дъщерята на Орлин Орлинов поема временно каменоделната гимназия в Кунино"}
{"url": "https://www.24chasa.bg/novini/article/6713087", "text": "Съдът в Хасково постанови временно задържане от 90 дни спрямо 35-годишен поданик на Кралство Мароко, обвинен в тероризъм и членство в \"Ислямска държава\". През този период ще се гледа искане за екстрадицията на Нофал Рашид Захри в Мароко, където за него е била издадена международна заповед за арест. Той е бил задържан на 13 ануари т.г. заедно с 27 сирийци на \"зелената граница\" близо до свиленградското село Сладун. Настаненият след това в центъра за мигранти на МВР от затворен тип в Любимец Захри първоначално също се представил за сириец, като се легитимирал с фалшив сирийски паспорт. ДАНС обаче е установил истинската самоличност на мароканеца след експертиза по лицево разпознаване, съобщи прокурорът Павел Жеков. Според Интерпол - Рабат и Апелативната прокуратура в мароканската столица, Захри е имал \"лоялно членство в терористична организация ИДИЛ, като е работил към принадлежащата в ИДИЛ служба \"Механизация към Главна дирекция - Военни лагери\" в град Ал - Маядин, област Дер - Алзор, Сирия. В изпълнение на тази дейност се е придвижвал в Сирия като е носел колан с експлозиви, ръчни гранати, огнестрелно оръжие и боеприпаси\". Изправеният пред съда обяви, че не е терорист не желае да бъде екстрадиран в родината си, защото щял да бъде хвърлен в затвор. Пред репортери Нофал разказа, че е живял 4 години в Сирия с жена си и шестте си деца и се е препитавал с търговия. Той уточни още, че е знал, че тайните служби в Мароко го търсят и влязъл нелегално у нас след като платил 2200 евро на трафикант на хора. Държавното обвинение поиска временното му задържане в ареста, а защитата не се възпротиви. Сега нашите съдебни власти ще чакат искането за екстрадиция, което Мароко е уверило, че ще последва. Законът в Мароко предвижда наказание от 30 години затвор, ако обвиненията в тероризъм бъдат доказани в съда, стана още ясно по време на съдебното заседание.", "date": "2018.02.12", "title": "Съдът остави мароканеца-терорист за 3 месеца в ареста, чака се искане за екстрадиция"}
{"url": "https://www.24chasa.bg/novini/article/6713093", "text": "Бившият президент на Грузия и бивш губернатор на украинската Одеска област Михаил Саакашвили е депортиран в Полша, предава Франс прес, цитирана от Фокус. „Саакашвили живееше в Украйна нелегално и затова е изпратен обратно в страната, откъдето е дошъл“, съобщава службата в официално свое заявление. След скорошното разваляне на отношенията си с украинския президент Петро Порошенко, Саакашвили бе лишен от украински паспорт. През септември той пресече украинско-полската граница, за да помага на своите последователи.", "date": "2018.02.12", "title": "Депортираха Михаил Саакашвили в Полша"}
{"url": "https://www.24chasa.bg/novini/article/6713101", "text": "Почти 500 останки от самолета Ан-148 и над 1400 частици от телата на загиналите са открити от спасителите в Раменски район на Подмосковието, където катастрофира руският самолет, съобщава  „Проучени са 30 хектара площ в зоната на извънредната ситуация. При търсенето са открити 499 фрагмента от самолета и над 1400 фрагмента от телата на загиналите“, заяви представител на оперативния щаб. Издирвателните работи на мястото инцидента продължават. В тях участват над 1000 души и над 200 единици техника. Самолетът Ан-148 на „Саратовските авиолинии“ катастрофира на 11 февруари, докато изпълняваше полет от летище Домодедово за Оренбургска област. Той изчезна от екраните на радарите няколко минути след излитането.  Останки от самолета бяха намерени в района на селището Степановское, Раменски район на Подмосковието. На борда на самолета са летели 71 души, включително 6 души екипаж. Всички са загинали.", "date": "2018.02.12", "title": "Откриха 499 парчета от разбилия се край Москва самолет и 1400 частици от телата на загиналите"}
{"url": "https://www.24chasa.bg/novini/article/6712683", "text": "Най-малко един човек е загинал, а над 15 са били ранени при катастрофа между два пътнически влака близо до гарата в град Никласдорф, Централна Австрия, предадоха световните агенции, като се позоваха на местната полиция. Неин говорител, цитиран от Асошиейтед прес, каза, че единият влак е блъснал другия. При удара единият от влаковете е излязъл от релсите. Полицията и спасителните служби в провинция Щирия са съобщили за един загинал и 22-ма пострадали, включително три деца, предаде ТАСС, цитирана от БТА. По данни на спасителите са се сблъскали електрически влак от предградията и междуградски експрес. Причината за катастрофата за момента не е известна.", "date": "2018.02.12", "title": "1 загина, други 15 ранени при влакова катастрофа в Австрия (Обновена+Снимки)"}
{"url": "https://www.24chasa.bg/novini/article/6713088", "text": "Турските туристи, които са пътували у нас през миналата година, са нараснали с 12,5 процента, достигайки повече от 636 хиляди. Така Турция се нарежда на четвърто място сред водещите страни за входящ туризъм у нас. Това каза министърът на туризма Николина Ангелкова пред Нуман Куртулмуш, министър на културата и туризма на Турция, съобщиха от министерството. Ангелкова е допълнила още, че южната ни съседка е сред основните предпочитани дестинации за пътувания на българи зад граница, които през миналата година нарастват със 7,6 на сто. Министър Ангелкова е представила пред госта разработваните в момента винено-кулинарни и СПА маршрути и проектите в дигиталната сфера, като сътрудничеството с Вайбър и създаването на Chat Extension, който дава възможност за директно споделяне на туристически обекти. Туризмът е ключов сектор и за засилване на регионалното сътрудничество, е заявила министър Ангелкова, цитирана в съобщението. По думите й България работи със своите партньори от Югоизточна Европа и Западните Балкани за създаване на общи продукти в областта на културния, историческия, морски, уелнес, селски, екологичен и религиозен туризъм. Важно място сред тях е именно Турция, с която работим заедно и в работната група на ОЧИС по въпросите на туризма, е казала още тя. Министър Ангелкова е пояснила, че предстои да се състои среща на министрите с ресор туризъм на страните членки на ОЧИС и е поканила своя колега на планираното събитие. Пример за доброто партньорство между България и Турция е и създадената работната група между страните. Символичен старт на дейността й се дава именно с днешната среща между министрите Ангелкова и Куртулмуш. Целта й е да подготви общи проекти за реклама на турския и българския фолклор, обичаи, кухня и други. С тях страните ще привличат повече туристи, като основен фокус ще са далечни пазари, като Китай, Индия и САЩ. Планират се и организиране на Дни на България в Турция, както и Дни на Турция в България. Подготвяме маркетингова промоционална кампания за турския пазар, е заявила още министър Ангелкова. Специални целеви групи ще бъдат не само туроператори и агенции, но и крайни потребители, например семейства с деца. От изключително значение за нас е в България да бъдат провлечени повече турски туристи през зимата, е коментирала още министър Ангелкова. Министър Куртулмуш е поздравил министър Ангелкова за последователната работа и усилията за напредъка на туризма в България. Той е заявил готовност за сътрудничество при бъдещите общи проекти, които ще допринесат за развитието на сектора както в двете държави, така и в региона.", "date": "2018.02.12", "title": "Ангелкова: Турция е четвърти входящ пазар за българския туризъм"}
{"url": "https://www.24chasa.bg/novini/article/6713135", "text": "Пакистанските талибани съобщиха, че вторият човек в йерархията на тяхното движение е бил убит при въздушен удар на американски безпилотен самолет, предаде Франс прес, цитирана от БТА. В комюнике талибаните съобщиха, че заместник-командирът на движението \"Техрик-е-талибан Пакистан\" Халид Мехсуд е бил убит рано сутринта на 8 февруари при въздушен удар в Северен Вазиристан, племенен район, граничещ с Афганистан. В комюникето се казва, че на мястото на убития е избран мюфтията Нур Вали Мехсуд, който \"изпитва безрезервно доверие\" към водача на движението, молла Фазлула. Американските власти не са коментирали информацията. Журналисти нямат достъп до Северен Вазиристан, така че информацията за бомбардировки по границата трудно може да се провери, припомня АФП.", "date": "2018.02.12", "title": "Пакистанските талибани: Зам.-командирът ни е убит при въздушен удар на САЩ"}
{"url": "https://www.24chasa.bg/novini/article/6713158", "text": "България играе важна роля за развитието на партньорството между страните-членки на Организацията за черноморско икономическо сътрудничество (ОЧИС) в областта на туризма. Това бе общото мнение, което изразиха по време на срещата си председателят на Народното събрание Цвета Караянчева и генералният секретар на организацията Майкъл Христидис. Гостът е в България за участие в неформалната среща на министрите на туризма на държавите-членки на ЕС, която се открива утре в София. Това съобщиха от пресцентъра на НС. Председателят на парламента подчерта, че сред приоритетите на България е развитието на сътрудничеството със страните от Черноморския регион. Цвета Караянчева отбеляза значението на ОЧИС за задълбочаване и разширяване на взаимодействието между нашите държави в различни области и изрази надежда България да допринесе за това като координатор на работна група \"Сътрудничество в туризма\". Генералният секретар на Организацията за черноморско икономическо сътрудничество Майкъл Христидис посочи, че организацията отдава голямо значение на партньорството между нейните страни-членки в областта на туризма. За последните година и половина, в които България координира работната група в този сектор, беше свършена много работа и се надяваме усилията ни да доведат до изграждане на колективен туристически имидж на Черноморския регион, отбеляза той. Майкъл Христидис подчерта, че много неща обединяват държавите-членки на организацията и сред тях са културата, виното, кухнята и традициите. ОЧИС планира да направи портал с винена карта на страните от организацията, на който ще бъде поместена информацията за традициите и спецификите на този отрасъл в различните държави, уточни той. Българското председателство на Съвета на ЕС е шанс за България да покаже своите изключителни природни дадености, богатото си културно-историческо наследство и традициите си, посочи Цвета Караянчева. По думите й красноречиво доказателство за това е увеличаването на броя на туристите в последните години. На срещата министърът на туризма Николина Ангелкова отбеляза, че в рамките на Българското председателство на Съвета на ЕС се предвижда да бъде организирана среща на министрите на туризма на страните-членки на ОЧИС през юни във Варна.     ", "date": "2018.02.12", "title": "Караянчева: Наш приоритет е развитие на връзките със страните от Черноморския регион"}
{"url": "https://www.24chasa.bg/novini/article/6713208", "text": "Извинение за показването на среден пръст в ефир направи в понеделник програмният шеф на БНТ 1 и водещ на “Още от деня” Емил Кошлуков. В петък той показа неприличния жест при разговор с еколози. “Нямам никакво оправдание. Дължа извинение за неприличния жест, който направих в петък в това студио. Той беше провокиран от подобни жестове, придружени с обиди срещу мои колеги от БНТ, но това не ме оправдава”, заяви Кошлуков. “И като дисидент, и като политически затворник, и като студентски опозиционен лидер съм имал далеч по-напрегнати ситуации. Съжалявам за това, което стана. Няма да се повтори повече”, обеща Кошлуков. Но добави, че ако пак атакуват журналист, отново ще реагира, но по-възпитано. “В моя светоглед има четири съсловия, четири професии, които са недосегаеми - полицай, лекар, учител и журналист”, обясни той. “Помня времето, в което нямаше свободно слово и демокрация. Така че всеки, който нападне журналист, посегне на полицай, който си позволи да бие учител и лекар - реагирам първосигнално”, каза Кошлуков. “Може да ми дойде някой ден акълът и на мен, макар че съм на 52 г.”, завърши той.", "date": "2018.02.12", "title": "Кошлуков се извини за средния пръст, но\nпак щял да реагира"}
{"url": "https://www.24chasa.bg/novini/article/6713261", "text": "Президентът на САЩ Доналд Тръмп заяви, че ще наложи „реципрочни мита“ върху търговските партньори на страната си, за да коригира това, което той определя като „несправедливи търговски излишъци“ със САЩ, предава Франс прес, цитирана от Фокус. „Не може да си позволим повече други държави да се възползват от нас“, заяви Тръмп пред репортери в Белия дом. „Ние губим огромни суми пари от Китай, Япония и Южна Корея. Не може да им позволим да се измъкнат“, допълни президентът.", "date": "2018.02.12", "title": "Тръмп: Ще въведем реципрочни мита върху търговските партньори на САЩ"}
{"url": "https://www.24chasa.bg/novini/article/6713284", "text": "Албанската полиция залови в две отделни операции през последното денонощие половин тон марихуана и над 11 килограма хероин, предназначени за италианския пазар, предаде агенция МИА, цитирана от БТА. Полицията в пристанищния град Вльора е заловила днес 500 килограма марихуана, натоварена в моторна лодка, готова да отплава. В лодката имало и бутилирана вода, храна и гориво. Снощи полицията в Дуръс е открила 11,395 килограма хероин, скрит в кабина на камион, който транспортирал облекло и трябвало да се качи на ферибот от Дуръс за Анкона. Полицията е задържала шофьора на камиона, албански гражданин. Разследване по случая е започнало и в Италия.", "date": "2018.02.12", "title": "Заловиха половин тон марихуана и 11 кг хероин в Албания на път за Италия"}
{"url": "https://www.24chasa.bg/novini/article/6713069", "text": "Турция подкрепя приемането на Македония в НАТО, потвърди днес турският премиер Бинали Йълдъръм на срещата си с македонския премиер Зоран Заев в Анкара, предаде агенция Бета. Заев поиска Турция да продължи подкрепата си за стратегическата цел на Македония - да стане член на НАТО, и подчерта, че тази година Македония очаква напредък в интерграцията си в ЕС и НАТО, предава БТА. Двамата премиери разговаряха и за създаването на условия за развитие на икономическото сътрудничество и увеличаването на търговския обмен. Те се договориха и за активиране на смесения комитет, който трябва ефективно да развива сътрудничеството на всички равнища. Заев трябва да бъде приет и от президента Реджеп Тайип Ердоган.", "date": "2018.02.12", "title": "Йълдъръм: Турция подкрепя приемането на Македония в НАТО"}
{"url": "https://www.24chasa.bg/novini/article/6713043", "text": "І. МЕТЕОРОЛОГИЧНА ОБСТАНОВКА: Температурите са в интервала от – 4° до +12°. Времето над страната е с разкъсана облачност. Дъжд вали в района Павел баня. Слаб сняг вали в района на „Картела“ /обл. Пазарджик/. Пътните настилки са предимно мокри, заснежени, а по високите и усойни места частично заледени и обработени. Намалена видимост поради мъгла: - до 100 м. на проход „Шипка“. ІІ. СЪСТОЯНИЕ НА АВТОМАГИСТРАЛИТЕ: АМ „Тракия“: Област София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. Обходни маршрути: - за направлението София – Костенец през пътен възел „Ихтиман“ при км 34+000. - за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.; Движението по АМ \"Тракия\" в тунел \"Траянови врата\" посока Бургас се осъществява в една лента поради аварийни ремонтни дейности в светлата част на денонощието на осветителната инсталация в активната и изпреварваща ленти. Движението се извършва поетапно в двете ленти. до Срок 14.02.2018 г. АМ „Хемус“: няма ограничения. АМ „Струма“: няма ограничения. АМ „Марица“: няма ограничения. АМ „Черно море“: няма ограничения. АМ „Люлин“: няма ограничения. ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: 1. Проходи: - „Върбишки” - затворен за всички МПС. Срок: целогодишно; - „Златишки” - затворен за всички МПС. Срок: целогодишно; - „Айтоски” - отворен за всички МПС; - „Котленски” - отворен за всички МПС; - „Обзорски” - отворен за всички МПС; - „Предел” - отворен за всички МПС; - „Републиката“ - отворен за всички МПС; - „Ришки” - отворен за всички МПС; - „Рожен” - отворен за всички МПС; - „Печинско” - отворен за всички МПС; - „Вратник” - забранен за МПС над 10 т. Срок: целогодишно; - „Дюлински” - забранен за МПС над 3,5 т. Срок: целогодишно; - „Пампорово” - забранен за МПС над 3,5 т. Срок: целогодишно; - „Петрохан” - забранен за МПС над 12 т; - „Превала” - задължително с вериги, забранен за МПС над 12 т; - „Твърдишки” - забранен за МПС над 10 т. Срок: целогодишно; - „Троянски” - забранен за МПС над 12 т; - „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.; Област София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: - всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г. Област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г. - път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Област Кърджали: Черноочене-Кърджали – ограничено е движението на МПС над 15 т. Срок до 21.12.2018 г. Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Област Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г. - път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. - път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: Област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; Област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: Област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Област Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г. ІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: 1. Ремонтни дейности и временна организация на движението /ВОД/: ОПУ-Благоевград: Временно са въведени следните ограничения за движение на МПС: няма ограничения. ОПУ-Бургас: Временно са въведени следните ограничения за движение на МПС: Път III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; Път III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г. ОПУ-Варна: Временно са въведени следните ограничения за движение на МПС: няма ограничения. ОПУ-В. Търново: Временно са въведени следните ограничения за движение на МПС: Път III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г. Обходен маршрут: Лозен – Драганово – Янтра – Поликраище – Полски Тръмбеш; Път III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. Обходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г. Път III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. Обходен маршрут: Царски извор – Сушица – Драганово и обратно. Срок целогодишно. Път III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г. Обходен маршрут: Чешма – Сливовица – Горско Ново село – Джулюница – Кесарево. ОПУ-Видин: Временно са въведени следните ограничения за движение на МПС: Път III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. Обходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г. ОПУ-Враца: Временно са въведени следните ограничения за движение на МПС: Път II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. Обходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г. Път ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. Път III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г. Обходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. Път III-1002: Движението по път III-1002 Враца-Леденика се осъществява при стесняване на една от лентите за движение: - от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г. - от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г. ОПУ-Габрово: Временно са въведени следните ограничения за движението на МПС: Път III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. Обходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г. Път III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г. Път III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. ОПУ-Добрич: Временно са въведени следните ограничения за движение на МПС: няма ограничения. ОПУ-Кюстендил: Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г. ОПУ-Кърджали: Временно са въведени следните ограничения за движение на МПС: Път III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. Обходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. ОПУ-Ловеч: Временно са въведени следните ограничения за движение на МПС: Път III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. ОПУ-Монтана: Временно са въведени следните ограничения за движение на МПС: Път II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г. Път ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г. Път III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г. ОПУ-Пазарджик: Временно са въведени следните ограничения за движение на МПС: Път II-37: Ограничено движение по път II-37 Батак – Доспат за МПС над 12 т. поради снегопочистване. Път III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. Обходен маршрут: Белово-Варвара-Велинград-Юндола. Път III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. Обходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. ОПУ-Перник: Временно са въведени следните ограничения за движение на МПС: Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. ОПУ-Плевен: Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности. Обходен маршрут: през съседни улици в града, съгласно поставената вертикална сигнализация. Срок – целогодишно. Път ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. Обходен маршрут: път III-303 Българене – Малчика – Аспарухово – Левски. Срок – целогодишно. Път ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. Обходен маршрут: по път ІІ-34 Плевен – Никопол. Срок – целогодишно. Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г. Път ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. Обходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. Път ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. Път ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. Обходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. Път ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. ОПУ-Пловдив: Временно са въведени следните ограничения за движение на МПС: Път II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. Обходен маршрут: път III-866 Кричим – Девин. Път ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. Обходен маршрут: път ІІ-66 Стара Загора – Поповица и път І-8 София – Пловдив – Свиленград. Път III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. ОПУ-Разград: Временно са въведени следните ограничения за движение на МПС: няма ограничение. ОПУ-Русе: Временно са въведени следните ограничения за движение на МПС: Път ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г. Път III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г. Обходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. Път III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г. Обходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г. Път ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. Обходен маршрут: през гр. Бяла. Срок до 26.04.2018 г. ОПУ-Силистра: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. Обходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. ОПУ-Сливен: Временно са въведени следните ограничения за движение на МПС: няма ограничения. ОПУ-Смолян: Временно са въведени следните ограничения за движение на МПС: Път II-37: Временно движението по път ІІ-37 Батак – Доспат се ограничава за МПС над 12 т. да се движат без ремаркета и полуремаркета поради снегопочистване. Срок до 13.02.2018 г. Път III-197: Ограничено е движението по път III-197 Гoце Делчев – Доспат – с. Борино – с. Тешел за МПС над 12 т. да се движат без ремаркета и полуремаркета поради снегопочистване. Срок до 13.02.2018 г. Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г. Път ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. ОПУ-София: Временно са въведени следните ограничения за движение на МПС: Път II-81: Ограничено движение по път ІІ-81 Монтана – София през проход „Петрохан“ за автомобили над 12 т. Обходен маршрут: през гр. Своге. Срок до 31.03.2018 г. Път ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. Път III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г. Обходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Път ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. Път ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г. Обходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. ОПУ-Стара Загора: Временно са въведени следните ограничения за движение на МПС: Път ІІІ-807: Движението по път III-807 в с. Скобелево е ограничено поради аварирал р. Марица при км 7+600. Обходни маршрути: - път ІІ-66 Поповица – Плодовитово – Първомай – Скобелево; - път ІІ-66 Чирпан – Плодовитово – Първомай – Скобелево; - Скобелево – Първомай – Плодовитово – път ІІ-66. Път III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г. Път ІІІ-5031: Движението по път III-5031 Опан – Гълъбово е ограничено на МПС над 10 т. Обходен маршрут: път І-5 Стара Загора – Димитровград и път ІІІ-554 Раднево – Гълъбово. ОПУ-Търговище: Временно са въведени следните ограничения за движение на МПС: Път III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. ОПУ-Хасково: Временно са въведени следните ограничения за движение на МПС: Път III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г. ОПУ-Шумен: Временно са въведени следните ограничения за движение на МПС: Път III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. Обходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г. Път ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г. Обходен маршрут: Шумен – Овчарово – Друмево. ОПУ-Ямбол: Временно са въведени следните ограничения за движение на МПС: Път ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.; Път ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г. 2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.12", "title": "Ето актуалната обстановка по пътищата към 17,30 часа"}
{"url": "https://www.24chasa.bg/novini/article/6713052", "text": "Сръбският президент Александър Вучич заяви след срещата си със своя хърватски колега Колинда Грабар-Китарович, че двете страни трябва в бъдеще да имат по-добри двустранни отношения, предава македонската медия „Нова Македония“, цитирана от Фокус. Същевременно Вучич оцени, че призивът на хърватския президент да посети Загреб не е бил лесна стъпка, отчитайки атмосферата в Хърватия. Той каза, че по време на двудневното си посещение ще обсъди с хърватските политици всички отворени въпроси, които според него с многобройни. Той обаче обеща, че двете балкански страни да имат отношения като тези между Норвегия и Швеция. Вучич подчерта, че сръбските власти ще се опитат да подобрят атмосферата и всички държавни служители ще имат задължението да не оскърбяват не само Хърватия, но и други страни. Двамата президенти се обсъдили съдбата на изчезналите лица, положение на малцинствата, съдебните въпроси, демаркацията между двете държави, подкрепата на Хърватия за евроинтеграцията на Сърбия, инфраструктурата и икономиката. Хърватският президент допълни, че на срещата са повдигнати много въпроси.„Не сме се съгласили по много, но сме се съгласили, че ще продължим с диалога, защото за някои отворени въпроси може да се постигне споразумение“, заяви тя. Двамата президенти са постигнали разбирателство за проблема с границата между двете страни, договаряйки се за двустранни разговори през следващите две години, като в случай, че не бъде постигнато споразумение в този срок, проблемът да бъде решен чрез международен правен арбитраж. „Разполагаме с 136 км. граница на река Дунав от обща дължина 262 км и имаме различни гледни точки по въпроса за очертаването. Ще се опитаме да разрешим този въпрос след две години, а ако ли не, ще преминем към международния арбитраж“, убеден е Вучич. „ Хърватия подкрепя членството на Сърбия в ЕС. Ще предоставим помощ по този път и ще обсъдим как да използваме съвместно средствата на ЕС. Един от проектите, които предложихме, е да започне реконструкцията на железопътната линия Загреб-Винковци-Белград“, на свой ред заяви хърватският президент. По време на срещата са обсъдени и регионални въпроси, икономическо сътрудничество и е постигнато съгласие за насърчаване на диалога между сръбската православна църква и хърватската католическа църква. Двудневното посещение на Александър Вучич на Загреб, продължава лична среща с хърватския министър-председател Андрей Пленкович и разговори с представители на хърватския парламент и на Хърватската стопанска камара.", "date": "2018.02.12", "title": "Вучич: Сърбия и Хърватия трябва да имат по-добри отношения в бъдеще"}
{"url": "https://www.24chasa.bg/novini/article/6713007", "text": "Движението по АМ \"Тракия\" в посока Бургас при км 47 се осъществява с повишено внимание, поради аварирал ТИР. Стеснена е активната лента, като движението се осъществява в изпреварващата лента. Това съобщиха от Агенция \"Пътна инфраструктура\". По-късно, към 17,41 ч., от АПИ съобщиха, че вече е възстановено движението по АМ \"Тракия\" в посока Бургас при км 47.                                                                                                                                                                                                                                                                                                                       ", "date": "2018.02.12", "title": "Аварира тир на 47-и км на \"Тракия\", движението е възстановено (Обновена)"}
{"url": "https://www.24chasa.bg/novini/article/6711215", "text": "28-годишен пиар специалист с малък бизнес иска да направи първия частен приют за бездомници в с. Брестник. Там безплатно ще настанява бедни хора. Пловдивчанинът Димитър Навущанов и приятелят му Иван Команов, световен вицешампион по карате киокушин, взели под наем за 3 г. бившия спортен клуб в селото. Мислели да ползват помещението за склад. С ръководството на читалището, в чиято сграда се намира, бил подписан договор за 115 лева наем. Пространството е около 300 кв.м и на Навущанов му хрумнало, че част от него може да стане приют. През 2015 г. младият мъж основал фондация на свое име, която се грижи за хора в неравностойно положение. С нейна помощ в старчески дом са били настанени няколко пловдивчани, които спели на централната жп гара. Навущанов и негови съмишленици им съдействали да получат лични документи и пенсии. и бездомните, да им осигуря топлина и уют. Самият аз имах период в живота си, когато бях изпаднал. Родителите ми не можеха да ми помогнат. Всеки ден се чудех какво ще ям, ще успея ли да си платя тока и водата”, обяснява Навущанов. Той успял да си стъпи на краката и тогава решил да помага на други страдащи. “В Пловдив бездомниците са много. Общинският приют и кризисният център са с общо 20 места и в тях не могат да бъдат настанени всички, които се нуждаят от покрив през студените зимни месеци”, казва младият мъж. Идеята му била подслонът в Брестник да поеме част от нуждаещите се от Пловдив. Затова започнал ремонт в читалището в Брестник. Със собствени пари и на дарители със завивки и гардеробчета. Намерението му е да прекара телевизия и интернет. Оборудвал е баня с тоалетна. За строителните дейности и обзавеждането са похарчени няколко хиляди лева. Според Навущанов има капацитет за още 23 места. “Условията не са лукс, но хората без дом ще са на топло и ще могат да се изкъпят”, казва той. Провел е вече предварителни разговори със зам.-кмета на Пловдив Георги Титюков и шефа на дирекция “Социално подпомагане” Веселина Ботева, които му обещали подкрепа. “Община Пловдив изразява готовност за сътрудничество при реализиране на идеята на фондацията на Димитър Навущанов за създаване на частен кризисен център”, се посочва в становище на Титюков. Проектът обаче е безпрецедентен за страната и трябва да бъде облечен в законова форма. Навущанов признава, че без помощта на институциите не би могъл да осъществи намерението си. Идеята му е подслонът да се издържа с публично-частно партньорство. След като в Брестник обаче се разчуло, че ще докарват бездомници от Пловдив, младият мъж бил подложен на ожесточена атака. “Жители на селото ми се обаждаха по телефона и ми крещяха да се махам, че няма да допуснат да се отвори приют”, разказва Навущанов. От полицията потърсили него и съдружника му Иван Команов за обяснения, тъй като получили сигнал, че в подслона са настанени клошари, въпреки че такива няма. Част от местните са Те се страхуват, че по улиците ще плъзнат съмнителни хора и ще започнат да безчинстват. Други пък смятат, че идеята е благородна и трябва да я подкрепят. “Има клошари, които са на улицата, тъй като са прокудени от децата си. Други са жертви на различни престъпни схеми. Загубили са домовете и земите си. Те не са бандити. Никой не е застрахован, че няма да изпадне в подобно положение”, смята Спас Ганчев. Така мислят и приятелите му Павел Папазов и Андрей Парпузов. “Чувствата ми са смесени. Съчувствам на тези, които са без покрив, но в същото време съм майка и се притеснявам, защото често сред бездомниците има мошеници, крадци и изнасилвачи. Няма да съм спокойна, когато детето ми се прибира от училище”, посочва Деница Линева. Навущанов признава, че не е очаквал подобна гневна реакция от брестничани и се оказал неподготвен за нея. беззащитни. Явно не си дават сметка, че биха могли да са на тяхно място, обяснява младият мъж. Кметицата на Брестник Елена Проданова отказа коментар с аргумента, че не била запозната с темата. Председателката на читалището Стоянка Павлова е пуснала докладна до община “Родопи”. В нея твърди, че не е предупредена от наемателя на бившия спортен клуб за намерението му да отваря подслон. “Помещението е отдадено за склад. Арендаторът е длъжен да ни уведоми за всяка промяна, но не го е направил. След като действа по този начин, отсече Павлова. По думите ѝ много хора от селото заявили, че са категорично против частния приют, в който да се настаняват бездомници от Пловдив. “Да си ги прибират в града. Защо ще ни ги карат в Брестник?”, възмущава се и секретарката на читалището Стоянка Шопова. Кметът на община “Родопи” Пламен Спасов заяви, че не е бил информиран за подслона. “Чудно ми е как някой изведнъж решава, че ще отваря частен приют в подземието на читалище, и не го съгласува с компетентните органи - пожарна, здравна инспекция, полиция. По принцип това е благородно начинание, но не се прави така. Защо Навущаванов води разговори с община Пловдив, а не с “Родопи”, след като Брестник е на наша територия?”, питаСпасов. Той смята, че проектът не може да бъде осъществен. Една от причините е, че подземното помещение в читалището не било подходящо за такава цел. Според него изходът от ситуацията е или Навущанов да продължи да ползва помещението за склад, или да го напусне. Младият пловдивчанин е изненадан от твърдия отпор срещу проекта му, но не се отказва да го реализира. “В момента оборудваното помещение в Брестник стои заключено. Ако в селото не искат подслона, ще преговарям с управата на Пловдив за предоставяне на общинска сграда в града”, посочва Навущанов. Зам.-кметът по социална политика Георги Титюков обаче не е убеден, че ще може да се намери свободен имот за тази цел, тъй като под тепетата няма излишни.", "date": "2018.02.12", "title": "28-годишен мъж с приют за бездомни - преди нямало какво да яде, сега помага на бедни"}
{"url": "https://www.24chasa.bg/novini/article/6712808", "text": "Възстановено е движението по АМ \"Тракия\" от км 12 до км 13 в посока Бургас. това съобщиха от пресцентъра на АПИ.                                                                                                                                                                                                                                                                                                                       ", "date": "2018.02.12", "title": "Възстановиха движението от 12-и до 13-и км по \"Тракия\" към Бургас"}
{"url": "https://www.24chasa.bg/novini/article/6712846", "text": "Министърът на труда и социалната политика Бисер Петков и арменският му колега Артем Асатрян подписаха Спогодба за регулиране на трудовата миграция между България и Армения. Документът беше подписан днес в Ереван в рамките на посещението на президента на България Румен Радев в арменската столица, съобщиха от пресслужбата на Министерството на труда и социалната политика. Спогодбата ще се прилага за граждани на България и Армения с трудов договор и разрешение за пребиваване на територията на другата страна след договаряне и на процедурите по нейното прилагане. Целта на документа е да даде допълнителна възможност за осигуряване на кадри за сектори от икономиката на България, в които има недостиг на работна сила. Със спогодбата се регламентира наемането на арменски работници в България за срок от 1 година с възможност за последващо удължаване за общо до 3 години. Урежда се и обменът на сезонни работници между двете страни за период до 9 месеца годишно. Влизането, пребиваването и заетостта на българи в Армения и на арменци в България ще се регламентират по законодателството на приемащата страна. Наетите работници могат да бъдат придружавани от членове на техните семейства. Набирането на потенциални работници за налични предложения за работа според професионалната им квалификация ще се извършва от компетентните институции на изпращащата държава. Министерствата на труда и социалната политика на България и Армения ще обменят информация за предложенията за работа, получени на територията на съответната държава. Компетентните институции ще си сътрудничат при подбора на потенциалните работници и при подписването на трудовите договори от избраните кандидати. Те ще бъдат информирани на родния си език за условията на труд, пребиваване, жилищно настаняване и завръщане. Предложенията за работа ще съдържат информация за икономическия сектор и географския регион, в които ще се осъществява дейността, броя на работниците, които ще бъдат наети, търсената квалификация и др. Документът предвижда заявленията за издаване на визи в рамките на тази Спогодба да се обработват с предимство от компетентната консулска служба на приемащата страна. Наетите по документа работници ще имат същите трудови права и задължения и защита на работното място, които са в сила за местните работници. Тяхното възнаграждение и условията на труд ще се определят индивидуално в сключените трудови договори. Те ще са съобразени с условията на действащите колективни трудови договори, а в случай, че няма такива - с приложимото законодателство на приемащата страна за същата професия и квалификация.", "date": "2018.02.12", "title": "Подписахме спогодба - ще обменяме работници с Армения"}
{"url": "https://www.24chasa.bg/novini/article/6712797", "text": "Задача по математика за 1 клас от учебно помагало предизвика  нова дискусия във фейсбук. Родители провидяха в нея джендър агитация. Заданието гласи: \"Панталонките на момченцето струват 10 лева, а блузката му е с 20 лева по-скъпа. Колко струва роклята му?\" Задачката е автентична и е в помагалото \"Курс по математика за 1 клас\" на издателство \"Сънрей\". На корицата на помагалото с едри букви пише \"Одобрен от МОН\" и \"По най-новата програма на МОН\", а годината на издаване е настоящата 2018. Министерството не е одобрявало помагало по математика на изд. \"Сънрей\", коментира за  зам.-министърът на образованието Деница Сачева. Сачева обясни, че МОН е одобрило проект на същия авторски колектив през 2011 г., но за издателство \"Вега 74\". Това помагало на издателство \"Сънрей\" не е одобрявано от МОН, некоректно е обявено така, поясни Сачева. Все още се извършва проверката на експерти от МОН. Засега са успели да намерят това помагало само на борсата. Не е ясно обаче колко деца в училище са работили по него. Ако установим, че издателството е действало, може да заведем дело за това, че некоректно е използвало името на министерството, каза още зам.-министърът на просветата по повод гневната реакция на родители в социалната мрежа. Тя все пак похвали именно родителската бдителност, защото няма как МОН да надзирава учебните помагала на над 2600 училища в страната. \"В момента, така, както е организирана системата на одобряване на учебниците, министърът на образованието, за съжаление, е консуматорът на негативите\", смята Сачева по повод поредния скандал с учебници и помагала. Ръководството на министерството няма право да обявява имената на хората, които оценяват учебните помагала и учебници. Според нея обаче това категорично трябва да се промени и всеки да си отговаря с името за това, което е одобрил за учебник на децата. Трябва да има лична отговорност на експертите, които участват в одобряването на учебника\", категорична е заместничката на Красимир Вълчев. От издателството на помагалото обясняват по медиите, че става въпрос за допусната грешка във второто издание на помагалото. В първото задачката е \"Панталонките на бебето струват 10 лв., а рокличката му е с 20 лв. по-скъпа. Колко струва рокличката?\"", "date": "2018.02.12", "title": "Пак джендър скандал - рокличка на момченце в помагало по математика"}
{"url": "https://www.24chasa.bg/novini/article/6712841", "text": "С условна присъда се размина 32-годишният Ахмед А. от Айтос, разследван за лихварство. По внесен обвинителен акт на Окръжна прокуратура Бургас съдът му наложи наказание от 2 г. и 6 м. с 3-годишен изпитателен срок. Ахмед е подсъдим за това, че в периода от 1 март, 2009 г. до 30 септември, 2011 г в Айтос отпускал заеми без съответното законово разрешение. Наложена му е и пробационна мярка \"задължителни периодични срещи с пробационен служител\" през изпитателния период. Лихварят е осъден да заплати в полза на държавата равностойността на придобитото чрез престъплението имущество на обща стойност 13 578 лв. Присъдата на Окръжен съд Бургас може да бъде обжалвана пред апелативните магистрати.", "date": "2018.02.12", "title": "Условна присъда за айтоски лихвар, ще връща 13 500 лв."}
{"url": "https://www.24chasa.bg/novini/article/6712851", "text": "Заместник министър-председателят Томислав Дончев се срещна с представители на Организацията за икономическо сътрудничество и развитие (ОИСР)и обсъди потенциално сътрудничество в областта на политиката на управление в публичния сектор, стратегическото планиране и засилване на администрацията за координация на политиките, съобщи пресслужбата на кабинета. Повод за срещата е намерението на правителството за провеждане на тематичен преглед от страна на ОИСР на управлението в публичния сектор, предвиден в приетата от МС от 20 декември 2017 г. Пътна карта за действията на България по присъединяването към ОИСР. На срещата са били обсъдени възможности за прилагане експертизата на организацията за провеждане на реформи в публичния сектор и за обмен на добри практики с държавите-членки. Организацията за икономическо сътрудничество и развитие е международна организация на развитите държави, която има за цел сътрудничество за намиране на решения на общите проблеми в икономическата и социалната сфера и в областта на околната среда, се напомня в прессъобщението. В организацията членуват 35 държави. Присъединяването на България към ОИСР е един от външнополитическите приоритети на страната, за който има политически консенсус при няколко правителства от 2001 г. насам. Присъединяването към ОИСР е \"сертификат\" за качеството на реформите във всички сектори на социално-икономическия живот на страната и позитивен знак към инвеститорите за стабилността на икономиката и финансовата система.", "date": "2018.02.12", "title": "Дончев обсъжда политики за управление в публичния сектор"}
{"url": "https://www.24chasa.bg/novini/article/6712877", "text": "Заместник-директорът на Главна дирекция \"Национална полиция\" (ГДНП) старши комисар Тодор Гребенаров е подал заявление за пенсиониране, предаде  . Към момента не са ясни мотивите му.", "date": "2018.02.12", "title": "Зам.-шефът на полицията Тодор Гребенаров ще се пенсионира"}
{"url": "https://www.24chasa.bg/novini/article/6712801", "text": "Трима мъже, които при грабеж убиха възрастен бизнесмен в ловешкото село Български извор в края на 2016 г., най-сетне ще отговарят за престъплението си пред съда. Обвинението срещу Радко Б., Мирослав Е. и Божидар Г. е за това, че на 19 декември 2016 г. в съучастие, взломявайки метална каса в дома на бизнесмена Иван Масърлиев, на 80 г., му задигнали 25 000 лева и златни накити - всичко на обща стойност 33 440 лв. Грабежът завършил с убийството на възрастния мъж. По отношение на Радко Б. деянието е извършено при условията на опасен рецидив, пише в обвинителния акт на Окръжна прокуратура-Ловеч. Радко знаел, че Масърлиев като собственик на хранителен магазин в Български извор, е заможен и разполага с пари, които държал в метална каса в дома си. Даже заради славата му на паралия, на три пъти пробвали да го оберат. Радко не се затруднил много да убеди Мирослав и Божидар да се пробват за четвърти път и да ошушкат възрастния мъж. Във фаталния ден тръгнали с кола от София и спрели в селото. Слезли и предвидливо взели от багажника щанги. Така подготвени влезли през незаключената врата в къщата на Иван. Заварили го да седи на стол и да гледа телевизия. Ромите хванали ръцете му и ги извили зад кръста, съборили го на пода, а след това здраво го овързали. След като така си подсигурили спокойствие за \"работа\" Радко и Божидар започнали тараш в търсене на ключ за касата. Обърнали всичко, но не намерили. През това време, за да не бездейства Мирослав започнал да млати безпомощния старец, като му и рекъл: \"Това ще ти е последната вечер\", а с ръка запушил устата му, за да не вика. Междувременно двамата бандити успели да отворят касата и да я опразнят. А Мирослав просто излязъл от другата стая и заявил: \"Човекът умря\". Сетне, оставяйки труп след себе си, триото напуснало къщата с плячката си и отпътувало към София. Малко след това съпругата на Масърлиев Таня се прибрала от работа и го намерила мъртъв. Предстои насрочване на делото за разглеждане от съда.", "date": "2018.02.12", "title": "Убийците на бизнесмена Масърлиев в с. Български извор отиват на съд"}
{"url": "https://www.24chasa.bg/novini/article/6712878", "text": "Новият начин, по който личните лекари трябва да правят отчетите за извършената от тях дейност - чрез вписване на номера на касовия бон, издаден на пациента, е \"незаконосъобразен и недопустим\". Това се посочва в писмо от съсловната организация, изпратено днес до министъра на здравеопазването и до управителя на НЗОК. Писмото е публикувано и на интернет страницата на Българския лекарски съюз (БЛС), съобщи БТА. Описването на номера на касовия бон се въведе от началото на тази година, като лекарите трябва да го добавят в отчета си, за да получат разликата в заплащаната от пенсионерите потребителска такса. В момента пенсионираните хора плащат 1.00 лв. за посещение при личен лекар. Останалата част до пълния размер на таксата се доплаща от държавата. От БЛС посочват още в писмото си, че новият начин на отчитане и представяне на отчетите в НЗОК противоречат на някои законови текстове.", "date": "2018.02.12", "title": "Начинът на отчитане на личните лекари чрез касов бон бил незаконосъобразен"}
{"url": "https://www.24chasa.bg/novini/article/6712910", "text": "Близо 150 акта от началото на годината са съставени на таксита в района на столичното летище за нарушения и нерегламентиран превоз на пътници, съобщиха от полицията. До момента са проведени 830 специализирани проверки на служители на ГД \"Национална полиция\" и ИА „Автомобилна администрация“. Заловен е водач, който е извършвал превоз на пътници срещу заплащане без да има лиценз за тази дейност. Наложена му е принудителна административна мярка и е образувано досъдебно производство. В пет таксиметрови автомобила са открити монтирани устройства за манипулиране на данните на таксиметровите апарати, т.нар. „помпи“. Две таксита са спрени временно от движение поради установени технически неизправности. Други най-често срещани нарушения са: управление с изтекло наказателно постановление или без удостоверение за водач на лек таксиметров автомобил; липса на удостоверение за психологическа годност, както и непопълнени пътни книжки. Констатирани са и случаи, при които шофьори са управлявали таксиметровите автомобили без да са ползвали задължителната седмична почивка.", "date": "2018.02.12", "title": "Полицията глоби 150 таксиметрови шофьори на летище „София”"}
{"url": "https://www.24chasa.bg/novini/article/6712880", "text": "Районната прокуратура в Елена протестира паричните гаранции на двамата мъже, задържани за хулиганство в центъра на гр. Златарица, съобщиха от Апелативната инстанция в Търново. Прокуратурата иска по отношение на двамата обвиняеми да бъде взета мярка за неотклонение „задържане под стража“. С постановление на прокурор, Н. Н. и М. К. са привлечени в качеството на обвиняеми за това, че на 05 февруари 2018 г. около 22 часа в гр. Златарица извършили непристойни действия, грубо нарушаващи обществения ред и изразяващи явно неуважение към обществото, като деянието се отличава с изключителен цинизъм и дързост: Н. Н. в центъра на града, в присъствието на граждани и служители на МВР, нанесъл побой на К. К., причинявайки разстройство на здравето му и провокативно отказвал да предостави на органите на МВР документи за самоличност и да изпълни техните разпореждания. Престъпление по чл. 325 НК М. К. счупил и изтръгнал огледало на лек автомобил, удрял с огледалото автомобила, опитал се да го преобърне с ръце, псувал и се заканвал, хвърлял стъклени бутилки по пътното платно. Престъпление по чл. 325 от НК. Както и причинил чрез нанасяне удари на инспектор в РУ на МВР Елена, при изпълнение на службата му, временно разстройство на здравето му. Престъпление по чл.131, вр.чл.130, от НК. Първоинстаницонният съд в Елена не е уважил искането на прокуратура за вземане на мярка за неотклонение „задържане под стража“, като е определил на Н. Н. парична гаранция в размер на 1000 лв., а на М. К. парична гаранция в размер на 1500 лева. По делото е установено авторството на деянието, за което се предвижда наказание наказание лишаване от свобода до пет години. Прокуратурата счита, че събраните доказателства сочат, че съществува реална опастност лицата да се укрият или извършат престъпление. Н.Н. има полицейски нови регистрации, временно е в България, няма добри характеристични данни. Лицата след употребата на алкохол стават агресивни, а поведението им на площада, неизпълняване на полицейски разпореждания и хулигански действия, дава основания, че съществува реална опасност да се укрият или да окажат натиск върху свидетели. ", "date": "2018.02.12", "title": "Съдът пусна под гаранция хулиганите, били полицай и друг мъж в Златарица"}
{"url": "https://www.24chasa.bg/novini/article/6712923", "text": "“След като Истанбулската конвенция е приета на заседание на Министерски съвет, логично е мнозинството да я подкрепи. Но ние отложихме ратифицирането й, след като има притеснения у хората, подклаждани от БСП с двойното лице, едното от които през декември е подкрепило документа на ПЕС в Лисабон, а другото сега се заиграва със страховете на българите.” Това заяви пред \"24 часа\" зам.-председателят на ГЕРБ и лидер на депутатите на партията Цветан Цветанов по повод думите на шефа на народните представители на \"Обединени патриоти\" Волен Сидеров, че именно той, а не премиерът Бойко Борисов, настоява най-много за приемането на Истанбулската конвенция. В неделя Сидеров и вицепремиерът Красимир Каракачанов дори заплашиха с падане на правителството, ако бъде ратифицирана конвенцията на Съвета на Европа срещу насилието над жени. Лидерът на “Атака” дори оповести съмнения, че ГЕРБ подготвят депутати от НФСБ да не влязат в пленарната зала при гласуването, за да стане ратификацията по-лесно. И заплаши, че ще поиска изгонването на депутатите на Валери Симеонов от групата. “Цветан Цветанов е основният двигател, който налага приемането на скандалната Истанбулска конвенция. Не премиерът Борисов, защото той е наясно с настроенията на хората”, заяви Сидеров в неделя вечерта пред партийната телевизия “Алфа”, след като по-рано през деня бе обявил съмненията си и пред “24 часа”. “Цветанов е човекът, който в парламента и извън него настоява и въздейства да се придвижи Истанбулската конвенция в България, а медиите са инструментът му”, допълни Сидеров. И разказа, че Цветанов всеки ден влизал в стаята на групата им с въпрос дали няма да приемат конвенцията. “Агитира ни да отсъстваме от залата по време на ратификацията, за да мине гласуването”, разкри лидерът на “Атака”. “Ако някой събори правителството, това ще е Цветанов, заради този подход и начин, по който се опитва да прокарва неща, които не се приемат от народа. Той се опитва да влияе и на коалиционния ми партньор Валери Симеонов, с когото се чуват по няколко пъти на ден”, коментира още Сидеров. “Цветанов в момента е в САЩ и там го подготвят как да агитира за джендъризма”, каза още Сидеров. \"Не трябва да се заиграваме със страховете на хората, не трябва да допуснем популизмът да взема връх\", коментира в отговор Цветанов. И очерта какво предстои: \"Решихме да има обществен дебат и ако обществото е склонно да се борим по-ефективно и с по-добра координация на всички институции с проблема домашно насилие над жени и деца, конвенцията да се подкрепи. ГЕРБ няма да наложи силово приемането й. Трябва да продължим диалога с гражданското общество, защото политическите решения трябва да се вземат в диалог с хората. А относно притесненията за трети пол и еднополови бракове, с нашата Конституция това няма как да стане.\"", "date": "2018.02.12", "title": "Цветанов: Няма да налагаме със сила Истанбулската конвенция"}
{"url": "https://www.24chasa.bg/novini/article/6712935", "text": "Атинската полиция разследва като нападение експлозия на газова бутилка пред ателието на гръцка модна къща, собственост на Марева Грабовски Мицотакис, съпруга на лидера на опозиционната партия Нова Демокрация Кириакос Мицотакис, съобщава в. \"Катимерини\". Нападението е извършено в 3,40 часа през нощта. При експлозията е повреден входът на сградата, но няма пострадали хора. Мицотакис осъди инцидента, като заяви, че нападението е резултат от \"правителствената пропаганда\", която има за цел да провали политическата му кариера, предава БТА.  Други гръцки медии съобщиха, че според полицията става дума за символично нападение. В момента органите на реда преглеждат записите от охранителните камери, за да идентифицират извършителите. Премиерът Алексис Ципрас заяви, че \"недвусмислено и решително\" осъжда нападението.", "date": "2018.02.12", "title": "Газова бутилка гръмна пред ателието на съпругата на гръцки опозиционен лидер"}
{"url": "https://www.24chasa.bg/novini/article/6712958", "text": "Специалистите от Международния авиационен комитет са започнали анализ на данните от черните кутии на разбилия се край Москва пътнически самолет Ан-148, предава РИА Новости. В лабораторията са доставили и двете черни кутии – речевия и параметричния, предава Фокус. От комитета отбелязаха, че черните кутии са силно повредени и състоянието им ще се разбере едва при тяхното отваряне. Самолетът Ан-148 на „Саратовски авиолинии“ Москва-Орск се разби в неделя няколко минути след излитането си от летище „Домодедово“ с 65 пътници и шестима души екипаж. Всички загинаха.", "date": "2018.02.12", "title": "Започна разшифроването на черните кутии на разбилия се край Москва самолет"}
{"url": "https://www.24chasa.bg/novini/article/6712957", "text": "Във връзка с наситената програма от календара на Българското председателство на Съвета на ЕС тази седмица достъпът до НДК ще е ограничен на 13, 15, 16 и 17 февруари. Това се налага от мерки за сигурност, които се предприемат при всички събития от висок клас в програмата на Председателството. От утре до събота включително в кино „Люмиер Лидъл” ще работят целодневно две билетни каси, така че всички зрители на културните прояви в НДК да могат безпроблемно да си набавят билети. На 14 и 15 февруари /сряда и четвъртък/ НДК разкрива временна билетна каса в ДНК – пространство за съвременен танц и пърформанс. Касата ще продава само билети за представленията на ДНК и Театър Азарян в съответните дни и ще работи от 18:00 ч. до началния час на спектаклите. През останалото време от 13, 15, 16 и 17 февруари Билетният център на НДК няма да е отворен за посетители. С ограничен достъп в тези дни ще бъде и Литературен клуб „Перото”, който ще отваря врати в късните следобедни часове след приключване на мероприятието. За точните часове на отваряне на „Перото” следете Фейсбук-страницата на литературния клуб.", "date": "2018.02.12", "title": "Ограничават достъпа до НДК от утре до събота"}
{"url": "https://www.24chasa.bg/novini/article/6712972", "text": "Европейската комисия призова днес Турция \"да се въздържа от каквито и да е действия, които може да навредят на добросъседските отношения\", след като членката на ЕС Кипър обвини турската армия, че възпрепятства дейността на кораб, извършващ проучвания за газ, предаде Ройтерс. Кипър в неделя заяви, че турската армия е възпрепятствала плавателен съд, нает от италианската енергийна компания ЕНИ, който се приближавал към зона, където трябвало да осъществи проучвания за газ, предаде БТА.  \"Турция трябва да се придържа недвусмислено към добросъседските отношения и да избягва всякакъв вид източници на напрежение, заплахи или действия, насочени срещу страни членки\", заяви говорителка на ЕК. \"ЕС също така подчертава необходимостта да се уважава суверенитета на страните членки в териториалните им води и въздушното им пространство\", добави тя. През уикенда кипърският президент Никос Анастасиас заяви, че Турция е нарушила международното право, блокирайки сондажен кораб край Кипър, и предупреди, че Никозия ще вземе \"нужните мерки\". Спорът се разрази около кораб, изпратен от италианския енергиен гигант ЕНИ да извършва сондажи в изключителната икономическа зона на Кипър. Турция възразява срещу подобни сондажи с мотив, че те не отразяват правата и на кипърските турци върху природните ресурси край острова. В този случай тя реагира, като изпрати бойни кораби и попречи на плавателния съд, извършващ сондажите, да продължи.", "date": "2018.02.12", "title": "Еврокомисията: Турция да внимава за запазване на добросъседските отношения"}
{"url": "https://www.24chasa.bg/novini/article/6712399", "text": "Турският премиер Бинали Йълдъръм заминава на двудневно посещение в Беларус в сряда, съобщава Анадолската агенция, цитирана от БТА. Очаква се по време на визитата Йълдъръм да се срещне с беларуския си колега Андрей Кобяков, както и с президента на страната Александър Лукашенко. Предвидени са също така срещи с председателите на двете камари на парламента Михаил Мясникович и Владимир Андрейченко. По време на срещите ще бъдат обсъдени двустранни, регионални и международни въпроси. Йълдъръм и Кобяков ще присъстват и на заключителната сесия на турско-беларуски бизнес форум.", "date": "2018.02.12", "title": "Йълдъръм заминава на визита в Беларус в сряда, среща се с президента Лукашенко"}
{"url": "https://www.24chasa.bg/novini/article/6712404", "text": "Вътрешни и външни причини изместиха дискусията около петте сценария за бъдещето на ЕС, предложени в така наречената Бяла книга на председателя на ЕК Жан-Клод Юнкер. Мнението изрази в предаването \"Свободна зона с Георги Коритаров\" по телевизия Европа бившият вицепремиер и правосъден министър Зинаида Златанова. Сред по-важните вътрешни фактори, които отклониха вниманието от дебата, тя очерта изборите във Франция, Германия, Австрия, преговорите за съставяне на правителство в Германия, които продължават повече от 5 месеца, проблемите в Полша и Унгария по отношение на спазването на принципите на върховенството на закона. Най-големият проблем обаче, пред който беше изправен Съюзът, е излизането на Великобритания от Общността, коментира Златанова. \"Брекзит се оказа много по-тежко не само бюрократично упражнение, но и много тежък политически удар, колкото и той да е неглижиран от Брюксел. Все пак за първи път, откакто има ЕС, географски се намалява неговата територия - това е абсолютно безпрецедентно. Чисто географски имаме намаление, не намаление на БВП, не финансова криза, а намаление географско и излизане на държава. Това се оказа много тежко и засенчи този разговор за бъдещето на Европа също така\", каза Зинаида Златанова. Смяната на администрацията във Вашингтон и преговорите за Трансатлантическото сътрудничество също изместиха дебата за бъдещия облик на евросъюза, допълни Златанова. Според нея в момента най-важно е да се направят точните изводи и да се реагира своевременно на всеки от проблемите. \"Правят се опити в тази посока. Включително Жан-Клод Юнкер каза, че ще сложи на масата план за ускоряване на процеса на взимането на решения в ЕС. Включително, забележете - квалифицирано мнозинство ще предложи комисията в областта на външната политика, което е безпрецедентно. Досега винаги се е е вземало консенсусно... -За да се избегне ветото? -Точно така, което пак казвам е безпрецедентно и всичко това с цел да се ускори процесът за вземана на решения, за да може да се реагира своевременно на световните събития\", допълни още Златанова. По отношение на стратегията на ЕС за разширяване към Западните Балкани, Златанова коментира, че посочената перспектива - 2025 година е доста условна. Според нея към момента не може да се прогнозира кога ще бъдат приети шестте страни от региона, тъй като това зависи само от усилията, които те самите ще положат.", "date": "2018.02.12", "title": "Зинаида Златанова: Брекзит и ключови европейски избори изместиха дебата за бъдещето на ЕС"}
{"url": "https://www.24chasa.bg/novini/article/6712439", "text": "Председателят на Европейската комисия Жан-Клод Юнкер е разговарял в петък с председателя на групата на Зелените в Европейския парламент Ска Келер, както и с българските власти. Това съобщи на пресконференция в отговор на въпрос говорител на ЕК, цитиран от БТА. Последва съобщение до медиите от Министерския съвет, което според нас изясни нещата. Затова за нас случаят е приключен - съобщението разграничи правителството от позицията на вицепремиера Валери Симеонов, добави говорителят. Миналата седмица Келер бе на посещение у нас и се присъедини към протестите срещу строителството в Пирин и на нов път през Кресненското дефиле.   Келер отвърна, че никога и никъде по света досега не е получавала подобно отношение.", "date": "2018.02.12", "title": "Юнкер разговаря със Ска Келер по повод изявленията на Валери Симеонов"}
{"url": "https://www.24chasa.bg/novini/article/6712457", "text": "На този етап питбулът, убил дете в пазарджишкото село Мокрище, няма да бъде евтаназиран, съобщи за \"24 часа\" директорът на областната агенция по храните д-р Петко Митев. Инцидентът стана на 29 януари в дома на собственика на кучето Димитър Михайлов.Днес изтича 14-дневния карантинен период, през който трябваше да бъде установено дали кучето не е болно от бяс, като вероятна причина за агресията му към детето. Подобно заболяване обаче не е установено. Ежедневното наблюдение на експерти от дирекцията по храните е показало, че кучето не проявява каквато и да е било агресивност. Това вероятно се дължи на факта, че през карантинния период питбулът е бил хранен ежедневно и около него не е имало дразнители. Все още обаче не е готова назначената експертиза за агресивността на кучето, която се очаква всеки момент, поясни д-р Митев. Той допусна, че след получаване й кучето може да бъде преместено от къщата на собствениците си в Мокрище, където бе оставено на отговорно пазене, в полицейски кучкарник, за да е на разположение във всеки един момент на досъдебното производство за смъртта на детото.", "date": "2018.02.12", "title": "На този етап няма да евтаназират питбула,\nубил дете край Пазарджик"}
{"url": "https://www.24chasa.bg/novini/article/6712460", "text": "Потокът от литовски туристи към България се засилва през последните години, каза днес във Варна посланикът на Литва за България и Румъния Арвидас Почиус. Той уточни, че у нас постоянно живеят 160 семейства от родината му. Посланик Почиус и кметът на Варна Иван Портних днес откриха официално паметна плоча на д-р Йонас Басановичюс. Полагането на този знак е по инициатива на посолството на Литва и се вписва в амбицията на общината да възражда историческата памет на града, посочи Портних. Посланик Почиус допълни, че през 2018 г. родината му ще чества 100 години от възстановяването на своята независимост. Той допълни, че в Литва наричат Басановичюс Патриарх на Възрожденското движение. Той е и един от първите, подписали документа за независимостта на прибалтийската страна, предаде БТА. Преди това обаче Басановичюс е живял 25 години във Варна. Завеждал е отделението по вътрешни болести в местната болница, но е консултирал свои колеги от цяла Североизточна България. Има серия изследвания в областта на етнографията, археологията, антропологията. Той е сред основателите на Варненското медицинско дружество, което е първото по рода си в България. Бил е общински съветник във Варна. Избран е за член на БАН.", "date": "2018.02.12", "title": "Посланикът на Литва у нас: Туристическият поток от Литва към България се засилва"}
{"url": "https://www.24chasa.bg/novini/article/6712459", "text": "Министърът на туризма Николина Ангелкова е имала работна среща с Гари Цапели, министър на туризма на Хърватия, съобщиха от министерството. Двамата са разговаряли в рамките на срещата на високо ниво на министрите на туризма на страните членки на ЕС \"Туризъм и икономически растеж\" в София. Министър Цапели е приветствал усилията на Министерството на туризма да направи българските туристически продукти разпознаваеми на световния пазар. Той е изказал задоволство от създаването на самостоятелно Министерство на туризма в България, което е оценка за важността на отрасъла в страната, и е заявил готовността си за двустранно сътрудничество. Министър Ангелкова е представила пред хърватския си колега положителните данни за туризма в България. Бележим ръст от над 26 на сто на туристите от Хърватия, посетили България през 2017 г. 23 хил. хърватски туристи са избрали страната ни за своята ваканция. Така Хърватия се нарежда на тридесет и пето място сред най-големите входящи дестинации у нас, е отбелязала министър Ангелкова. Българското председателство на Съвета на Европейския съюз е възможност, която ни дава шанс да се подчертае ролята на туризма като устойчив фактор за икономически растеж и като мост между хората, държавите и културите. Европредседателството е чудесна възможност да популяризираме страната си като туристическа дестинация за четири сезона, е заявила българският министър. Планират се опознавателни турове във всички страни от Западните Балкани през втората половина на 2018 г., е посочила още тя и е допълнила, че се се очаква да бъдат представени в Хърватия възможностите за морски, културно-исторически, балнео- и СПА туризъм в България. Двамата министри са обсъдили и потенциала за развитие у нас на филмовия туризъм, както и възможността за засилване на авиолиниите към далечни дестинации, която да допринесе за насърчаване на туристическия обмен между страните. Ангелкова и Цапели са заявили, че туризмът е общ продукт и за него е важно сътрудничеството между държавните институции, частните организации и местните общности.", "date": "2018.02.12", "title": "Над 26 на сто повече са туристите от Хърватия, посетили България през 2017 г"}
{"url": "https://www.24chasa.bg/novini/article/6712466", "text": "Възстановиха движението по АМ \"Тракия\" при 14-и км в посока София. Временно движението се осъществяваше в изпреварващата лента заради ремонтни работи. Това съобщиха от пресцентъра на АПИ.                                                                                                                                                                                                                                                                                                                       ", "date": "2018.02.12", "title": "Възстановиха движението по АМ \"Тракия\" при 14-и км в посока София"}
{"url": "https://www.24chasa.bg/novini/article/6712486", "text": "49-годишния Свилен Каневски, издъхнал на писта в Пампорово, е собственик на фабрика в Пловдив. Каневски е в бизнеса с трикотажни изделия от 1991 г. Продава дрехи под бранда \"STYLER\" в страната и чужбина. Работодател е на 50 души. Поклонението му ще е утре на централните гробища в Пловдив. Каневски се свлякъл на пистата и очевидци подали сигнал на тел. 112 за това, че на зелената ски писта \"Снежанка- 6\" има човек, на който му прилошало и паднал. Свилен Каневски пада на равното, почти накрая на пистата близо до ски-център \"Студенец\" без да има сблъсък с друг скиори или някакво друго препятствие. Оказана му е помощ на място, но въпреки всичко е починал. По случая е образувано досъдебно производство. Няма данни за насилствена смърт, съобщиха от полицията. Най-вероятно мъжът е починал от масивен инфаркт. Във фаталния час на пистата отишъл да се спусне сам, докато приятелите и съпругата му били на ски център \"Студенец\", обясниха запознати със случая.", "date": "2018.02.12", "title": "Фабрикант е починалият скиор в Пампорово"}
{"url": "https://www.24chasa.bg/novini/article/6712493", "text": "Конфликтът между Армения и Азербайджан за Нагорни Карабах може да бъде решен единствено чрез преговори, заяви българският премиер Бойко Борисов в интервю за азербайджанската информационна агенция Тренд. Конфликтът в Нагорни Карабах няма военно решение и може да бъде разрешен само по политически път, отбеляза той. \"Принципната позиция на България е, че конфликтът може да се реши единствено чрез преговори и с посредничеството на Минската група на Организацията за сигурност и сътрудничество в Европа (ОССЕ) и нейните съпредседатели, със съдействието на Европейския съюз, както и чрез активен диалог между ръководителите на Армения и Азербайджан\", добави Борисов. Конфликтът между двете страни в Южен Кавказ започна през 1988 г., когато Армения предяви териториални претенции срещу Азербайджан. В резултат на последвалата война, през 1992 г. арменските въоръжени сили окупираха 20 процента от Азербайджан, включително Нагорни Карабах и седем околни области, предаде БТА. Постигнатото през 1994 г. споразумение за прекратяване на огъня беше последвано от мирни преговори. Армения все още не е изпълнила четири резолюции на Съвета за сигурност на ООН за изтегляне на въоръжените й сили от Нагорни Карабах и близките области, припомня агенция Тренд.", "date": "2018.02.12", "title": "Борисов: Армения и Азербайджан могат да решат конфликта помежду си чрез преговори"}
{"url": "https://www.24chasa.bg/novini/article/6712526", "text": "22-годишният Силвестър П. - един от тримата обвиняеми,  , остава в ареста с мярка за неотклонение „Задържане под стража“, след като състав на Търговищкия окръжен съд потвърди определението на първата съдебна инстанция. Това съобщиха от пресцентъра на Апелативна прокуратура - Варна. Съучастникът му в престъплението – 21-годишният Йордан П., излиза на свобода срещу парична гаранция от 10 000 лева, след като въззивната инстанция отмени определението на Търговищкия районен съд, с което му е била наложена мярка за неотклонение „Задържане под стража“. И двамата обвиняеми в измама в големи размери, при която деецът се е представил за длъжностно лице, са от великотърновското село Камен. На третия в схемата – непълнолетния Никола Р. от Търговище, който отишъл да прибере пакета с парите, оставени от въведената в заблуждение жена, Окръжният съд в Търговище измени мярката му за неотклонение от „Задържане под стража“ в „Надзор на родителя“ на 29 януари тази година. Районната прокуратура в Търговище привлече 16-годишния ученик Никола Р. като обвиняем на 20 януари тази година. Съучастниците в телефонната измама, извършена на 19 януари тази година, Силвестър П. и Йордан П. са привлечени към наказателна отговорност на 3 февруари. Силвестър се обадил по телефона на нарочената за жертва жена от Търговище и се представил за служител на криминална полиция. Убедил я да съдейства да бъдат задържани опасни телефонни измамници. По-късно в ролята на измамник се обадил Йордан. Той затвърдил заблуждението, в което била въведена 66-годишната жена, че наистина съдейства на полицията. Жената изтеглила наличните си 76 000 лева от банка и по указанията на мнимия полицай оставила пакета с парите в храсти. Действията й били наблюдавани от истински полицейски служители. Те засекли 16-годишния Никола, който дошъл да прибере парите. След преследване момчето било задържано. Пред разследващите то развило версията, че било заплашено да участва в телефонната измама.", "date": "2018.02.12", "title": "Обвиняем за ало измамата за 76 000 лв. е задържан, съучастникът му излиза срещу 10 000 лв."}
{"url": "https://www.24chasa.bg/novini/article/6712531", "text": "Районната прокуратура е образувала досъдебно производство за изтезаване на деца с увреждания в Центъра за настаняване от семеен тип в Габрово. Събрани са достатъчно данни за извършено престъпление от общ характер. Това съобщиха днес от прокуратурата. В габровския социален център, по-известен като дом \"Хризантема\", са били изтезавани дете и непълнолетно лице, намиращи се под грижите на служителите в социалното заведение. Разследването се извършва под ръководството на прокуратурата. Дадени са указания за назначаване на експертизи за получените от децата телесни увреждания. Установява се тяхното психическо състояние, както и годността им да бъдат свидетели. Разследването ще обхване изясняване на действията на персонала в дома, както и на длъжностните лица от общинската администрация. Целта е да се установи дали има извършени и други престъпления от хора, останали извън камерите при заснемането на видеоматериалите.", "date": "2018.02.12", "title": "Започнаха разследване за изтезаваните деца в дом \"Хризантема\" в Габрово"}
{"url": "https://www.24chasa.bg/novini/article/6712555", "text": "Трима мъже са задържани във връзка със случай на нанесен побой. Това съобщиха от пресцентъра на МВР. Вечерта към 21.00 часа на 9 февруари в РУ - Никопол е получен сигнал за нанесен побой на семейство в Гулянци. Към адреса незабавно бил насочен екип от районното управление. Те установили на място мъж и жена (на 43 и 31 г.), които потвърдили че четирима души - двама 40-годишни, 45-годишен и 35-годишен, от същия град, нахлули в дома им, нанесли им побой с дървени колове и избягали. Потърпевшите са откарани за преглед с охлузвания и наранявания, без опасност за живота. Извършен е оглед на лек автомобил, собственост на един от нападателите. Той и още двама мъже, на 45 и 35 г., са задържани за срок до 24 часа. Образувано е досъдебно производство. Уведомен е дежурен прокурор при РП - Никопол. Работата продължава разследващ полицай.", "date": "2018.02.12", "title": "Задържаха трима, пребили цяло семейство в Гулянци с дървени колове"}
{"url": "https://www.24chasa.bg/novini/article/6712532", "text": "Днес до 17:00 часа движението по АМ \"Тракия\" от км 12 до км 13 в посока Бургас се осъществява в една лента, поради ремонтни дейности. Движението се извършва в изпреварваща лента. Днес до 17:00 часа движението по АМ \"Хемус\" при тунел \"Ечемишка\" в посока София се осъществява в една лента, поради ремонтни дейности. Движението се извършва в изпреварваща лента.                                                                                                                                                                                                                                                                                                                       ", "date": "2018.02.12", "title": "От 12-ти до 13-ти км на \"Тракия\" в посока Бургас - в една лента заради ремонт"}
{"url": "https://www.24chasa.bg/novini/article/6712570", "text": "Вицепремиерът и говорител на турското правителство Бекир Боздаг буквално изригна срещу САЩ заради тяхната позиция и действия в Сирия, предаде информационната агенция Догу хабер ажансъ (ДХА), цитирана от \"Фокус\". „Някои американски военни се снимат с „терористите” от Отрядите за народна самозащита (ОНС) на сирийските кюрди и гордо споделят тези снимки в социалните медии. Те не ни признават нас; държат „сопа под абата”. Турция не е държава, която може да бъде плашена със сопа – независимо дали под абата, или над абата. Откажете се да подлагате на тест търпението на Турция. Повече недейте да идвате у нас да ни убеждавате. По-добре отидете и се поинтересувайте от терористичните организации, на които дадохте оръжие и осигурихте логистична подкрепа; съберете това оръжие и повече не им го давайте. Не предприемайте терористични действия срещу Турция.”, мотивира се турският вицепремиер, цитиран от ДХА.", "date": "2018.02.12", "title": "Турски вицепремиер към САЩ: Повече не идвайте у нас, за да ни убеждавате за Сирия"}
{"url": "https://www.24chasa.bg/novini/article/6712561", "text": "Турският премиер Бинали Йълдъръм се срещна в Резиденция „Чанкая” с министър-председателя на Македония Зоран Заев и след това двамата дадоха съвместна пресконференция, пише вестник „Милиет”. В изявленията си турският министър-председател се опълчи на Вашингтон и обясни турската военна операция „Маслинова клонка” в Африн. Позицията му е, че действията на турската армия в Сирия са не само да защити сигурността и имуществото на своите собствени граждани, а в същото време – и да „гарантира сигурността на целия ЕС и на Балканите”. Според Бинали Йълдъръм, ако Турция не е господар на положението в Сирия, тогава „както бежанската криза, така и терористичната вълна ще залеят цяла Европа и тя ще плати висока цена”, предава \"Фокус\".  Успоредно с това турският премиер отправи и сериозни предупреждения към САЩ, че „вече е дошло времето да се вразумят”. „Америка, която е наш съюзник в НАТО и дългогодишен наш стратегически партньор, е крайно време да се осъзнае и да вземе честното решение. Необходимо е Вашингтон да види, че заемането на страната на терористични организации не подхожда на сериозността на тази държава. Ако го види – добре; ако не го види, тогава ние ще направим това, което е нужно.”, декларира Бинали Йълдъръм, цитиран от „Милиет”.", "date": "2018.02.12", "title": "Йълдъръм към САЩ: Крайно време е да се вразумите"}
{"url": "https://www.24chasa.bg/novini/article/6712574", "text": "Двама служители на косовската полиция от Косовска Митровица са арестувани по подозрение, че не са защитили както трябва офиса на партия Гражданска инициатива, пред който бе убит лидерът на партията Оливер Иванович, предаде Танюг, цитирана от БТА. Прокурорът Ниази Реджа от Основната прокуратура в града каза за в. \"Газета експрес\", че и двамата са етнически сърби. Прокуратурата е поискала задържането им в ареста за 30 дни. Косовската полиция съобщи, че двамата са временно отстранени от длъжност, докато трае разследването. Оливер Иванович беше убит на 16 януари пред офиса на партията. Аутопсията показа, че е убит с 6 патрона от пистолет Застава М70А.", "date": "2018.02.12", "title": "Арестуваха 2-ма полицаи, не пазили добре офиса на убития Оливер Иванович"}
{"url": "https://www.24chasa.bg/novini/article/6711939", "text": "49- годишен мъж от Пловдив издъхна на писта в Пампорово. Очевидци са подали сигнал на тел. 112 за това, че на зелена ски писта \"Снежанка- 6\" има човек, на който му прилошало и паднал. Свилен Каневски се строполил на пистата без да има досег с друг скиори или някакво друго препятствие. Незабавно на място му е оказана помощ от ПСС – Пампорово, но в последствие мъжът е починал. Няма данни за насилствена смърт.Извършен е оглед на местопроизшествие,образувано е досъдебно производство.", "date": "2018.02.12", "title": "Скиор издъхна на писта в Пампорово"}
{"url": "https://www.24chasa.bg/novini/article/6711909", "text": "Акцизни стоки без бандерол иззеха служители на РУ – Свищов, Павликени и Елена. В петък в хода на специализирана полицейска операция в Свищов е извършена проверка на жилище в града, обитавано от 61-годишния Б. А. В жилището са намерени и иззети 1040 къса цигари от различни марки. Същия ден при проверка в жилище в с. Димча, обитавано от 39-годишна жена са установени и иззети 120 гр. тютюн, без документ за платен акциз. По двата случая са образувани преписки, които са подготвени за налагане на административни наказания. В петък вечерта е извършена проверка в търговски обект в с. Каменари, където са намерени и иззети 4180 къса цигари, от различни марки. По случая е започнато досъдебно производство.", "date": "2018.02.12", "title": "Иззеха над 5000 къса контрабандни\nцигари във Великотърновско"}
{"url": "https://www.24chasa.bg/novini/article/6711981", "text": "Лек автомобил е изгорял при пожар в Сандански. Това съобщиха от ОДМВР - Благоевград. Около 01.50 часа тази сутрин е съобщено за пожар в лек автомобил на ул. „Любен Каравелов“ в град Сандански. Погасен от екип на РСПБЗН - Сандански. Автомобилът е унищожен.                                                                                                                                                                                                                                                                                                                       ", "date": "2018.02.12", "title": "Кола изгоря при пожар в Сандански"}
{"url": "https://www.24chasa.bg/novini/article/6711912", "text": "Джебчийска кражба разкриха служители на РУ – Г. Оряховица. В сряда в полицейското управление съдействие е потърсила 73-годишна жена от железничарския град. На униформените тя обяснила, че й липсва портмонето, в което имало 200 лв. и лични документи. От проведените действия по разследването е установено, че извършител на деянието е 70-годишната В. Л. от Г. Оряховица. Тя видяла портмонето, забравено на касата на търговски обект и го прибрала, под предлог, че е нейно. В. Л. е върнала отнетата сума на тъжителката. По случая е образувана преписка, която е подготвена за доклад в прокуратурата.", "date": "2018.02.12", "title": "70-годишна джебчийка сви забравено портмоне в Горна Оряховица"}
{"url": "https://www.24chasa.bg/novini/article/6711998", "text": "Президентът Румен Радев днес и утре е на официално посещение в Армения по покана на своя колега Серж Саркисян. Българският държавен глава и водената от него делегация бяха посрещнати на летище \"Звартноц\" в Ереван. Основните разговори и срещи са днес в арменската столица, като в присъствието на двамата президенти ще бъдат подписани няколко двустранни документа - за взаимна защита и обмен на класифицирана информация; Програма за сътрудничество в областта на културата за периода 2017 - 2019 г.; Спогодба за регулиране на трудовата миграция; Споразумение за сътрудничество в областта на информационните технологии и съобщенията, след което двамата държавни глави ще дадат съвместна пресконференция. В рамките на посещението си президентът Румен Радев ще има срещи с председателя на парламента Ара Баблоян, с министър-председателя Карен Карапетян, както и с Негово светейшество Карекин Втори, Върховен патриарх и Католикос на всички арменци. В Ереван Румен Радев ще бъде гост на 131-во основно училище \"Пейо Яворов\". В учебното заведение президентът ще участва в откриването на кабинет за интерактивно обучение и в представянето на книга, посветена на големия български поет Пейо Яворов. По-късно президентът Радев ще посети Центъра за креативни технологии \"Тумо\" в арменската столица. В официалната делегация на българския държавен глава са министърът на труда и социалната политика Бисер Петков, народни представители, както и представители на деловите среди.", "date": "2018.02.12", "title": "Виж как посрещнаха президента Радев в Армения (Снимки, видео)"}
{"url": "https://www.24chasa.bg/novini/article/6712024", "text": "Един от очертаващите се проблеми при анализа на постъпващите в Комисията за защита на потребителите (КЗП) жалби е, че понякога хората остават с впечатлението, че не толкова непросветеността на търговеца е причина за някакъв проблем или спор, колкото опитът да се поддържа манипулативно поведение, което да създаде определени заблуди у клиента относно параметрите на сделката. Това съобщи председателят Димитър Маргаритов в Новините на  . Става дума за „пропускане” да бъде уведомен потребителят, че търговската гаранция ще важи само след регистрация на сайта на търговеца, например. Или при предлагането на нови договори в сферата на телекомуникациите, където по-уязвими са възрастните хора, предаде \"Фокус\". „Когато им се каже, че новият договор ще бъде при по-изгодни условия – и той настина е такъв досежно плащанията на само една от включените в него услуги, но се включват още две или три, за които се плаща допълнително, а те невинаги са необходими”, обясни Маргаритов. „Повдигаме тази тема, защото от жалбите и сигналите, които получаваме, се прокрадва, а понякога доста ярко личи, че има някакъв проблем в комуникацията между потребителите и търговците, които директно общуват с тях. На какво се дължи той – ние тепърва изследваме и ще продължим да го правим. Но, струва ми се, обучението и подготовката на хората, които влизат в ежедневен директен контакт с гражданите по повод закупуването на различни стоки и услуги, е основното, върху което трябва да се акцентира”, посочи Маргаритов. По думите му те трябва да бъдат подготвени, да знаят всички детайли от периметъра, в който търговецът оперира, да могат коректно и ясно да поднасят на клиентите съответната информация и да са готови да отговарят на всички възникващи въпроси. За целта е необходимо не само да познават материята. „Могат да се поставят и други въпроси, свързани с коректността на поведението, с фирмената политика на дадения търговец и с това дали действително от мениджмънта надолу до последния служител се гради култура на общуване, която да предполага коректност и лоялност спрямо клиентите”, добави председателят. От потребителите не може да се изисква да бъдат прекалено подозрителни и недоверчиви, защото по думите на председателя на КЗП това би създало сериозен дисбаланс в цялата комуникация. Необходимо е обаче да се знаят основни правила. „Когато става въпрос за срочни договори и започва да наближава времето те да изтекат, започват изкусително да Ви предлагат нов договор за нов срок. Достатъчно е само да кажем, че когато изтече срокът, договорът се трансформира в безсрочен при същите условия и винаги може да го прекратите с едномесечно предизвестие”, разясни Маргаритов. Ако са ползвани отстъпки, те ще отпаднат. \"Но вместо да приемете новите условия и да се обвържете за нов двугодишен период, Вие можете за месец или два, докато прецените другите алтернативи, да бъдете при условията, които вече няма да са преференциални, но тогава винаги имате възможност да го прекратите с едномесечно предизвестите, без да сте обвързани с каквито и да било други условия”, обясни още той. Маргаритов подчерта, че потребителите разполагат с повече възможности, отколкото си представят и понякога търговците използват това, когато ги увещават, че им предоставят специални условия и пропускат да ги информират за другите опции – обикновено свързани с възможността, ако желаят, сравнително лесно да спрат да бъдат техни клиенти. „Може би подобни подходи са част от пазарната стратегия да се задържат клиенти, но в никакъв случай това не бива да бъде с цената на заблуждаването на потребителите или спестяване на верни неща, които е важно те да знаят”, категоричен бе председателят на КЗП. Според Маргаритов в последните години мениджърите все повече осъзнават необходимостта от поставянето на коректността и лоялността в основата на взаимодействието с клиентите. „Ако тази потребност вече е осъзната, стъпките, които трябва да бъдат предприети, са: първо – обучение и възприемане на утвърдените в цивилизованите пазари модели, и второ – контрол”, отбеляза той. \"Разковничето е в мисленето „привличането на клиентите да става чрез това те да видят в съответния търговец дългосрочен партньор, а не този, който днес им предлага едни на пръв поглед добри, а впоследствие да се окаже не чак толкова добри условия, и след това цялата комуникация между клиента и този търговец да бъде подчинена единствено и само на желанието на потребителя вече да не негов клиент\", добави Маргаритов", "date": "2018.02.12", "title": "КЗП: Потребителите търсят дългосрочен и коректен партньор в лицето на търговците"}
{"url": "https://www.24chasa.bg/novini/article/6712041", "text": "Двама непълнолетни срязали гумите на 16 леки автомобила за разнообразие, съобщи ОД на МВР - Перник. Инцидентът станал в Радомир, а извършители са две местни момчета - на 16 и 17г. По-големият, който е криминално проявен, имал рожден ден. Младежите се почерпили и решили да допълнят емоциите си, като нарежат гумите на автомобили в града. Разхождайки се, насели щети на поредица коли. Най-много били тези с повредени по две гуми. След получени сигнали в местното районно управление на МВР, градът бил блокиран от полиция и започнали оперативно-издирвателни действия. Полицаите установили и задържали извършителите. Образувани са досъдебни производства под надзора на Районна прокуратура - Радомир.", "date": "2018.02.12", "title": "Двама непълнолетни срязали гумите на 16 коли в Радомир за разнообразие"}
{"url": "https://www.24chasa.bg/novini/article/6712048", "text": "Крясъци, заплахи и обиди могат да бъдат чути в аудио запис, за който се твърди, че е направен в първа група в Целодневна детска градина 10 „Надежда” в Плевен, разказва Записът беше публикуван в социалните мрежи и бързо достигна до стотици хора. „Ти къде се намираш, бе?”, „Ти не разбра ли, че аз командвам тука? Тука каквото кажа, това ще правиш! Като не ти харесва има други градини в тоя град”, „Ама ти си направо ненормална ма” – това са само част от изразите, които се чуват в записа. Според информация от потребителя на записа се чува гласът на „старши учител г-жа Гатева”. Човекът твърди, че срещу нея са подадени множество жалби през последните няколко години, които са завършили със становище, че „няма грубо отношение към децата”.", "date": "2018.02.12", "title": "Крясъци и обиди в детска градина в Плевен (Видео)"}
{"url": "https://www.24chasa.bg/novini/article/6712084", "text": "В град Бурса се състоя конференция на Балгьоч, най-влиятелната неформална организация на българските изселници в Турция, на която бе отправен призив за помирение и преодоляване на конфронтацията между политическите формации, подкрепяни от етническите турци в България, предаде БТА. В конференцията в Бурса, компактно населен с изселници от България град, участваха председатели на дружествата на българските турци, включени във федерацията Балгьоч, представители на Движението за права и свободи (ДПС), партия ДОСТ (Демократи за отговорност, свобода и толерантност) и Народна партия \"Свобода и достойнство\" (НПСД), активисти на изселнически организации. Събитието премина при голяма активност. В слово пред участниците почетният председател на Конфедерацията на Балканските румелийски турци Турхан Генджоглу, водещ емисар на инициативите за обединение, информира за отбелязан напредък. По думите му става въпрос за постигане на консенсус сред симпатизантите относно най-критичния проблем, а именно необходимостта от обединение и премахване на политическата конфронтация. Генджоглу разказа за разговорите, които е провел с лидерите на ДПС и ДОСТ, като подчерта, че \"са направени значителни стъпки за помирение\". \"Конфронтацията се оказа болезнен и дълъг процес за всички ни\", каза Генджоглу, \"защото дори близки роднини се озоваха във враждуващи лагери. Но сега е време да загърбим миналото, да оставим сръдните и да гледаме в бъдещето\". Той призова симпатизантите на всяка от формациите да не се поддават на провокации и да не използват езика на омразата и конфронтацията, а да съдействат за сближаването. \"В светлината на обсъдените на конференцията в Бурса въпроси, които са в подкрепа на обединението, предстои да проведем срещи с лидерите на ДПС и ДОСТ, за да ги запознаем с желанието и волята на сънародниците в Турция, и сега още повече вярвам, че ще се постигне обединение\", каза още почетният председател на Конфедерацията на Балканските румелийски турци.", "date": "2018.02.12", "title": "Изселници в Турция искат обединение на ДПС, ДОСТ и НПСД"}
{"url": "https://www.24chasa.bg/novini/article/6712042", "text": "Преди излитането си от Орск самолетът Ан-148 е преминал техническа проверка, в рамките на която не са открити неизправности. Това увериха от авиокомпания „Саратовски авиолинии\", предава РИА Новости. „Преди всеки полет самолетът преминава през оперативно обслужване, преди излитането на полет 6В-703 Москва-Орск на 11 февруари 2018 г. също е извършено техническо обслужване, при което не е открито отклонение“, отбелязаха от компанията, предава \"Фокус\". От „Саратовски авиолинии“ подчертаха, че имат готовност да предоставят всички необходими документи на следователите, за да „открият истинските причини“ за трагичния инцидент. Компанията също е преустановила временно използването на всички самолети Ан-148, общо шест на брой.", "date": "2018.02.12", "title": "Компанията на разбилия се самолет: Мина проверка преди излитане, беше наред"}
{"url": "https://www.24chasa.bg/novini/article/6712050", "text": "Отношенията на Турция със Съединените щати или ще бъдат поправени, или напълно ще се развалят, заяви турският министър на външните работи Мевлют Чавушоглу само дни преди очакваното посещение в страната на държавния секретар на САЩ Рекс Тилърсън, съобщава \"Хюриет дейли нюз\". Чавушоглу каза това в Истанбул на откриването на министерска конференция за сътрудничество между Турция и Африка. Министърът подчерта, че отношенията със САЩ в момента са \"на много критичен етап\", предава БТА.  \"Очакванията ни от САЩ са ясни и известни. Ние вече не искаме обещания, а конкретни стъпки. За да можем да разговаряме по определени въпроси трябва да изградим загубеното доверие\", каза Чавушоглу, цитиран от \"Спутник\". Ръководителят на турската дипломация добави, че САЩ са допуснали много сериозни грешки по отношение на Турция, като спомена конкретно подхода на Вашингтон към Фетхуллахистката терористична организация (ФЕТО) и Силите за защита на народа (СЗН) в Сирия. \"САЩ не спазиха дадените ни обещания. Естествено е, че са загубили доверието както на нашия народ, така и на нас, управниците\", заяви Чавушоглу. Той добави, че това ще бъде заявено и на Тилърсън при посещението му в Турция.", "date": "2018.02.12", "title": "Чавушоглу: Отношенията ни със САЩ или ще се оправят, или напълно ще се развалят"}
{"url": "https://www.24chasa.bg/novini/article/6712057", "text": "5 години затвор поиска апелативната прокуратура във Велико Търново за бившия полицай от Русе Ваньо Димитров, уличен в изнасяне на тайни към наркодилъри. Според прокурор Светослав Калчев подсъдимият заслужава по-тежко наказание, защото целта му била да провали разследване на колеги от друго РПУ, с които бил в конфликт. Освен това първоинстанционният съд не взел под внимание, че е уронил престижа на МВР. През ноември м.г. 49-годишният Ваньо Димитров бил признат за виновен по три отделни обвинения и получил 3 години затвор от Окръжния съд в Русе. Осъден е за това, че на 16 и 17 ноември 2016 г. като полицейски разузнавач два пъти разгласил информация, представляваща държавна тайна. Той \"изпял\" на сочения за тартор на наркогрупа Мартин Иванов подробности за предстояща полицейска операция, което представлявало държавна тайна. Подсъдимият е бил признат за виновен и в това, че през период от над 3 месеца в края на 2016г. предоставил на Мартин Иванов сведения, чието разгласяване е забранено със закон. Той издал информация, съдържаща се в интегрирана информационна система \"Справки\" на МВР, която се отнасяла до две лица. Става дума за адресна регистрация и данни за регистрация на автомобили и техните собственици. Ваньо Димитров бил признат за виновен и за незаконно държане на боеприпаси - 56 броя пистолетни патрони, калибър 9х18 мм, без да има надлежно разрешение за това. Пред съда адвокатът му Виктор Михайлов настоя, че не става дума за държавна, а за служебна тайна и поиска той да бъде оправдан по това обвинение.Освен това боеприпасите били открити в служебна каса в кабинета му, не ги бил предоставял на други лица. \"Моля да бъда оправдан по първите две обвинения, а по третото да си понеса отговорността според закона\", каза в последната си дума експолицаят с над 22 години стаж в МВР. Апелативният съд обяви делото за решаване.", "date": "2018.02.12", "title": "Поискаха 5 г. затвор за полицай от Русе,\nиздал тайни, за да прецака колеги"}
{"url": "https://www.24chasa.bg/novini/article/6712058", "text": "От 20 до 22 февруари един от най-значимите колежи за мода, изкуство и дизайн в Европа   ще проведе презентации и творчески семинари в София, Варна и Пловдив, както следва: •  – 20 февруари, х-л „Маринела“ /бивш „Кемпински“/, 18:30 часа •   – 21 февруари, х-л „Димят“, 18:30 часа •   – 22 февруари, х-л „Тримонциум“, 18.30 часа  е сред водещите образователни институции в сферата на модата, дизайна, визуалните изкуства и комуникации в Европа, като предлага едни от най-всеобхватните програми на английски, италиански и испански език. Можете да се обучавате в бакалавърски и магистърски програми, мастър курсове, едногодишни специализации и летни курсове. Сред най-атрактивните специалности са:  .  ще представят колежа, неговите програми, възможностите за стипендии и кариерно развитие. За тези, които се интересуват от бакалавърски програми с креативна насоченост, ще се проведат и   с лектор   (Michele Giacopuzzi) – преподавател в магистърската програма на IED „Дизайн – стратегия, иновация и продукти“. Целта е участниците да се докоснат до италианския подход на преподаване в една творческа среда, която ще ги провокира да мислят креативно, да работят в групи и да представят индивидуални идеи по теми, свързани с дизайна. По време на обучението си студентите работят върху реални проекти на водещи бизнес-организации, което значително улеснява навлизането им в професионалния живот. Ежегодно близо 100 компании, сред които   и др., участват с различни активности в академичната подготовка. От 2016г. в IED успешно се прилага   на база семейни доходи за бакалвърски програми, което прави института много по-достъпен за българските кандидат-студенти.", "date": "2018.02.12", "title": "Презентации и творчески семинар на Istituto Europeo di Design"}
{"url": "https://www.24chasa.bg/novini/article/6712085", "text": "В Окръжен съд - Хасково е внесено искане за налагане на мярка за неотклонение \"задържане под стража\" спрямо марокански поданик, член на ИДИЛ, съобщиха от съда. Частното наказателно дело е спрямо Н. З. /N. Z./, а искането е на Окръжна прокуратура - Хасково. Н. З. е бил обявен за международно издирване от Интерпол - Рабат във връзка с извършване на терористична дейност и членство в терористична организация ИДИЛ, се казва в съобщението. Съгласно предоставената от Интерпол информация, престъплението, за извършването на което е издирван Н. З., е \"лоялно членство в терористична организация ИДИЛ, като е работил към принадлежащата в ИДИЛ служба \"Механизация към Главна дирекция - Военни лагери\" в град Ал - Маядин, област Дер - Алзор, Сирия. В изпълнение на тази дейност Н. З. се е придвижвал в Сирия като е носел колан с експлозиви, ръчни гранати, огнестрелно оръжие и боеприпаси\", гласи информацията от Интерпол. Искането за задържане е отправено на основание Европейска заповед за арест във връзка с Договор за екстрадиция между Република България и Кралство Мароко. Н. З. е задържан при влизането си в страната от Турция през ГКПП Капитан Андреево, уточни за БТА председателят на Окръжния съд Миглена Тянкова. Той е пътувал в една група със сирийски граждани и първоначално се е представил също за сириец, преди самоличността му да бъде изяснена, уточни магистратът.", "date": "2018.02.12", "title": "Българските власти арестуваха мароканец заради тероризъм"}
{"url": "https://www.24chasa.bg/novini/article/6712089", "text": "Спецсъдът намали паричната гаранция на кмета на Септември Марин Рачев от 250 000 лева на 130 000 лева, предава БТА. Рачев беше арестуван при акция в града, а в последствие му бяха повдигнати и обвинения. Прокуратурата обвини Рачев за неизгодна сделка и умишлена безстопанственост. Обвинението поиска той да бъде отстранен от длъжност, за да не повлияе на свидетели.", "date": "2018.02.12", "title": "Спецсъдът намали гаранцията на кмета на Септември Марин Рачев на 130 000 лева"}
{"url": "https://www.24chasa.bg/novini/article/6712075", "text": "В интернет се появи видео от момента на разбиването на руския самолет Ан-148. Кадрите вероятно са на охранителна камера, като в далечината се вижда взрив, последван от огромни облаци от дим. . Машината е на компания Саратов, откъдето потвърдиха, че преди излитане е преминала техническа проверка и е била в пълна изправност. Абсолютно всички пътуващи, както и екипажът, са загинали - общо 71 души.", "date": "2018.02.12", "title": "Камера е заснела взрив и падането на руския самолет Ан-148 (Видео)"}
{"url": "https://www.24chasa.bg/novini/article/6712106", "text": "Над 300 кг контрабанден тютюн и близо 11 000 къса цигари са иззети при специализирани операции в страната. Това съобщиха от пресцентъра на МВР. Специализираните операции по противодействието на разпространение на акцизни стоки без бандерол са проведени на територията на Благоевградска, Плевенска и Хасковска област. При проверка на къща в село Буковлък, обитавана от 50-годишен мъж, криминалистите открили 213 чувала и две бали с раздробена жълто-кафява листна маса, с общо тегло около 300 кг. Мъжът доброволно предал тютюна, машината за раздробяване на листната маса и електронна везна. Уведомена е прокуратурата. Образувано е досъдебно производство. Цигари и тютюн без бандерол са иззели и полицаи от Хасково и Харманли. Контрабандната стока - 4 240 къса контрабандни папироси и 4.7 кг нарязан тютюн били открити при претърсване на няколко частни адреса и на лек автомобил. Тютюневите изделия са предадени с протоколи от собствениците си. Съставени са актове по Закона за акцизите и данъчните складове. В хода на предприети полицейски действия на територията на Благоевград е извършена проверка в жилище, обитавано от 62-годишно лице с инициали Б. Б. Там униформените открили и иззели общо 6 420 къса цигари от различни марки, без български акцизен бандерол. В търговски обект, ползван от лице с инициали С. Б. (на 35 г.), били намерени още 180 къса контрабандни цигари. По случаите в Първо РУ Благоевград са заведени преписки. Докладвани са на прокурор. Работата по случаите продължава.", "date": "2018.02.12", "title": "МВР: Над 300 кг контрабанден тютюн и близо 11 000 къса цигари са иззети при акции в страната"}
{"url": "https://www.24chasa.bg/novini/article/6712111", "text": "Почина Иван Велинов, бивш председател на Върховния съд и на Съюза на юристите в България. Това съобщиха от пресцентъра на ВСС. Със своя висок професионализъм и почтеност, Иван Велинов ще остане в паметта на своите колеги като един уважаван юрист и достоен радетел на правдата. Членовете на Висшия съдебен съвет се присъединяват към скръбта на семейството му. Професионалният му път на съдия започва през 1957 г. в Златоград. От 1960 г. е на научна работа в Софийския университет, където по-късно завежда Катедрата по гражданско-правни науки. Специализира в Берлин и Лайпциг. Бил е старши съветник в Съвета по законодателство към Държавния съвет, народен представител, заместник-министър на правосъдието, а от 1981 до 1990 г. е председател на Върховния съд. Преподавател е в СУ „Св. Климент Охридски“ и във ВТУ „Св. св. Кирил и Методий“ – гр. Велико Търново по вещно право, и е автор на монографии, студии и учебни помагала по гражданско право.", "date": "2018.02.12", "title": "Почина бившият председател на Върховния съд Иван Велинов"}
{"url": "https://www.24chasa.bg/novini/article/6712113", "text": "Временно движението при км 14 на АМ \"Тракия\" в посока София се извършва в изпреварващата лента поради частични ремонтни дейности. Това съобщиха от пресцентъра на Агенция \"Пътна инфраструктура\".                                                                                                                                                                                                                                                                                                                       ", "date": "2018.02.12", "title": "Движението при 14 км на АМ \"Тракия\" само в изпреварващата лента заради ремонт"}
{"url": "https://www.24chasa.bg/novini/article/6712156", "text": "България може да има водеща роля в популяризирането на туризма в Черноморския регион. Имаме идея акцентът да е поставен върху винения и гурме туризъм, които за Министерството на туризма са сред приоритетните за развитие продукти. Предстои темата да бъде дискутирана на среща на работна група „Сътрудничество в туризма“ на Организацията за черноморско икономическо сътрудничество (ОЧИС), която в момента се председателства от България. Това каза министърът на туризма Николина Ангелкова на среща с Майкъл Христидес, председател на ОЧИС, съобщиха от пресцентъра на Министерство на туризма. Тя посочи още, че по този начин ще се засили фокусът върху развитието на сектора в региона. \"А за нас от голямо значение е съвместната помощ в туризма с държавите-членки на ОЧИС\", коментира министър Ангелкова. Министърът благодари на г-н Христидес за участието му в срещата на високо равнище на министрите на туризма на страните членки на ЕС „Туризъм и икономически растеж“, събитие от най-високия клас „А“ в календара на Българското председателство на съвета на ЕС. Тази година обръщаме специално внимание на инициативата „ЕС-Китай-2018 година, посветена на туризма“, обясни министър Ангелкова. Тя уточни, че затова тази тема е основен фокус на съвета на министрите утре. България има изключително ползотворно сътрудническо с Китай и активно участва с различни проекти по известния маршрут „Път на коприната“, каза още министърът. Двамата дискутираха и напредъка в организацията на среща на министрите с ресор туризъм на страните-членки на ОЧИС. Събитието също е част от програмата на председателството ни на съвета на ЕС и е от най-висока категория. Планира се то да бъде проведено през юни във Варна. Там Министерство на туризма ще представи извършеното в периода на координация на работната група по туризъм към ОЧИС, който започна през юли 2016 г. и завършва в края на юни тази година. Председателят на ОЧИС предложи Министерство на туризма да обмисли възможността за поемането на втори мандат като координатор на работна група „Сътрудничество в туризма“ за още един двугодишен мандат. Христидес заяви още, че оценява високо добрата работа на ведомството както при ръководството на групата, така и за напредъка на туризма в България и Черноморския регион. Той постави акцент върху круизния туризъм в района на Черно море, като поясни, че трябва да се предприемат действия за развитието му. Министър Ангелкова покани Майкъл Христидес за участие във втория Международен конгрес на световните цивилизации и древните маршрути. Той се организира съвместно от Министерството на туризма и Световната организация по туризъм и ще се проведе в София през ноември. Основен акцент на събитието ще е връзката между икономиката и туризма.", "date": "2018.02.12", "title": "Ангелкова: Може да имаме водеща роля в популяризирането на туризма по Черноморието"}
{"url": "https://www.24chasa.bg/novini/article/6712157", "text": "Представители на трите власти и посланици от държави-членки на ЕС и балкански страни поздравиха главния инспектор Теодора Точкова на официалното честване на 10-годишнината на Инспектората към ВСС в Националния исторически музей на 8 февруари следобед. На тържеството присъстваха зам. – председателите на Народното събрание Явор Нотев и Емил Христов, депутати, конституционни съдии, председателят на ВАС Георги Чолаков, главният прокурор Сотир Цацаров, зам.-председателят на ВКС Красимир Влахов, представляващият ВСС Боян Магдалинчев и членове на ВСС, министърът на правосъдието Цецка Цачева, директорът на Националния институт на правосъдието Миглена Тачева, председателят на Висшия адвокатски съвет Ралица Негенцова, магистрати. Сред гостите бяха известните юристи проф. Огнян Герджиков, проф. Даниел Вълчев, проф. Пенчо Пенев и доц. д-р Янаки Стоилов – автори на статии в юбилейния алманах, който Инспекторатът към ВСС издаде по повод 10-годишнината от началото на дейността на институцията. На честването бе представено логото на Инспектората към ВСС. То отразява статута на Инспектората към ВСС като държавен орган, неговите елементи препращат към съдебната власт и загатват за контролната функция на институцията. Автор на логото е художникът Петър Бърчев, завършил графика във Великотърновския университет „Св. Св. Кирил и Методий” и член на Съюза на българските художници. Главният инспектор Теодора Точкова, първият главен инспектор Ана Караиванова, главният изпълнителен директор на „Български пощи” Деян Дънешки и депутатът Спас Панчев, председател на Съюза на българските филателисти, валидираха пощенска карта с марка – логото на Инспектората към ВСС, която влезе в обръщение. На първата кръгла годишнина на институцията присъстваха инспектори от всичките три състава на Инспектората към ВСС, както и главният съдебен инспектор на Румъния Лучиан Нетежору и заместникът му Георге Стан.", "date": "2018.02.12", "title": "Представители на трите власти и посланици честваха 10 години Инспекторат към ВСС"}
{"url": "https://www.24chasa.bg/novini/article/6712174", "text": "С президента на Армения се обединихме около позицията, че нашите две страни имат стратегическо положение и ние трябва да го оползотворим. Затова ще работим отговорно за реализация на мултимодалния транспортен коридор \"Персийски залив - Черно море\", който ще даде възможност да се възползваме от задълбочаването на политическите ни отношения. Това каза президентът Румен Радев на пресконференция със своя арменски колега Серж Саркисян в Ереван, където българският държавен глава е на двудневно държавно посещение, предаде БТА. Радев добави, че приветства идеята на арменския си колега да бъде организирана среща на транспортните министри от всички държави, които са заинтересовани от този проект. В момента се нуждаем преди всичко от свързаност - транспортна, енергийна, дигитална, за да можем да разгърнем потенциала на нашите икономики, заяви българският държавен глава. Той посочи, че целта на посещението му не е само да се интензифицират контактите на високо политическо ниво, които са предпоставка за взаимодействие и развитие във всички области от взаимен интерес. Целта е да имаме конкретен напредък в редица области, затова в делегацията ми са включени не само представители на президентската администрация, но и на българското правителство, на парламента, на българския бизнес, посочи Радев. Нашите народи очакват много по-тясно и резултатно сътрудничество. Ние им го дължим и затова сме тук заедно днес - да продължаваме да го развиваме, заяви Румен Радев. С президента Саркисян двамата са обсъдили двустранните отношения и са изразили задоволство от стабилното състояние на търговския обмен в последните 10 години, но по думите на Радев същевременно той не ги задоволява. Смятаме, че можем да постигнем много по-големи обеми и да разширим сферата на нашето търговско-икономическо сътрудничество, каза президентът. Радев посочи, че от тази сутрин работят представителите на малките и средните предприятия, на работодателските организации и вече има договорка през юли в Бургас да се състои голям бизнес форум с представители на двете страни. В рамките на визитата ще бъде подписан меморандум за разбирателство между работодателските организации на двете страни, каза Радев. Той определи отношенията между България и Армения като не просто традиционно добри, а преди всичко приятелски, защото между двата народа има дълбоки исторически и културни връзки, взаимна симпатия и уважение от сходната историческа съдба. На пресконференцията бяха засегнати редица теми, сред които и въпросът за Нагорни Карабах.", "date": "2018.02.12", "title": "Радев: С Армения ще работим за коридора \"Персийски залив - Черно море\" (Видео)"}
{"url": "https://www.24chasa.bg/novini/article/6712178", "text": "74-годишна жена е станала жертва на измама със сумата от 6 000 лева. Това съобщиха от ОДМВР – Габрово. В петък в Районното управление в областния център е получен сигнал от 74-годишна жена от същия град, че по-рано през деня е станала жертва на измама. Възрастната жена обяснила, че около 17.00 часа пред блока, в който живее, я заговорил непознат мъж. Той се представил за колега на неин роднина, на когото дължал пари, и поискал да ѝ остави сумата, за да може тя да я предаде на своя близък. По този повод двамата влезли в дома на потърпевшата. Там, използвайки невниманието ѝ, непознатият извършил кражба на 6 000 лв. След краткия престой, непознатият побързал да напусне адреса, като обяснил, че трябва да „развали“ пари в близкия магазин и ще се върне, за да остави точната дължима сума. По случая е образувано досъдебно производство.", "date": "2018.02.12", "title": "Измамник открадна 6000 лв. от дома на 74-годишна габровка"}
{"url": "https://www.24chasa.bg/novini/article/6712324", "text": "От областната Дирекция по водите в Одрин алармираха за критично повишаване на нивото на река Тунджа поради обилните валежи през последните дни в Турция и България. Водите на реката са започнали да излизат от коритата в района на Сарайичи, засега в ограничена степен, предаде БТА. От дирекцията по водите са обявили жълт код за риск от наводнения. Дебитът на Тунджа в момента е 111 куб.м/сек. и продължава да се повишава. Засега няма опасност от преливане на реката през мостовете Фатих и Кануни, които свързват центъра на града с махалата Йениимарет, информираха от одринската служба по водите. Ситуацията се следи внимателно и ако преливането се повиши, има готовност движението през мостовете да се преустанови. Сарайичи се намира в ниските части на Одрин. В района има стадион, където се провеждат традиционните мазни борби Къркпънар, мемориал на загиналите в Балканските войни и археологически разкопки. Няма жилищни постройки в близост.", "date": "2018.02.12", "title": "Река Тунджа започна да прелива край Одрин"}
{"url": "https://www.24chasa.bg/novini/article/6712339", "text": "Една от най-вероятните причини за самолетната катастрофа край Москва е разрушаване на двигателя. Това заяви по   доц. Марин Петров, експерт по безопасност на полетите. \"В такъв случай действително лопатките на турбината се „пръскат“ в различни посоки с огромна скорост. Това може да доведе до попадането им в крилото, предизвикване на пожар и т.н. Причината може да са различни фактори. Не може да се изключи версията с неработещ скоростомер. Не мога да твърдя, че този самолет Ан-148 е несполучлив по конструктивни причини. Тук явно има множество фактори, може да бъде например и лошо техническо обслужване, което е свързано с ненавременна смяна на маслото\", каза той. Тези самолети са съвместна идея на Русия и Украйна. Появиха се спекулации, че нещо е недовършено заради политическия конфликт. Доц. Петров категорично отхвърли подобни версии.", "date": "2018.02.12", "title": "Експерт: Самолетът вероятно е паднал заради разрушаване на двигателя"}
{"url": "https://www.24chasa.bg/novini/article/6712378", "text": "Холандският министър на външните работи Халбе Зейлстра призна днес, че е излъгал, че се е срещал с руския президент Владимир Путин през 2006 г., предаде Асошиейтед прес, цитирана от БТА. Агенцията отбелязва, че признанието крие потенциални вреди предвид факта, че това става в навечерието на първото му посещение в Русия като външен министър на Холандия. Зейлстра потвърди в изявление до медиите признанието си. Преди това той го направи в интервю за днешния брой на холандския ежедневник \"Фолкскрант\". Зейлстра твърдеше, че като служител на енергийния гигант \"Шел\" е присъствал на среща в извънстоличната резиденция на Путин, на която руският президент бил казал, че разглежда Беларус, Украйна и балтийските страни като част от \"Велика Русия\". В писменото си изявление от днес той уточнява, че не е присъствал на срещата през 2006 г., но чул историята от човек, който е бил там. Зейлстра сметнал сметнал изказването на Путин за толкова важно от геополитическа гледна точка, че говорил за него публично и си приписал заслугата, че го е чул, за да предпази източника си. \"Начинът, по който исках да предпазя своя източник и да изтъкна посланието си за Русия, не беше разумен, това е пределно ясно\", призна той. Утре холандският външен министър заминава за Москва, където на следващия ден ще се срещне с руския си колега Сергей Лавров.", "date": "2018.02.12", "title": "Холандски министър: Излъгах, че съм имал среща с Путин през 2006 г."}
{"url": "https://www.24chasa.bg/novini/article/6711005", "text": "56-годишният бивш продуцент на конкурси за мис Росен Николов тормози известни красавици, преби майка си и дори опита да нахлуе в партийна централа. Това са само част от изпълненията на страдашия от шизофрения мъж в последно време. Николов нашумя още в зората на демокрацията. Тогава организира конкурси за красота, чест гост е на светски събития. По това време започнал да взема , спомнят си психиатри, лекували Николов. Негови близки обаче отричат - въпреки десетките му изцепки дрогата не била сред пороците му. Голямата слава го застига по трагичен повод. На 17 юни 1994 г. избухва взрив в зала “Универсиада” минути преди началото на конкурса “Мис България”. Организатор е конкурентът на Николов Васил Папазов. Бомбата убива дядото на станалата трета Гергана Караджова. Николов се появява 20 минути след взрива и е арестуван заради заплахи към Папазов. Още следващия ден е пуснат, но отново е арестуван с обвинение, че е сложил бомбата. Прекарва няколко месеца в ареста. Делото срещу него е прекратено заради липса на доказателства, а през 1997 г. Папазов е застрелян пред офиса си. С годините Росен престава да е фактор в модните среди, разболява се от шизофрения и почва да попада в медийното пространство с тормоза си над известни красавици. Според наш източник Николов се фиксирал на някоя жена след нейни изяви на публични места или в медиите. Поръчвал тениски с лика ѝ, като вземал снимки от интернет. После ги пращал като подарък с колет. Започва да я тормози през лятото на 2006 г., когато тя е особено популярна, а предаването ѝ “Горещо” е сред най-гледаните. Една августовска сутрин Райкова се събужда и чува 12 съобщения на гласовата поща от него. “Ако не се омъжиш за мен, няма да си жива”, “Или ще си моя, или на никой друг” са само част от посланията, които журналистката чува. По това време Николов обявява, че ще се кандидатира за президент, кани и Димитър Маринов-Митьо Пищива за вице. Не успяват обаче да съберат необходимите 15 000 гласа, за да са издигнати от инициативен комитет. След месеци на тормоз Райкова разказва за заплахите пред “24 часа” през октомври 2006 г. Заради заканите към нея Николов влиза за лечение няколко пъти. По закон в клиниките за психично здраве могат да го държат до 3 месеца, след което го изписват. Там Росен бил кротък, тъй като си пиел лекарствата. От полицаи пък лекарите чули, че облепил апартамента си с плакати на Райкова. Медиците съветвали майка му да го освидетелства като психично болен и да пусне молба да бъде поставен под запрещение, но жената обяснявала, че ѝ е жал. Няколко пъти обаче Николов се връща за лечение, след като тормози роднини и близки. Причината - спира да си пие лекарствата за шизофрения. Последните медиийни публикации, че е тормозил Райкова, са от 2011 г. Лекари казват, че и тогава е последният път, в който са го лекували. След като за пореден път излиза от лудницата, Николов не спира с тормоза на известни жени. зам. главен прокурор.   Тя потвърди пред “24 часа”, че 56-годишният мъж периодично ѝ звънял на джиесема, но отказа подробности. Николов тормозил Ася Петрова от 2014 г. насам с прекъсвания от по няколко месеца, казаха наши източници. Когато обажданията му били блокирани, почнал да звъни на телефоните на секретарките. Наложило се с разрешение на ръководството на прокуратурата номерата да бъдат сменени. Случвало се психично болният мъж да ходи лично във Върховната административна прокуратура с рисувани от него икони или пакети с обяснението, че носи подаръци. Охраната обаче го връщала заедно с армаганите. Известната тв журналистка Добрина Чешмеджиева е друга жертва на Николов  . “Да, получавала съм колети. Около десетина”, потвърди тв водещата. “Отворих първия заедно с полицаите, които работят в телевизията, защото не знаех какво съдържа. Вътре имаше разни женски козметични продукти. Другите не съм ги отваряла”, разказа Чешмеджиева. В писмата към пратките пишело неща, които звучат странно, но не е получавала никакви заплахи. Това не е първият случай, в който водещата получава подобни колети, и вече е свикнала да гледа на тях без уплаха. Интересното обаче е, че Росен е подавал сигнал в прокуратурата от името на Чешмеджиева, дори я подписал като Николова. Почеркът му обаче бил толкова грозен и нечетлив, че прокурорите възложили проверка на столичното III РУ. Наложило се майка му Дора да обяснява на полицаите, че Росен мисли Добрина Чешмеджиева са своя приятелка. Шизофреникът също бил разпитан и потвърдил, че тя му е гадже, но не живеели заедно, защото майка му не я одобрява. Малко след като подава жалбата уж от името на Чешмеджиева, Николов пребива зверски майка си през декември 2017 г. в семейния апартамент в столичния кв. “Света Троица”. Интересното е, че майка му не подава сигнал за побоя веднага. “Тя беше обезобразена, но като всяка майка го жали”, разказа съседка, която видяла как качват Дора на линейка. Направило ѝ впечатление, че в апартамента Николов складирал всякакви боклуци. Имало дори шишета, пълни с урина. Николов често водел и гости в апартамента - цигани. Дора била настанена в дом за стари хора, за да се лекува от побоя. Николов пък останал сам в дома им. Съседи разказват, че през януари нахълтал в партийна централа и опитвал да заплашва лидера ѝ. Охраната обаче го извела. “От Росен сме го чували това, но той може и да халюцинира, като не си пие хапчетата”, твърдят комшии. Едва 2-3 дни след като се похвалил с подвига си, майка му подала искане Росен да бъде настанен за принудително лечение. На 17 януари полиция отвежда мъжа в клиника, където той остава до 9 февруари. Тогава от прокуратурата внасят искане в съда за настаняването на мъжа за 3-месечно лечение. Психиатър доведе миналия петък в съда Николов, който се подпираше с бастун и накуцваше заради дългогодишни проблеми със ставите. Пред “24 часа” Николов отрече да е тормозил известни красавици, както и да е бил майка си. На делото бе дошла и негова роднина. “Не съм бил майка ми, това са глупости”, говореше той на жената. В закрито заседание съдът го прати за принудително лечение. ", "date": "2018.02.12", "title": "Продуцент на конкурси за красавици тормози известни жени и пребива майка си"}
{"url": "https://www.24chasa.bg/novini/article/6712391", "text": "Руските власти потвърдиха, че е намерена и втората черна кутия на разбилия се вчера край Москва самолет Ан-148 със 71 души на борда, предаде ТАСС. Двете черни кутии ще бъдат доставени в лаборатория за разшифроване на данните. Представители на базирания в Москва Междудържавен авиационен комитет казаха, че двете кутии са силно повредени в катастрофата, но по предварителни данни съдържанието им ще може да бъде разчетено. Анализът ще бъде направен в лаборатория на Междудържавния авиационен комитет, предаде БТА. Говорителката на Следствения комитет на Руската федерация Светлана Петренко заяви, че следователите са установили, че самолетът не се е разпаднал във въздуха и не е имало пожар на борда му. Той е експлодирал при удара със земята, каза Петренко, цитирана от ТАСС и ДПА. Украйна ще изпрати свои представители за участие в разследването на катастрофата, тъй като самолетът е произведен от украинската самолетостроителна компания \"Антонов\".", "date": "2018.02.12", "title": "Двете черни кутии на разбилия се руски самолет са повредени, но ще бъдат разчетени"}
{"url": "https://www.24chasa.bg/novini/article/6712581", "text": "43-годишен варненец остава в ареста с постоянна мярка за неотклонение задържане под стража, след като беше заловен със сериозно количество дрога. Преди по-малко от месец – на 19 януари тази година, Симеон Иванов е бил привлечен към наказателна отговорност отново за държане на наркотични вещества. Срещу него тогава било образувано бързо полицейско производство, което е висящо към момента. Симеон бил арестуван заедно с 18-годишно момиче след рутинна проверка на \"ауди\"-то, с което пътували. У са намерени и иззети седем пакетчета с бяло кристалообразно вещество и осем пакетчета със суха тревиста маса. Девойката предала доброволно седем пакетчета с кристално вещество и пакет, съдържащ суха тревиста маса. Направената експертна справка показва, че се касае за амфетамин с общо тегло 4,50 гр. и марихуана с общо тегло 7,80 гр. При последвалите процесуално – следствени действия на два адреса във Варна и в лекия автомобил, са намерени допълнителни количества от двете наркотични вещества (107,43 гр. марихуана и 22,87 гр. амфетамин), множество самозалепващи се пакетчета и електронна везна. При полицейската проверка е установено също, че Симеон седнал зад волана след употреба на наркотична вещества. И по този случай е образувано още едно досъдебно производство.", "date": "2018.02.12", "title": "Оставиха в ареста варненски дилър"}
{"url": "https://www.24chasa.bg/novini/article/6711118", "text": "Нищо не предвещава, че в нощта на 7 август м.г. мрачен и оскотял дребен рецидивист ще окървави спалнята си, в която през вечер се напива и пребива за забавление любимата си. 36-годишният Симеон Димитров излиза от затвора преди 9 месеца. Съдебното му досие е пълно с нощувки зад решетките, има 9 присъди за кражби и шофиране без книжка и пиян. На ул. “Жълта вода” № 8 в софийското с. Владая Симеон дели покрив със Снежана Йорданова. Нямат брак, живеят на семейни начала. Къщата, в която мъжът и жената прекарват дните си, се състои от 3 постройки, разположени една до друга без връзка помежду им. В другите две живеят майката на Симеон и двамата му братя. Къщата на фамилията е далеч от центъра на селото. В дома на Симеон и Снежана има най-потребното - баня, кухня и спалня, в която освен единично легло е сложена и маса със столове и фотьойли. Симеон, който е роден през 1981 г. в Кюстендил, не работи нищо. Почти всяка вечер посяга към алкохола и се напива до безпаметност. Не е зависим, казват обаче експерти по разследването на Софийската градска прокуратура. Снежана се препитава като проститутка. Парите от безразборния секс носи вкъщи. Освен за нея и Симеон тя заделя и за непълнолетния си 15-годишен син Тодор. Той е дете от друг мъж, въпреки това момчето живее заедно с майка си в къщата във Владая. В случаите, когато алкохолът завладее Симеон, той показва рогата си. Буйства, става неудържим и се нахвърля да бие Снежана. където свари - по главата и тялото, установява разследването. Кавгите между съпрузите основно са заради беднотията и злоупотребата на Симеон с чашката. Към 19 ч на 7 август 2017 г. Симеон и Снежана се прибират вкъщи заедно с 88-годишния Никола Атанасов. Старецът е вдовец и баща на 2 дъщери. Близък приятел е на Симеон и Снежана, тъй като често ходи на гости в дома им. Към компанията се присъединява и синът на Снежана - Тодор. Младежът се втурва към кухнята да помага на майка си за вечерята. През това време Симеон и Никола седят около масата в спалнята. Често си казват “Наздраве” и вечерят. “Въпреки алкохола двамата мъже са били в състояние, което им позволявало правилно да възприемат фактите от действителността, както и да разбират свойството и значението на извършените от тях постъпки”, пише в експертизите по делото. След 3 ч пиене агресията на Симеон се отключва след забележка на жена му да не прекалява с алкохола. Симеон обаче я засипва с грозни обиди. Взема кухненски нож и с дясната си ръка В този момент, очевидец на съпружеската кавга, Никола се изправя, хваща ръката на Симеон и го моли да спре. Разяреният мъж пуска ножа и казва на Снежана, че ще продължи да пие. “В такъв случай повече нямам намерение да стоя тук и си тръгвам”, отвръща му жената. Тези думи обаче ядосват още повече Симеон и той започва да я удря. За да предотврати случващото се, 88-годишният старец хваща ръцете на Симеон откъм гърба му. Уплашена до смърт, Снежана заедно със сина си бягат от къщата и минути след това звънят на тел. 112 и викат за помощ полиция. През това време Симеон се отскубва от хватката на Никола, но удря главата си в масата и се разгневява. “Тогава е взел решение да лиши Никола от живот незабавно”, категоричен е прокурорът по делото Виктор Тарчев. Симеон се обръща срещу стареца и започва да го налага с юмруци и ритници по главата, шията и гърдите. Зверството продължава от 22 до 22,30 ч. Строшени са и бутилка и огледало в тялото на възрастния мъж. При побоя са му счупени 10 ребра. През цялото време Никола е в съзнание. “Изпитвал е значителни болки и страдания, както и чувство за безпомощност, страх и ужас от смъртта”, е становището на съдебномедицинските експертизи. Към 22,30 ч в зловещата къща пристигат изпратените от 6-о РУП полицаи, които стават очевидци на зверството. Задържат Симеон и викат линейка за Никола. в Клиниката по спешна неврохирургия в “Пирогов” заради развилата се в белите му дробове мастна емболия. Това е неизбежна последица на причинената му гръдна травма, казват вещите лица. Прокурор Виктор Тарчев подвежда под наказателна отговорност Симеон за убийство по особено мъчителен начин и с особена жестокост при условията на опасен рецидив. Той приема, че кръвопролитието е извършено с изключителна ярост, ожесточение и садизъм. От 10 август м.г., когато съдът потвърди ареста на Симеон, той е зад решетките. Пред разследващите рецидивистът казва, че не е искал да убива. Делото му вече е на вниманието на Софийския градски съд. То ще се решава от състав, оглавяван от съдия Антон Урумов. Симен Димитров има и оправдателни присъди в сериозното си съдебно досие. Една от тях - за кражба на жигули, е четена през януари м.г. от Софийския градски съд. Прокурор дава на съд Симеон и негов авер затова, че между 13,30 ч и 22,10 ч на 1 февруари 2009 г. в столичния кв. “Борово” задигнали кола, която струвала 540 лв. Преди това влезли при колата, счупвайки ограда. След около 30-40 минути търсене жигулито било открито в района. Колата била с отворен капак, без акумулатор, страничен прозорец и дамаска на шофьорската седалка. Стартерът също бил изтръгнат. Междувременно полицаи от 6-о РУ забелязали, че наблизо в паркиран мерцедес седят трима мъже, сред които и 2-мата бъдещи подсъдими. Униформените иззели от колата плетени ръкавици, клещи, отвертка и ключ, с които подозират, че е откраднато жигулито. Софийският районен съд, а по-късно и градският са единодушни, че намерените вещи не са безспорно доказателство, за да бъдат осъдени мъжете. “Наличието на ръкавици, клещи, отвертка и ключ не може да се обсъжда дори като косвено доказателство за авторството на деянието, тъй като, както е възможно същите да послужат за взломяване на кола, така е възможно да бъдат съхранявани в автомобила на всеки един шофьор”, пишат съдийките Мина Мумджиева, Костадинка Костадинова и Мария Богданова. Те не приемат и събраните с куче мирисови следи, които по закон не представляват доказателство.", "date": "2018.02.12", "title": "Старец защити жена от побой, съпругът й го преби до смърт"}
{"url": "https://www.24chasa.bg/novini/article/6712579", "text": "Американският държавен секретар Рекс Тилърсън каза днес, че Вашингтон подкрепя борбата на Кайро с групировката \"Ислямска държава\", но подчерта, че САЩ се застъпват за свободни и честни избори в Египет, предаде Ройтерс, цитирана от БТА. Тилърсън заяви на съвместна пресконференция в Кайро с египетския външен министър Самех Шукри, че САЩ остават ангажирани с постигането на траен мир в Близкия изток между Израел и палестинците въпреки решението на американския президент Доналд Тръмп да признае Ерусалим за израелска столица. Тилърсън каза, че от Северна Корея зависи да реши кога е готова да се включи в искрени преговори със САЩ. Американският вицепрезидент Майкъл Пенс заяви в интервю, че САЩ и Южна Корея са се споразумели за условия за по-нататъшно дипломатическо ангажиране със Северна Корея, което евентуално може да доведе до преки преговори без предварителни условия. Според Тилърсън е твърде рано да се каже дали това е начало на дипломатически процес. По думите му окончателното решение за статута на Ерусалим ще бъде взето от палестинците и израелците, посочва ТАСС. \"Окончателните граници ще бъдат определени от палестинците и израелците. Ние сме привърженици на мирен процес в Близкия изток, а решението за Ерусалим ще бъде взето от страните (палестинците и израелците)\", заяви той. Тилърсън каза, че САЩ са предоставили на Египет милиарди долари за борбата с тероризма и продължават сътрудничеството с него в тази област. Годишната военна помощ на САЩ за Египет възлиза на 1,3 милиард долара. Само за последните 30 години Вашингтон е предоставил 80 милиарда долара военно-икономическа помощ на Кайро. През август миналата година обаче САЩ заявиха, че възнамеряват да орежат военна помощ за 195 милиона долара заради нарушения на правата на човека в Египет. По-късно днес Тилърсън ще се срещне с египетския президент Абдел Фатах ас Сиси, отбелязва Асошиейтед прес. След Египет американският държавен секретар, който е на обиколка в Близкия изток, ще посети Кувейт, Йордания, Ливан и Турция.", "date": "2018.02.12", "title": "Тилърсън: САЩ подкрепят Египет в борбата с тероризма"}
{"url": "https://www.24chasa.bg/novini/article/6712605", "text": "Посолството на Холандия в босненската столица Сараево е евакуирано заради постъпил сигнал за бомба, предаде агенция Фена, цитирана от БТА. Анонимният сигнал е получен тази сутрин в министерството на вътрешните работи на кантон Сараево. В посолството са изпратени части за борба с тероризма и полицаи. Засега няма информация за резултата от проверката.", "date": "2018.02.12", "title": "Евакуираха посолството на Холандия в Сараево заради сигнал за бомба"}
{"url": "https://www.24chasa.bg/novini/article/6712590", "text": "От Министерството на отбраната на САЩ смятат, че руското присъствие в Сирия усложнява борбата срещу терористичната групировка „Ислямска държава“, съобщава RT, като се позовава на доклад на генералния инспектор на Пентгона, предава РИА Новости, цитирана от \"Фокус\". В документа американските военни са анализирали действията на руските въоръжени сили на територията на Сирия от октомври до декември 2017 година. В частност, от Пентагона отново са отбелязали „опасните маневри“ на руските самолети в близост до американските бойни самолети. Както смятат в Министерството на отбраната на САЩ, действията на руските военни са провокирали „нарастване на риска от непреднамерен обстрел“. Пентагонът също е изразил тревогата си във връзка с призивите на Москва и Дамаск към международната коалиция начело със САЩ да завърши военната си операция на сирийска територия. Според мнението на американските военни, върху Западната коалиция ще бъде оказан натиск, по дипломатически и военни канали, с цел да се прекрати военната й операция. РИА Новости припомня, че американската коалиция започна военна операция на територията на Сирия през 2014 година без разрешението на официален Дамаск. Съветът за сигурност на ООН също не е давал мандат на САЩ за провеждане на военни действия в близкоизточната страна. Но военният министър на САЩ Джеймс Матис твърди, че американското военно присъствие в страната е законно, тъй като ООН е приемала резолюции против „Ислямска държава“. По- рано от Министерството на отбраната на Русия заявиха, че повечето приближавания на руски и американски самолети в Сирия са свързани с опити на американската авиация да предотврати унищожаването на терористи от „Ислямска държава“.", "date": "2018.02.12", "title": "Пентагона: Русия пречи на провеждането на операцията срещу ИДИЛ в Сирия"}
{"url": "https://www.24chasa.bg/novini/article/6712626", "text": "Двама души загинаха и четирима бяха ранени при разбиването на хеликоптер в Сибир, съобщи руското министерство на извънредните ситуации, цитирано от Асошиейтед прес. Агенцията отбелязва, че това е втората авиокатастрофа с жертви в Русия за последните два дни. Хеликоптерът Ми-8 се е разбил днес край село в Томска област, на около 3000 км източно от столицата Москва. Той е превозвал пациент към местна болница. Властите не посочват причина за катастрофата, в очакване на официалното разследване. Вчера пътнически самолет Ан-148 на регионален руски авиопревозвач се разби броени минути след като излетя от Москва, като всички 71 души на борда загинаха.", "date": "2018.02.12", "title": "Хеликоптер се разби в Сибир, двама загинаха"}
{"url": "https://www.24chasa.bg/novini/article/6712648", "text": "Високопоставен представител на иракското министерство на вътрешните работи каза днес, че лидерът на организацията \"Ислямска държава\" е жив и се лекува в полева болница в Североизточна Сирия, след като е бил ранен при въздушни удари, предаде Франс прес, цитиран от БТА. \"Получихме неоспорими информации и разполагаме с документи от източници в терористичната организация, според които Абу Бакр ал Багдади е жив и се укрива в района Джазира\", заяви Абу Али ал Басри, директор на отдела на иракското вътрешно министерство за разузнаване и за контратероризъм. Според него лидерът на ИД е имал различни рани и фрактури по тялото, като тези по краката не му позволявали да се движи без придружител. Той страдал и от диабет. Раните му били причинени от въздушни удари срещу бастиони на ИД в Ирак. Иракските власти публикуваха миналата седмица списък на издирваните терористични лидери. Начело на този списък е самопровъзгласилият се \"халиф\" на ИД. В списъка той фигурира с истинското си име Ибрахим Ауад Ибрахим Али ал Бадри ас Самараи, а като година на раждане е посочена 1971-а. На 16 юни Русия каза, че вероятно е убила Ал Багдади при въздушен удар през май близо до Ракка в Сирия. На 1 септември висш американски военен представител обаче заяви, че лидерът на ИД несъмнено все още е жив и се укрива в долината на река Ефрат в Източна Сирия, припомня Франс прес.", "date": "2018.02.12", "title": "Лидерът на ИДИЛ Ал Багдади жив, лекува се в Североизточна Сирия?"}
{"url": "https://www.24chasa.bg/novini/article/6712658", "text": "Окръжната прокуратура в Плевен внесе в съда обвинителен акт срещу 56-годишен шофьор, причинил смърт на пешеходец, съобщиха от ведомството. Обвинението е срещу Васил Н. за инцидент от 8 септември, 2017г. в Койнаре. След като пазарувал в магазин за строителни материали, обвиняемият се качил в автомобила си и решил да потегли на заден ход, за да обърне посоката на движение. Потеглил с ниска скорост, но не наблюдавал пътната обстановка на огледалата за обратно виждане и не видял пресичащия в същото време пешеходец - 33-годишния Светлин С. След като чул удара, обвиняемият спрял и веднага съобщил за инцидента. Пострадалият бил закаран до Спешно отделение, но въпреки усилията на лекарите починал. Предстои насрочване на делото за разглеждане от съда.", "date": "2018.02.12", "title": "В Плевен ще съдят шофьор, прегазил и убил пешеходец"}
{"url": "https://www.24chasa.bg/novini/article/6712693", "text": " Руският вицепремиер Аркадий Дворкович съобщи, че на всяко семейство на загинал по време на катастрофата на самолета Ан-148 край Москва ще бъдат изплатени по повече от три милиона рубли (около 82 млн. лв.). Ще се реши и въпрос за допълнителни мерки за поддръжка, предава РИА Новости, цитирана от \"Фокус\". Общите изплащания в момента за всяко от семействата ще бъде от повече от три милиона рубли. Освен това министерството на труда ще определи и каква допълнителна помощ ще бъде нужна във връзка с това, че в семействата има и непълнолетни“, заяви Дворкович. При катастрофата на 11 февруари край Москва загинаха 71 души пътници и екипаж.", "date": "2018.02.12", "title": "Всяко семейство на загинал пътник в самолета Ан-148 ще получи 3 млн рубли"}
{"url": "https://www.24chasa.bg/novini/article/6712744", "text": "Лидерът на украинската партия \"Движение на новите сили\" и бивш президент на Грузия Михаил Саакашвили е бил задържан в Киев. Това съобщи за агенция ТАСС говорителката на Саакашвили Татяна Баграновска, предаде БТА. \"Михаил Саакашвили бе задържан в ресторанта \"Сулунги\" който е до офиса на нашата партия\", поясни говорителката и допълни, че той е бил вкаран със сила в бял микробус и откаран в неизвестна посока. Според говорителката Саакашвили е бил задържан от хора в камуфлажна униформа, които не му се представили. \"Те дойдоха с три коли\", посочи тя и съобщи номера на едната от колите. Сега адвокатите на партията \"Движение на новите сили\" се опитват да изяснят всички обстоятелства, свързани с похищението на на Саакашвили, допълва ТАСС. По-рано днес бившият грузински президент не дойде на разпит в украинската прокуратура в рамките на проверка, свързана с неговата екстрадиция. Той трябваше да се яви в 12 ч. московско време (11 ч. българско време). Адвокат на Саакашвили каза, че той не смята да се явява в прокуратурата, защото смята, че проверката е незаконна.                                                                                                                                                                                                                                                                     ", "date": "2018.02.12", "title": "Арестуваха Саакашвили в Киев"}
{"url": "https://www.24chasa.bg/novini/article/6712742", "text": "Министърът на туризма Николина Ангелкова се срещна с Павле Радулович, министър на устойчивото развитие и туризъм на Черна гора. Това съобщиха от пресцентъра на Министерство на туризма. Двамата разговаряха в навечерието на срещата на високо ниво на министрите на туризма на страните членки на ЕС „Туризъм и икономически растеж“ в София, която е част от календара на Българското председателство на Съвета на ЕС. Следвайки двустранното споразумение от юни 2016 г. между България и Черна гора, министър Ангелкова предложи да се създаде съвместна работна група между министерствата на двете държави, която да начертае мерки за развитие и сътрудничество в туризма. Ще се обсъдят действия за по-добро представяне на културно- историческите традиции, както и за улесняване на процедурите за обмен на туристи между България и Черна гора. \"Туризмът е с важен принос за българската икономиката. Приходите в сектора през 2017 г. са 6,6 млрд. лв., като делът на отрасъла в БВП е близо 13%\", отбеляза министър Ангелкова. Тя осведоми госта за създадената Карта на инвестиционните проекти, която Министерството на туризма активно промотира пред чуждестранни инвеститори. \"Основната ни цел е да превърнем страната в целогодишна туристическа дестинация, която предлага качествен и конкурентен продукт\", допълни министър Ангелкова. 6 619 са били гостите от Черна гора, посетили страната ни през 2017 г. Ръстът спрямо 2016 г. е над 16%. Двамата министри се договориха да обменят опит в сферата на туризма. Черна гора ще сподели практиките си за привличане на чуждестранни вложения в сектора, а България от своя страна ще информира Черна гора за успехите си в развитието на зимния туризъм. Пред своя колега министър Ангелкова представи възможността на страната ни да се популяризира, благодарение на Българското председателство на Съвета на ЕС. Тя обясни, че за туризма това е от изключително значение. \"Ще покажем, че България е сигурна дестинация, предлагаща качествен и разнообразен туристически продукт\", заяви българският министър.", "date": "2018.02.12", "title": "Ангелкова: Ще подготвим мерки за сътрудничество в туризма с Черна гора"}
{"url": "https://www.24chasa.bg/novini/article/6712982", "text": "„Поетът Яворов запали искрата на приятелството между нашите два народа и огънят, който днес гори е в резултат на тази искра. Щастлив съм, че в годината, в която отбелязваме 140 години от неговото рождение, имаме толкова хубави поводи да сме днес тук“. Това заяви държавният глава Румен Радев, който бе гост на 131-во основно училище „Пейо Яворов“ в Ереван, цитиран от прессекретариата на президента. Президентът, който беше посрещнат по стар български обичай от деца в носии с хляб и сол, поднесе цветя пред паметника на патрона на учебното заведение, а по-късно присъства на представянето на книга, посветена на великия български поет и драматург. От 2006 г. училището поддържа кабинет-музей, който включва ценна сбирка от фотографии, барелефи и редки издания, свързани с живота и творчеството на Яворов. В училището Румен Радев съвместно с министъра на културата на Армения Армен Амирян откриха кабинет за интерактивно обучение. Залата е оборудвана с финансовата помощ на българската държава. В словото си пред гостите Румен Радев посочи важната роля на 131-во училище „Пейо Яворов“ в Ереван като силна връзка между българския и арменския народ и като пазител на българския дух и традиции в Армения. „Там, където нашите деца пеят на български език и танцуват български танци, няма как нашето приятелство да не просъществува“, каза Румен Радев и допълни, че българската държава оценява високо тези усилия, в резултат на които е и като изцяло новият компютърен кабинет. Румен Радев се обърна към родителите и учителите, изпълнили до краен предел училището, като им пожела учениците да растат като достойни граждани на Армения и на света. „Нека не забравят, че на хиляди километри оттук имат приятелския български народ“, посочи президентът. По повод 140 години от рождението на поета Пейо Яворов и във връзка със значимия принос за популяризирането на българската култура, образование и традиции държавният глава Румен Радев удостои 131-во основно училище „Пейо Яворов“ с почетен плакет „Св. Св. Кирил и Методий“. В срещата участваха представители на Дружеството за приятелство и културни връзки „Армения-България“, преподаватели, културни дейци, десетки наши сънародници. По-рано през деня президентът Радев беше посрещнат от своя арменски колега Серж Саргсян с официална церемония в Президентския дворец в Ереван. Президентът Радев посети и Центъра за креативни технологии „Тумо“ в Ереван.", "date": "2018.02.12", "title": "Радев: Искрата, която Яворов запали между българи и арменци, гори и днес"}
{"url": "https://www.24chasa.bg/novini/article/6712943", "text": "Премиерът на Великобритания Тереза Мей обеща да запази близкото сътрудничество между Великобритания и Европейския съюз след Брекзит, пише авторитетното британско издание The Times. Премиерът ще изнесе реч в Мюнхен в събота, когато ще изложи тезата си за ползите от продължаването на сътрудничеството между британските силови структури и Европол, информира \"Фокус\". The Times смята, че Мей ще направи „голяма оферта“ на ЕС за продължаване на съдействието в сигурността и продължаване на предоставянето на жизнено важната информация за Европа от британското разузнаване, с надеждата, че това ще „смаже колелата“ за по-добра търговска сделка. Но радикалните евроскептици в британското правителство се противопоставят на участие на Великобритания в схемата с европейските заповеди за арест, тъй като тя се ръководи от Европейския съд и може да доведе до съдебно преследване на британски граждани в чужбина по измислени обвинения. Дейвид Джоунс, бивш министър по въпросите на Брекзит заяви: „Каквато и да е схемата на европейските заповеди за арест, за нас е императив да останем извън юрисдикцията на Европейския съд“.", "date": "2018.02.12", "title": "Мей обеща да продължи сътрудничеството между Великобритания и ЕС в сигурността"}
{"url": "https://www.24chasa.bg/novini/article/6712999", "text": "Специализираният наказателен съд отново върна на прокуратурата делото срещу бившия съдия от Софийски градски съд /СГС/ Румяна Ченалова. Ченалова е обвинена за това, че като съдия по висящо търговско дело, е извършила 14 деяния, с които е нарушила и не е изпълнила служебните си задължения. Тя беше и едно от главните лица в записите от случая \"Яневагейт\", заедно с бившия председател на СГС Владимира Янева. След като СГС върна делото на държавното обвинение, а по-късно Апелативният съд потвърди определението, сега и спецсъдът констатира процесуални нарушения и прекрати производството. Определението подлежи на жалба или протест в седемдневен срок, предава БТА. Според съда направените възражения от страна на защитата от една страна са основателни, а в друга не са, тъй като са въпроси по същество. И посочи, че има допуснати противоречия във фактическите твърдения на прокуратурата, че липсват фактически твърдения в части от обвинението, както и че няма хронологична и логическа връзка между отделните диспозитиви. Тези и други процесуални нарушения според съда пречат на подсъдимата да разбере в какво точно е обвинена, което нарушава правото й на защита. Преди определението на съда Ченалова взе думата в своя защита и точка по точка коментира обвиненията срещу нея като изведе процесуалните нарушения допуснати от прокуратурата. Пред медиите тя заяви, че при тези обвинения окончателният резултат на делото срещу нея би бил оправдателна присъда, ако то бе останало да се гледа в градския съд. \"Това е несериозно дело, срамно дело\", каза Ченалова. И допълни, че ще търси правата си в Страсбург. Тримата прокурори по делото заявиха пред медиите, че ще протестират определението на съда. Като допълниха, че съдът не им е дал възможност да вземат отношение по аргументите на защитата, а е можел да го направи.", "date": "2018.02.12", "title": "Съдът отново върна на прокуратурата делото срещу Румяна Ченалова"}
{"url": "https://www.24chasa.bg/novini/article/6713011", "text": "Съдбата на пленените в Сирия чужденци, които са се били за Ислямска държава, е сред темите на днешната среща в Рим, където се събират 14 министри на отбраната от международната коалиция срещу терористичната групировка в Сирия и Ирак, предава  Въпросът е сложен. Съединените щати не искат стотиците пленници за остават в Сирия и ще настояват джихадистите да бъдат върнати в страните, откъдето са дошли, каза американският министър на отбраната Джеймс Матис. Той говори пред журналисти на път за Рим. Борбата срещу Ислямска държава не е завършила. Това е международна кампания. Нито една страна в света не спонсорира Ислямска държава, каза Джеймс Матис.", "date": "2018.02.12", "title": "Джеймс Матис: Нито една страна в света не спонсорира \"Ислямска държава\""}
{"url": "https://www.24chasa.bg/novini/article/6712994", "text": "Успяхме да тушираме напрежението на този етап с обещания, но обещанията в следващата една седмица ще се превърнат в реално изпълнени ангажименти. От миналата седмица работим по реформите,  Това каза народният представител от ГЕРБ Делян Добрев в предаването „Лице в лице” по   по повод протестите на работодателите миналата седмица, които поискаха оставката на министъра на енергетиката Теменужка Петкова.  \"След поетите ангажименти за промени от наша страна те казаха, че остават в стачна готовност, но на този етап организирането и провеждането на протеста на 28 февруари. Мисля че останаха удовлетворени от разговора, който проведохме\", допълни той. \"Цената на тока е надолу. От началото на 2018 г. той е с 20% по-евтин, отколкото беше декември. Дори в неделя имаше рекордно ниска цена на електроенергията – за самия ден неделя, защото няма консумация, токът падна до 24 лв. Средната цена е 70 лв.\", каза още Добрев.                                                                                                                                                                                                                                                                                                                   ", "date": "2018.02.12", "title": "Делян Добрев: От началото на 2018 г. токът е с 20% по-евтин"}
{"url": "https://www.24chasa.bg/novini/article/6713035", "text": "Крадци задигнаха 21 машини за копаене на биткойни от сграда в Благоевград. Дръзкият обир станал в събота вечерта от помещение в завода за измервателни инструменти и уреди в края на града. То било отдадено под наем на няколко човека, които там инсталирали десетки машини за криптовалута. Апашите обаче успели да изнесат само 21, останали са още много, казаха наши източници. Една от машините струвала около 7000 евро и на денонощие можела да \"изкопае\" около 50 евро. Липсващите машини били собственост на трима души, като един от тях притежавал 14 броя. Заради загряването на компютрите, които харчат страшно много ток, вратата на помещението е била отворена, за да се охлаждат машините. Стойността на лисващата техника е над 200 хил. лв.", "date": "2018.02.12", "title": "Откраднаха 21 машини за биткойни"}
{"url": "https://www.24chasa.bg/novini/article/6713054", "text": "Милиардерът интернационалист Джордж Сорос се зарече да продължи борбата си за блокиране на „трагичната грешка“ Брекзит, след като стана ясно, че роденият в Унгария привърженик на Европейския съюз е дарил стотици хиляди долари за проевропейската организация „Най-доброто за Великобритания“, пише британското евроскептично издание The Daily Express. Сорос бе подложен на унищожителна критика във Великобритания миналата седмица, след като бе разкрито, че е дарил 400 хиляди паунда, чрез една от своите фондации, на „Най-доброто за Великобритания“. Сорос не крие мнението си, че провеждането на референдум за излизане от ЕС е било „фатална грешка“ и милиардерът отново потвърди, че ще продължи да се бори срещу решението на Обединеното кралство да се разведе с Европа, съобщава \"Фокус\". В интервю за британското издание Daily Mail, милиардерът каза, че обича Великобритания и „демокрацията“ и изрази мнение, че Брекзит е „губещо предложение и за Великобритания, и за Европа“. Той добави, че: „Преди Брекзит, Обединеното кралство се радваше на възможно най-добрия свят: беше част от ЕС без да приема еврото. Великобритания, извън Европа, ще загуби голяма част от влиянието си по света. Икономически, страната ще страда, защото 45 години на успешна интеграция в Европа ще остане напразна. Няма такова нещо като приятелски развод. Още по- лошото е, че разводът ще ангажира вниманието и на Лондон, и на Брюксел за много години напред, докато те трябва да се обединят, за да се противопоставят на външните си врагове като Русия на Путин и да разрешат вътрешните противоречия, които накараха някои хора да смятат ЕС за свой враг“. Изданието смята, Сорос се опитва да се защити от лавината критики срещу него в Обединеното кралство във връзка със скандалното дарение за спиране на Брекзит. Съпредседателят на групата подкрепяща Брекзит „Напускане означава напускане“ Ричард Тайс осъди дарението като опит за „сваляне“ на британското правителство. Междувременно, Найджъл Фараж и независимият европейски депутат Стивън Уолф призова за разследване на финансирането от „чуждестранният банков милиардер“. Но прочутият милиардер отвърдна на критиките като ги описа като „отровни лични нападки“ срещу него и отхвърли обвиненията, че „подкопава демокрацията“.", "date": "2018.02.12", "title": "Сорос: Брекзит е фатална грешка"}
{"url": "https://www.24chasa.bg/novini/article/6713060", "text": "Ако британският премиер Тереза Мей допусне Брекзит да бъде отслабен или спрян от привърженици на членството в ЕС, Великобритания ще бъде потопена в най-тежката си конституционна криза от Втората световна война насам, заяви поддръжникът на излизането на Великобритания от ЕС Найджъл Фараж, цитиран от Ройтерс и БТА. Когато бе лидер на Партията за независимост на Обединеното кралство, Фараж убеди предшественика на Мей Дейвид Камерън да насрочи референдума за Брекзит, а след това участваше в кампанията за напускане на ЕС. Сега той смята, че има опасност Брекзит да бъде спрян от управляващите. 53-годишният Фараж окачестви гласувалата за оставане в ЕС Мей като \"Тереза помирителката\", защото е отстъпила на ЕС по почти всеки въпрос от преговорите по Брекзит, и заяви, че ЕС унижава Великобритания. \"Най-добрият възможен сценарий при настоящото ни плачевно управление е Брекзит само на думи, нищо повече. В най-лошия случай ще ни накарат отново да се борим. Това е голямо предателство на волята на милиони хора\", заяви Фараж. В референдума от 2016 г. 51,9 процента, или 17,4 милиона души, гласуваха за напускане на ЕС, а 48,1 процента, или 16,1 милиона гласуваха за оставане в него. Фараж отхвърли тревогите на големи банки като \"Голдман Сакс\", че лондонското Сити може да бъде напуснато от редица фирми заради Брекзит, и окачестви ЕС като доминиран от Германия обречен експеримент по европейска интеграция. Опоненти на Брекзит се опитват да съберат достатъчно подкрепа в долната камара на британския парламент, Камарата на общините, за блокиране на всякакво споразумение за Брекзит, което Мей ще донесе от Брюксел през октомври, отбелязва Ройтерс. Сред призоваващите да бъде спрян или отменен Брекзит са бившият премиер Тони Блеър, изпълнителният директор на \"Голдман Сакс\" Лойд Бланкфейн и милиардерът Джордж Сорос. На въпрос на Ройтерс за потенциалното електорално влияние на Блеър, \"Голдман Сакс\" и Сорос, Фараж отвърна през смях: \"Ако пишех филм на ужасите как изглеждат привържениците на оставането, ето ви ги.\" Сорос е дарил чрез фондациите си над 600 000 лири на движения в подкрепа на оставането на Великобритания в ЕС в кампанията на референдума. Фараж заяви, че участието на Сорос в западната политика трябва да бъде разследвано и че милиардерът трябва да дойде в Лондон и публично да обясни в кои политически проекти е намесен. \"Трябва да се разследва в каква степен Джордж Сорос подкопава политиката в западния свят. Това е най-голямата организация за политически кампании, която светът е виждал, а повечето хора отказват да го осъзнаят\", каза Фараж.", "date": "2018.02.12", "title": "Найджъл Фараж: Ако Брекзит бъде спрян, Великобритания ще изпадне в криза"}
