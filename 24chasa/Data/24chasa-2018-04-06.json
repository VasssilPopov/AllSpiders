{"url": "https://www.24chasa.bg/novini/article/6804903", "text": "Косовският премиер Рамуш Харадинай остро критикува албанския си колега Еди Рама заради високите пътни такси на автомагистралата, свързваща Албания с Косово, съобщи агенция Макфакс. Косовските бизнесмени и бизнесмените в Албания са силно ощетени от високите тол такси, каза Харадинай за албанската теревизия Топ ченъл. Той добави, че при такива обстоятелства косовските бизнесмени ще изберат пристанището в Солун вместо това в Дуръс, предаде БТА. Албанският премиер Еди Рама каза снощи за ТВ Клан, че решението за пътните такси ще се пприлага докато не се намери общо решение с местното население в Кукъс, но не обясни възможно ли е тол таксите да бъдат намалени, за което се обявяват и част от депутатите от управляващата Социалистическа партия. Опозицията в Албания продължава протестите си във вторник, като отново ще блокира главните пътища в страната. Тя подкрепя исканията на протестиращите срещу въвеждането на пътни такси на автомагистрала Тирана-Кукъс-Морина, която свързва Албания и Косово. Миналата седмица демонстранти в Албания подпалиха пункта за събиране на таксите и влязоха в сблъсък с полицията по време на протест срещу високите такси за магистралата. Сто и десет километровата автомагистрала Тирана - Кукъс - граничен пункт Морина /на границата с Косово/, наричана Пътя на нацията, се използва активно както от транспортни фирми, така и от множество туристи от Косово. Нововъведените такси варират от 2,5 до 22,5 евро. Магистралата бе дадена на концесия за 30 години на международен консорциум, който се задължи да поддържа пътя и да събира таксите.", "date": "2018.04.06", "title": "Косово: Бизнесмените ни ще използват пристанището в Солун вместо това в Дуръс"}
{"url": "https://www.24chasa.bg/novini/article/6804776", "text": "Президентът на САЩ Доналд Тръмп заяви, че митата, които ще бъдат насочени срещу Китай заради това, че той злоупотребява с интелектуалната собственост, ще причинят „болка“ на американската икономика, но обеща, че страната ще стане по-силна в резултат от тях, пише The Hill. „Не казвам, че няма да боли“, заяви Тръмп по време на интервю пред местна медия. Той призна, че първоначалната реакция на пазарите ще бъде негативна. „Те ще загубят мъничко“, допълни той, предава \"Фокус\". „То за това ще излезем по-силни от цялата ситуация“, допълни президентът на САЩ. Китай реагира на последните новини за готвени мита с официално заявление, в което заплаши с търговска война. „Не искаме да се бием, но не ни е страх от това да водим търговска война“, пише в официалното заявление на китайското МВнР.", "date": "2018.04.06", "title": "Тръмп: \"Болката\" от китайските мита ще направи САЩ значително по-силни"}
{"url": "https://www.24chasa.bg/novini/article/6804788", "text": "Руските държавни фирми, срещу които САЩ днес обявиха санкции, ще получат допълнителна държавна подкрепа, заяви руският министър на промишлеността и търговията Денис Мантуров, цитиран от ТАСС и Ройтерс. Мантуров също така предупреди, че ще има административни наказания за руски компании, които откажат да работят със санкционираните фирми. Включването на \"Рособоронекспорт\" в списъка от санкции на САЩ има за цел изтласкването на Русия от световния оръжеен пазар, заяви представител на руската държавна корпорация Ростех, в която влиза \"Рособоронекспорт\", предава БТА. \"Проучваме документа и още не сме направили окончателни изводи. Фактът обаче, че на мушка е взет \"Рособоронекспорт\" потвърждава истинската цел на санкциите. Всички тези гръмки слова и обвинения са само предлог да бъде изтласкана Русия от световния оръжеен пазар. Грубо и прагматично. Това е чиста проба недобросъвестна конкуренция\", заяви той. Председателят на Руския съюз на индустриалците и предприемачите Александър Шохин сравни санкциите на САЩ с терористични методи, предаде ТАСС. \"Съдейки по всичко, американците ще използват, с извинение за грубия израз, методите на терористите, а именно ще \"убиват заложници\". От този кремълски списък те ще изваждат по няколко души като \"заложници\" в кавички, за да видят останалите, че и тях това ги чака, ако не почнат да се държат подходящо. А подходящото поведение от тяхна гледна точка е, меко казано, да убеждават политическите власти в Русия, че тя трябва да се държи другояче\", заяви той. Шохин отбеляза, че в Русия има компании, които имат активи в чужбина, включително и в САЩ. Според него предприемачите, чийто бизнес помага за развитието на икономиката на САЩ, не са застраховани срещу включването им в санкционния списък. Секретарят на руския Съвет за сигурност Николай Патрушев заяви, че новите санкции на САЩ няма да прекъснат контактите на Москва с Вашингтон. Санкционираните физически и юридически лица ще намерят начини да компенсират наложените им ограничения, каза Патрушев след заседание на Съвета за сигурност. Ставащото създава \"добър потенциал за икономическо сътрудничество с други страни\", добави той.", "date": "2018.04.06", "title": "Русия: Санкционираните от САЩ фирми ще получат допълнителна държавна подкрепа"}
{"url": "https://www.24chasa.bg/novini/article/6804809", "text": "Гръцките ВВС прехванаха турски военен безпилотен летателен апарат, нарушил въздушното пространство на Гърция в югоизточната част на Егейско море, предава Ekathimerini. Турският летателен апарат UAV ANKA е навлязъл два пъти в гръцкото въздушно пространство над остров Родос на височина от около 6000 метра. Самолетът е прехванат от гръцки изтребители Ф-16, излетели от въздушна база „Кастели“ на остров Крит, предава \"Фокус\".", "date": "2018.04.06", "title": "Гърция прехвана турски безпилотен самолет над о-в Родос"}
{"url": "https://www.24chasa.bg/novini/article/6801491", "text": "Държавната болница в Ловеч, която от месеци е пред фалит, вече няма белодробно отделение и служителите ѝ са без заплати за Великден. В сряда лекарите от белодробното отделение на МБАЛ “Проф. Параскев Стоянов” подадоха колективна оставка. Мотивите си посочили в декларация до здравния министър Кирил Ананиев. Влошаващите се условия на труд, невъзможност за обслужване на пациентите без риск за здравето им са част от причините за колективното решение. Завеждащият отделението д-р Михаил Киров увери, че 13-те пациенти, които са на лечение в момента, ще бъдат обгрижвани до изписването и на последния в понеделник. “Дотогава ще стоим на доброволни начала”, каза той. “Великден идва, а пак сме без заплати”, изплака в четвъртък Павлина, санитарка в държавната болница.   Затварянето на това отделение е поредната драма в ловешката болница, която продължава от години. Целият персонал в нея е под стрес от заплахата за фалит. Наскоро говорителката на Главна прокуратура Румяна Арнаудова обяви, че от болницата са източени над 20 млн. лева. Още 12 януари целият персонал на болницата заяви, че спират да лекуват поради липса на лекарства, дори жизненоважни. Лекари призоваха властите за спешни мерки за финансиране на болницата, за изплащане на задълженията към доставчици и заплатите за последните 3 месеца. От Министерството на здравеопазването заявиха по-късно, че ще използват всички законови възможности болницата да продължи да работи и да не затварят работещи отделения. Как е станало умишленото съсипване на държавната МБАЛ, знаят всички в Ловеч. Основното звено е частната болница “Кардиолайф” - там търсете, казва осведомен източник. Журналистическа проверка показва, че отделението за инвазивна диагностика на сърцето “Кардиолайф” навлиза в МБАЛ през 2006 г. като външна продукция. Собственост е на дъщерята на тогавашния шеф на здравната каса Георги Бенев Стефанов - Мария, в съдружие с Йонко Атанасов Йончев. Директор на болницата по онова време е д-р Тихомир Бенев, който сключва 10-годишен договор. Според него “Кардиолайф” ще лекува пациенти в сградата на МБАЛ - тогава законът не е пречка на явлението “болница в болницата”. Все някой е бил наясно какво се случва и е информирал когото трябва за близкото родство между собственичката и директора на здравната каса. Затова през 2010 г. е извършена проверка от НЗОК за конфликт на интереси. И съответно били установени доста нередности, най-вече във финансовите взаимоотношения по клинични пътеки между касата, болницата и “Кардиолайф”. В края на същата година прокуратурата и ДАНС претърсват кабинета на Георги Бенев. Открити били поименни пликове с пари, предназначени за лекари, които трябвало да пренасочват мними пациенти към “Кардиолайф”. “Рейсове със здрави хора от Разградско са пристигали в Ловеч уж за прегледи по клинична пътека през юли и август 2010 г., а лични лекари са изпращали пациенти за коронарография в “Кардиолайф”, разкриха разследващи. През лятото на 2014 г. д-р Бенев подал оставка от директорския пост, но запазил мястото си в борда на директорите. Оставил зад гърба си една задлъжняла по всички фронтове болница и една процъфтяваща “Кардиолайф”.   В средата на 2017 г. кардиологичното отделение в МБАЛ прекратило дейността си поради липса на лекари - те напускали, след като заплатите им не били изплащани ритмично. И, разбира се, цялата дейност по лечението на пациенти със сърдечни проблеми се поела от “Кардиолайф”. Тук в историята се намесва настоящият шеф на здравната каса д-р Антонио Маринов. Той просто е поредният участник в дългосрочния план, водещ до съсипването на държавната болница и възхода на частната, казват в Ловеч. Лекарят става шеф на РЗОК след конкурс преди година и половина. Подчинените му го описват като авторитарен. “Всички в града знаеха, че болницата умишлено се тласка към фалит. Знаят се и имената на виновниците за източване на милиони левове. За никого не е тайна, че всичко се правеше в полза на “Кардиолайф” - че нечии джобове се напълниха за сметка на всички нас”, каза лекар от МБАЛ. И докато здравното министерство и институциите търсели изход за спасяването на лечебното заведение, докато останалите лекари и сестри спасявали животи, без да получават нито лев месеци наред, през октомври 2017 г. д-р Маринов подписал разрешително за дейността на “Кардиолайф”. На 15 март т.г. полиция претърси работното му място. Задържаха го за 24 часа, а след изтичането им прокуратурата го привлече като обвиняем в злоупотреба със служебно положение за източване на 1 млн. лв. от здравната каса за 3 месеца от октомври 2017 г. По клинични пътеки парите били пренасочвани към “Кардиолайф”. Когато гледаха мярката му за задържане и окован с белезници го изведоха от съдебната зала, той се разплака. Съдът прояви снизходителност и не го остави за постоянно в ареста, каквото бе искането на прокурор Румен Петров. “Не съм присвоил тези пари - всичко, което правех, е за благото на хората”, каза през сълзи д-р Маринов пред съда. Потърсен за изявление сега той каза, че адвокатите му са го посъветвали да не коментира, тъй като тече разследване и носи наказателна отговорност. Георги Бенев бе потърсен за мнение. Той поиска въпросите на електронната си поща, но не отговори.", "date": "2018.04.06", "title": "Болницата в Ловеч пред фалит, точили я заради частната “Кардиолайф”"}
{"url": "https://www.24chasa.bg/novini/article/6804849", "text": "Активите в територии под юрисдикцията на САЩ на 24-те физически и 14 юридически лица от Русия, срещу които днес бяха обявени санкции, са замразени, а на американски граждани се забранява да поддържат каквито и да било делови отношения с тях, заяви финансовото министерство на САЩ, цитирано от ТАСС. В черния списък попаднаха олигарсите Олег Дерипаска, Владимир Богданов, Сулейман Керимов, Игор Ротенберг, Кирил Шамалов, Андрей Скоч и Виктор Векселберг. Санкционирани са контролираните от Дерипаска промишлена група \"Базов елемент\" и влизащият в нея машиностроителен холдинг \"Руски машини\", компанията \"Би-файнънс\", групата \"Ен+\", компанията \"Евросибенерго\", компанията \"Русал\", \"Група ГАЗ\", и агрохолдингът \"Кубан\". Санкции са наложени и на компанията \"Газпром бурение\" и групата \"Ен Пи Ви енджиниъринг\" на Игор Ротенберг, компанията \"Ладога мениджмънт\" на Кирил Шамалов и ГК \"Ренова\" на Виктор Векселберг, предава БТА. Санкционирани са и компаниите \"Рособоронекспорт\" и \"Руска финансова корпорация\". Кирил Шамалов е женен на дъщерята на Владимир Путин Катерина Тихонова, отбелязва ДПА. САЩ заявиха, че благосъстоянието на Шамалов рязко се е подобрило след сключването на този брак и година по-късно той е могъл да вземе кредит от над 1 милиард долара от държавната \"Газпромбанк\", присъединявайки се към \"редиците на милиардерския елит около Путин\". Администрацията на президента на САЩ Доналд Тръмп от началото на мандата е наложила санкции на 189 физически и юридически лица от Русия или свързани с нея в рамките на различни санкционни програми, съобщи представител на администрацията, цитиран от ТАСС. От тях 136 физически и юридически лица са санкционирани заради ситуацията в Украйна. Вашингтон санкционира руски лица и за сътрудничество със Северна Корея и в рамките на \"закона Магнитски\", както и на глобалната му версия срещу лица, замесени в корупция и нарушения на човешки права.", "date": "2018.04.06", "title": "Активите на санкционираните руски лица в САЩ са замразени"}
{"url": "https://www.24chasa.bg/novini/article/6804883", "text": "Президентът на САЩ Доналд Тръмп заяви, че е доволен от факта, че цените на алуминия на световните пазари са паднали, въпреки, че е наложил нови по-високи вносни мита, пише най-големият вестник в американския щат Минесота Minnesota Post Bulletin. „Хората са изненадани, но аз не съм. Въпреки митата върху алуминия, цените на метала паднаха с 4%. Много пари ще влязат в хазната на САЩ, а също така нови работни места!“, написа Тръмп на профила си в социалната мрежа „Туитър“. През март Тръмп наложи мита върху вносните алуминий и стомана, включително и върху тези от Китай и Япония. Търговският спор между Вашингтон и Пекин ескалира в последните дни заради това, предаде \"Фокус\". Правителството на Китай съобщи, че се „контраатакува силно“, ако президентът вдигне митата върху китайски стоки на сумата от 100 милиарда долара. „Ако САЩ обявят списък с мита от 100 милиарда долара, Китай е напълно готов и без колебание ще контраатакува с пълна сила“, заяви прессекретарят на китайското министерство на търговията Гао Фен. Той не уточни какви точно мерки ще бъдат наложени от Пекин.", "date": "2018.04.06", "title": "Тръмп: Митата върху алуминия имат положителен ефект за нас"}
{"url": "https://www.24chasa.bg/novini/article/6804832", "text": "Икономическият съветник в Белия дом Лари Кудлоу заяви, че президентът на САЩ Доналд Тръмп иска Китай да престане „да краде“ американска интелектуална собственост, предава CNBC. „Ако избухне търговска война, обвинявайте Китай, а не Доналд Тръмп“, заяви Кудлоу. Същевременно той уточни, че търговската война не е неизбежна и че увеличаването на митата върху китайския внос в САЩ е все още на равнище обсъждане. Той също така изрази надежда, че различията между Вашингтон и Пекин ще могат да се разрешат чрез преговори, предава \"Фокус\". По-рано днес Тръмп разкритикува Световната търговска организация, заявявайки, че тя се държи „нечестно“ със САЩ. Икономическият съветник на Белия Дом Лари Кудлоу заяви, че в момента се водят търговски преговори между САЩ и Китай. Той не уточни на какво равнище се водят те, предава Reuters. „В момента текат преговори. Не искам да назовавам имена. Не искам да поставям никого под светлините. Водят се преговори, като се водят напред-назад, и в САЩ, и в Пекин“, допълни Кудлоу.", "date": "2018.04.06", "title": "Икономическият съветник на Тръмп: Ако избухне търговска война, обвинявайте Китай (Обновена)"}
{"url": "https://www.24chasa.bg/novini/article/6804672", "text": "Бившият руски двоен агент Сергей Скрипал вече не е в критично състояние и реагира добре на лечението след атаката с нервнопаралитично вещество миналия месец, съобщи болницата в Солсбъри, цитирана от Ройтерс. \"Той реагира добре на лечението, състоянието му бързо се подобрява и вече не е критично\", заяви Кристин Бланшард, медицински директор в Окръжната болница в Солсбъри, предаде БТА.", "date": "2018.04.06", "title": "Болницата в Солсбъри: Сергей Скрипал вече не е в критично състояние, подобрява се бързо"}
{"url": "https://www.24chasa.bg/novini/article/6804706", "text": "САЩ обявиха нови санкции срещу 38 руски физически и юридически лица, обвинени в участие в \"атаките на Русия срещу западните демокрации\", предадоха Франс прес и ДПА. \"Руското правителство действа в диспропорционална облага на олигарси и управляващи елити\", заяви финансовият министър Стивън Мнучин. Той обвини руското правителство в \"злонамерени действия по цял свят, включително с продължаващата окупация на Крим и подстрекаване на насилието в Източна Украйна\", предава БТА. Освен това Русия снабдява правителството на сирийския президент Башар Асад, \"което бомбардира собствените си цивилни, с оборудване и въоръжение\" Русия също така \"се опитва да подкопава западните демокрации и извършва злонамерена кибердейност\", каза Мнучин. Седем олигарси, представени като близки на Кремъл и 12 фирми, които те притежават или контролират, са сред санкционираните. Сред тях са собственикът на алуминиевия гигант \"Русал\" Олег Дерипаска, Игор Ротенберг, Виктор Векселберг и Кирил Шамалов, които са важни играчи в енергийния сектор, както и милиардерът и сенатор Сулейман Керимов. Санкции са наложени и на 17 високопоставени руски правителствени представители, сред които шефът на \"Газпром\" Алексей Милер, и шефът на втората по големина руска банка ВТБ Андрей Костин. В списъка са и вътрешният министър Владимир Колоколцев, командващият Националната гвардия Виктор Золотов и генералният секретар на руския Съвет за сигурност Николай Патрушев.", "date": "2018.04.06", "title": "САЩ санкционираха близки до Кремъл руски олигарси"}
{"url": "https://www.24chasa.bg/novini/article/6804724", "text": "Шансовете на чешкия премиер Андрей Бабиш да състави правителство на мнозинството се очаква да намалеят силно днес, тъй като Чешката социалдемократическа партия най-вероятно официално ще прекрати преговорите за управляваща коалиция. Това повишава риска от предсрочни избори, предаде Ройтерс. Снощи преговорите между партията на Бабиш \"Действие на недоволните граждани\" (АНО, която на изборите през октомври спечели три пъти повече гласове от следващата политическа сила, се провалиха поради спор за министерства, предава БТА. За днес следобед беше насрочено заседание на ръководството на социалдемократите. Председателят на партията Ян Хамачек каза, че ще препоръча преговорите с АНО да бъдат прекратени. Това ще остави Бабиш засега без нито един реален партньор в управлението, отбелязва Ройтерс. Повечето партии отказват да влизат в коалиция с милиардера, защото срещу него има обвинения, че е придобил по незаконен начин 2 милиона евро от фондовете на ЕС. Бабиш отрича да е вършил нещо нередно и отказа да подаде оставка като премиер, както поискаха повечето партии, припомня агенцията.Той неведнъж е казвал, че предпочитаният от него вариант е еднопартийно управление. Бабиш обяви, че ще поиска среща с президента Милош Земан, вероятно през новата седмица, на която да се обсъди въпросът за по-нататъшния ход на формирането на управление. Възможно е той да се опре на комунистите и крайнодясната евроскептична партия \"Свобода и пряка демокрация\" за осигуряване на подкрепа без участие в управлението, но някои представители на АНО са против, особено заради втората партия. Антиислямската \"Свобода и пряка демокрация\" е неприемлива и за всички останали партии, посочва Ройтерс. През януари първият опит на Бабиш да състави правителство на малцинството беше неуспешен, защото не получи вот на доверие. Така оттогава правителството му управлява само в качеството на служебен кабинет. На изборите през октомври АНО спечели 78 места в 200-местната долна камара. Тогава парламентарно представителство спечелиха рекордните девет партии. Провалът на преговорите за правителство повишава вероятността за предсрочни избори, макар че президентът Земан нееднократно е отхвърлял такъв вариант и заяви, че ще даде време на Бабиш да опита отново да състави правителство. За предсрочни избори е необходима подкрепа от три пети от депутатите. Тя обаче може да се окаже трудно да се събере, особно при положение че извънситемната формация АНО продължава да има убедителна преднина в социологическите проучвания. Партията спечели изборите с обещания да се бори с корупцията и да управлява с бизнес подход. Преизбраният през януари Земан остана съюзник на Бабиш. Двамата обаче имаха различия по някои външнополитически въпроси като решението на правителството да изгони руски дипломати заради случая \"Скрипал\" Самият Бабиш допуска предсрочните избори в публикувано днес интервю за чешкия вестник \"Право\" като възможен вариант, предаде Асошиейтед прес.", "date": "2018.04.06", "title": "Чешкият премиер не успява да състави правителство на малцинството"}
{"url": "https://www.24chasa.bg/novini/article/6804771", "text": "82-годишен мъж е загинал при пожар тази сутрин в София. Сигналът е подаден малко след 6.00 часа за пожар в апартамент в ж.к. Зона Б19. Това съобщиха от пресцентъра на МВР. На мястото са изпратени два пожарни автомобила и линейка. В жилището е открито тялото на 82-годишния собственик. Причините са в процес на установяване.", "date": "2018.04.06", "title": "Мъж изгоря при пожар в жилището си в софийския кв. Зона Б19"}
{"url": "https://www.24chasa.bg/novini/article/6804553", "text": "Румънец, който не успя да убеди съда, че е жив, след като е бил официално регистриран за починал от съпругата му, започна нов съдебен процес за анулиране на смъртния му акт, предаде Асошиейтед прес. Константин Релиу заяви вчера, че е започнато ново дело за анулиране на смъртния акт, издаден през 2013 г. Той води дело и за връщане на имотите си от съпругата си, предава БТА. След като моят случай стана публичен, един адвокат ми предложи да ми помогне без да взима пари от мен, тъй като аз нямам никакви пари, каза Релиу пред АП. Релиу заминал на работа в Турция през 1992 г. и загубил контакт със семейството си в Румъния. След като не получавала никакви новини от него, съпругата му успяла да получи смъртен акт за него. През март Релиу не успя да убеди местен съд, че е жив.", "date": "2018.04.06", "title": "Румънец завежда второ дело за анулиране на смъртния му акт"}
{"url": "https://www.24chasa.bg/novini/article/6804571", "text": "\"Актуалната евроатлантическа нагласа за отношението към Русия на мен не ми допада. Не споделям и това, което направи Русия по отношение на Крим, но не споделям и начина за упражняване на натиск спрямо Русия. Русия е твърде сериозна геополитическа реалност, за да се упражняват силови подходи към нея за решаване на критични политически проблеми. Препоръчвам Ви тази моя оценка да не се превърне в политическа позиция на ДПС. Защото ще ви обвинят в нелоялност спрямо евроатлантизма...\" Това заяви почетният председател на ДПС д-р. Ахмед Доган в обръщение към гостите на рождения му ден - 29 март. По повод празника Доган получи и честитка от лидера на ДПС Мустафа Карадайъ.  Честит рожден ден, уважаеми г-н Доган! Позволете ми от името на всички членове и симпатизанти на ДПС, от името на всички присъстващи и от свое име да Ви пожелая много здраве и много нови успехи, много сили и воля, и много дълги години да ни указвате Пътя и да ни направлявате! Благодарим Ви, че ни правите съпричастни с Вашия празник, искаме да Ви уверим, че за нас той отдавна е общ партиен и национален празник… Уважаеми г-н Почетен председател! Вие поставихте жалоните на българската демокрация веднага след падането на тоталитарната власт и трасирахте Пътя – пътя на Мира, пътя на Свободата, пътя на Демокрацията, пътя на Заедността... и така 28 години вървим по Пътя... Заложихте на европейския модел. НАТО, Европейски съюз... Този Път води напред, а не назад. Този Път обединява, а не разделя. Щастливи сме да сме заедно с Вас по Пътя и винаги да имаме далечния хоризонт, дълбочината и многопластовата мисъл, аналитичния ум, мъдростта... С една дума имаме нужда от Вас. Сега, когато е необходимо да се определят жалоните на политическата промяна (и в световен, и в европейски, и в национален план), отново Вие ни насочвате към нов модел – включване на свободните и активни граждани във формирането и вземането на политически и управленски решения и в тяхната реализация.... Ние искаме повече Европа, но и по-добра, по-стабилна и по-сигурна Европа. А за управляващите… може би още малко да ги оставим да подхранват с малките успехи големите си илюзии. Вие ни учите да вярваме в себе си, да преследваме мечтите си, Вие ни учите да се учим, да бъдем искрени със себе си и с хората. Вие ни учите да бъдем смели в нашите решения и постъпките си, но и да бъдем отговорни. Има една мисъл на Мевляна: „Удовлетворението от малкото е неизчерпаемо богатство“. Такъв е и надписът на този древен съд, който искаме да Ви подарим. Бъдете ни жив и здрав! За много години! Уважаеми г-н Председател, уважаеми приятели, съмишленици и колеги. Трогнат съм! Никога не съм обръщал внимание на подаръците и, разбира се, това е мой недостатък. Защото така човек губи част от усета си към пулсиращото битие на живота... Но понеже съм ориентиран в познанието за значението и смисъла на знаците в лицето на семиотиката, тяхното декодиране в комплекси от символни реалности ме улеснява. Оценявам го. Благодаря Ви! Понеже започнахме от темата за „подаръци“, явно е, че символиката и знаковата структура, които те ни дават, пренасят, подсказват или преосмислят, не е само в полето на любопитството. Доколкото въпросът се отнася за моя рожден ден, само условно го приемам за мой личен празник. Вие ми го отнехте, по-точно-обсебихте. По-интересното в случая е, че откакто напуснах реалната политика, започнах да получавам странни подаръци на този ден. От най-модерни коли, мини колекции от картини и предмети на изкуството, до стари ръкописи на Библията и Корана. Днес, например, един бизнесмен ми подари „Универсална история на империята на турците“, издадена във Венеция през 1582 година. Явно така сме устроени, че всеки от нас вижда това, което знае, желае или в което вярва. Затова съчетанието на различни обстоятелства в акта на възприятието има както рационални, така и мистични пластове... Благодаря Ви г-н Председател, че с вътрешна готовност ми „поднасяте“ темата за Пътя... В тази връзка ми позволете малка духовна волност за неговите духовно-исторически проекции. Силно съм впечатлен, че последните десетина години ми подарявате различни предмети като пана, инкрустирани мотиви, ритуални и обредни предмети, картини и книги, свързани с историята, философията и практиките на суфизма, по-точно на алевитския суфизъм. Формално географията на генезиса на алевизма („светлинни хора“) е Хоросан („място на слънцето“) преди около десет века, но корените му са дълбоко в шаманизма, зороастризма, будизма, даоизма („ Книга за Пътя“)... Понеже все още сме в рамките на месец март, например-мартениците, ходенето по жарта, както и връзването на различни парчета плат по дървета, храсти и животни също са ритуални практики на това светоразбиране. Алевитската светогледна традиция е оцеляла, защото е затворена и езотерична; а е затворена, защото векове наред е била преследвана и принудително асимилирана (сунитизирана). Тъкмо поради нейната изначална еретичност, опозиционност, толерантност, борбата за справедливост и издигането на любовта в принцип на световъзприемането, дори и в религия, алевитският светоглед е обявен за тема-табу. Но както виждате алевизмът е оцелял. Изключително голяма част от нас по тези земи са потомци на тази езотерична културно-религиозна традиция. И когато волно или неволно си правим „ подаръци“, съдържащи смислови алюзии в това семантично поле, бъдете сигурни, че вместо вас „заговарят“ образи-символи, закодирани душевни състояния, или ситуации-модели от историческата памет, които имат силата на архетипове. В опростена форма основните ценности на тази битовизирана във времето традиция са Братството, Любовта и Пътят. Всички хора са братя по рождение, защото са чада на Всевишния. Любовта към Всевишния е модел на любовта към ближния. Пътят към Всевишния ( Tanri ) е път към светлината на истината, доброто и красотата вътре в нас. Защото Ти си Той! Ти си Богочовек и мярата на пълната ти Свобода е постигането на пълно сливане с Него. Едва тогава Ти израстваш от „ пътник“ ( yol oglu ) в „полюс на полюсите“ на Пътя (Enel Hak— Бог е в мен). Но Пътят за духовното израстване на личността предполага човекът, който поема по него да е Готов за това изключително дръзко предизвикателство. Духовен императив на Пътя към ,,пътника“ е той постоянно да се обновява, развива и усъвърщенства. Ако това не се случва- Пътят прекъсва пространствено-времевия си континиум и те отхвърля от себе си. Всяко поколение ,,светлинни хора“ , които пътуват го измерват с преодолени предизвикателства в намирането на божественото начало в себе си. Но Пътят сам по себе си няма начало и край в нашият Космос. Пътуването е въпрос на избор. Но след всяко преодоляно предизвикателство Пътят те поставя на ново изпитание с перманентно тестване на твоето слово, мисъл и действие. Ако си уловил резонанса на вътъка в тъканта на времето твоята отговорност се превръща в антена на колективната съдба . В този случай ,,закъснението“ и ,,изпреварването“ на времето често имат един и същ резултат: Пътят за определено време може да не те приеме, както се случва и с морето, понякога да не ни приема. Защото твоето наглед неуловимо действие може да наруши равновесието на политическият ти микрокосмос, което да има непредвидими последици за социалният макрокосмос на другите. Защото ,, ефектът на пеперудата“ може да породи буря, дори и в другият край на света... Дълбоките осъзнати истини в историческият опит на човека възкръстват, само когато им идва времето за нов живот, съобразно цикличната динамика на екзистенциалното ни битие. Тогава те мащабно се препроектират във всички значими дейности, включително и в практиките за правене на различни политики. Идеята за осъзнаването на божественото начало в човека, само на пръв поглед изглежда метафизична с трансцедентални измерения. В превод тя означава приоритетно изграждане на условия и правила за Субектност в обществото и историята. Един от най-големите дефицити на нашето време в планетарен мащаб е кризата на практиките за възпроизвеждане на широкоскроени Лидери. Изправени сме пред дълбока криза за Субекти и субектностти в обществото и историята. Това има фатални последици върху технологията за вземане на адекватни за времето ни значими решения. Тъкмо от това има най-голяма потребност светът, в който живеем днес! И тъкмо на този социокултурен и политически фон Светът става все по-сложен, бих казал, дори превзет. Светът е твърде динамичен, много неопределен и непредвидим, много опасен и рисков. Ако ми позволите, бих искал да ви обърна вниманието само върху няколко случващи се събития. Актуалната евроатлантическа нагласа за отношението към Русия на мен не ми допада. Не споделям и това, което направи Русия по отношение на Крим, но не споделям и начина за упражняване на натиск спрямо Русия. Русия е твърде сериозна геополитическа реалност, за да се упражняват силови подходи към нея за решаване на критични политически проблеми. Препоръчвам Ви тази моя оценка да не се превърне в политическа позиция на ДПС. Защото ще ви обвинят в нелоялност спрямо евроатлантизма... Другият случай стана актуален само от преди няколко дена. Китай обяви, че сменя системата петрол-долар, долар-петрол, в собствената си парична единица: петрол-йоан, йоан-петрол. Ако не се постигне споразумение вероятно към петрола ще се включат и други категории стоки в международната търговия, въпреки санкциониращите действия на САЩ спрямо Китайският внос с 3% мито. В интернет вече има индикираща информация, че няколко страни са готови да минат на разплащане с йоани, между които са Венецуела, Саудитска Арабия, вероятно и Иран..., Да не говорим за Русия... Тази ситуация я възприемам като създаване на условия за принудително коалиране с търговска и финансова мотивация. Но някой може ли да предвиди докъде може да стигне тази тенденция? Всякакви опити за имперски амбиции, независимо от кой край на света се появяват, създават предпоставки за дестабилизация на политическия Логос на Планетата. ДПС вече се превърна в модел за балансираща партия на Балканите. Съблюдаването и продуцирането на балансираща политика е въпрос на позитивна визия за света и много тежка отговорност. Дълбокият ни мотив за постигането на тази цел е запазването на Мира и гарантирането на Свободата и Демокрацията. Ако перифразирам един голям мислител на нашето време за избора на бъдещето: ,,Съдбата или Мечтата“, аз избирам Кармата, защото предполага активното и отговорно включване на личността в процеса проектиране и опредметяване на динамичното равновесие, като начин за произвеждане на Бъдеще. Кармата и Съдбата не са тъждествени. Съдбата предполага относителна пасивност на личността и предписва предопределеност на Бъдещето. Позитивното направляване на Кармата е целта на Пътя за постигането на субектност в обществото и историята. Пожелавам Ви много радости в живота, Наслаждавайте му се. Защото животът е дар. Само тези които се борят за него могат да се наслаждават на вкуса и смисъла на съществуването си. Бъдете живи и здрави! София 29.03.2018 г.", "date": "2018.04.06", "title": "Доган: Не споделям това, което направи Русия по отношение на Крим"}
{"url": "https://www.24chasa.bg/novini/article/6804582", "text": "Натоварено е движението по стария път за Перник, регулира се ръчно. Това каза за „Фокус“ началникът на отдел „Пътна полиция“ към СДВР комисар Тенчо Тенев. „В момента всички изходи на София са добре, няма проблеми по отношение на движението на автомобилите. Движението почти затихва, но има голямо струпване на коли около моловете. Там имаме колеги, които регулират движението, за да може всичко да бъде спокойно“, заяви Тенев. По думите му на Околовръстното шосе от ж.к. „Младост“ 4 в посока Панчарево също е натоварено. Той уточни, че до момента има само леки пътнотранспортни произшествия.", "date": "2018.04.06", "title": "СДВР: Натоварено е движението по стария път за Перник, регулира се ръчно"}
{"url": "https://www.24chasa.bg/novini/article/6804581", "text": "МВР разпространи кадри от затвора от деня на бягството на Владимир Пелов и Радослав Колев. Кадрите са правени от охранителните камери и са заснети минути преди бягството на двамата.                                                                                                                                                                                                                                                                                                                       ", "date": "2018.04.06", "title": "МВР пусна снимки от минутите преди Пелов и Колев да избягат"}
{"url": "https://www.24chasa.bg/novini/article/6801365", "text": "Глупава догматика разделя православието от католицизма. Десетина са различията между източната и западната църква. Най-смешното е с колко гвоздея е разпнат Исус Христос. Православните твърдят, че с четири пирона. Католиците настояват на три, защото ходилата били приковани заедно. През 1968 г. близо до Голгота археолози откриха останки на разпнат мъж. Около 25-годишен, той се е казвал Йехоханан и бил от знатна фамилия. В дясното му стъпало имало гвоздей, дълъг 11 сантиметра. “Гвоздеят е доста къс, за да мине едновременно през двете ходила. Сигурно е, че краката са били приковани поотделно за кръста”, коментира Израел Хершковиц от университета в Тел Авив. Той е специалист по анатомична археология. Те се вписват в принципа “Разделяй и владей!”, на който лежи Римската империя. Още през II-III век в Христовата църква се появяват пукнатини между Изтока и Запада. Учението на Спасителя окончателно е разполовено след разделянето на империята през 395 г. Преди да се хванат за пироните, богословите влизат в противоречие по фундаменталния въпрос за Светия Дух. Според католиците той произхожда от Отца и Сина. Православните обаче сочат само Отца, като чрез Сина Духът дошъл на грешната земя. А как се е появил самият Исус? Чрез непорочното зачатие на Дева Мария, недокосната от мъжка ласка. И двете църкви го признават, но католиците отричат “първородния грях” на Божията майка. Православието твърди, че го е наследила от родителите си, защото се е родила по естествен път. За кръщението папските хора казват: “Тези, които трябва да се просветят с това тайнство, или се потапят във вода, или се поливат с вода, или се поръсват с вода. Употребява се кой да е от тези способи.” Киприян Картагенски обаче допуска поливането и поръсването само в изключителни случаи. Например при болест. Неокесарийският събор през 315-319 г. забранява на приели вярата по този начин да стават презвитери. Обреда миропомазване извършва само епископ, отсичат римокатолиците. Православните свещеници също имат право да миропомазват, като мирото е осветено от епископска ръка. Католиците мажат само челото, а православните всички важни части на тялото. Католиците причестяват с безквасен хляб, като се позовават на Тайната вечеря. Исус раздал на учениците си такива питки, заблуждават се невежите. Не е вярно, защото така наречените “безквасници” влизат в ритуалното еврейско меню след вечерята. Освен това ватиканските служители приготвят за себе си по-големи питки, а на миряните подават по-малки. Според православието е нечестиво деяние, защото мисията на църквата е да обедини вярващите в едно тяло. Католическото покаяние е тайно. Изповедникът не знае кой е духовникът, който също не знае кой разкрива душата си. Православието е убедено, че мистерията не работи. Каещият се трябва да е пред лицето на свещеника, за да се черви за греховете си. И да не ги повтаря! Ранните християни са докосвали с дясната ръка челото. Знак, че са различни от езичниците. Кръстенето е късно явление с по-сложна символика. Трите пръста са Света Троица, която чертае по тялото Христовия кръст. Православни и католици са изпълнявали ритуала от дясно на ляво. Това е сакралната посока, по която Исус минава от евреите към неевреите. Папа Инокентий III инструктира неговите хора да се кръстят канонично. С времето, пак съзнателно търсена, е наложена промяна. Католицизмът сменя посоката от ляво на дясно. За да бъде различен от православието! Някога българите се кръстели само в храма. От Бай Ганьо насам си “кръстосват снагата” под път и над път. За всеки случай, както отбелязва Алековият герой. Има и други разминавания между католицизма и православието. Ватиканът например забранява на свещениците да сключват брак. Патриаршията разрешава семейството. Най-фрапантен е случаят с папата. “Църквата - проповядва неговото обкръжение - се нарича една, защото е една и съща, разпространява се на изток и запад, в отдалечени страни, на небето и земята. По целия свят тя изповядва една и съща вяра, употребява едни и същи тайнства и признава един невидим глава Исуса Христа на небето, а на земята видим глава - светия римски отец папата, в качеството на приемник на апостола Петра и наместник Христов”. Православието отрича видим Божи наместник на земята. Апостол Петър е бил само “пръв между равни”. Папата има толкова власт, колкото и патриархът! Константин Велики първи се сеща за реликвите около Христовото разпятие. Императорът легализира християнството и праща майка си Елена да търси светините. Тя пристига в Йерусалим през 326 г. Вижда, че за да бъде поруган, над гроба Господен е вдигнат езически храм. Елена нарежда на работниците да го съборят и да копаят надолу. Показват се три кръста. Кой е на Исус и кои са на разбойниците, с които е разпнат? Според римския историк Руфинус загадката е решена по следния начин. Умираща жена докосва трите кръста. Два пъти нищо не се случва, при третия се изправя на крака. Така е идентифициран Честният кръст. Пирони обаче не са намерени. През Средновековието ковачи си плюят на ръцете и почват да коват гвоздеи. Като ония от времето на Христос. Изфабрикувани са толкова пирони, с колкото е разпната армията на Спартак. Всеки фалшификат се рекламира за автентичен. Търгува се заедно с частици от кръста Господен. В Европа ги носят рицарите от кръстоносните походи. У нас пристигат с керваните хаджии, поклонници на Божи гроб. Днес лъжереликвите се предлагат по интернет. Вървят между 10 и 30 долара. Плюс доставка. Руският патриарх Кирил и папа Франциск готвят прегръдка между православието и католицизма. “Когато нещо не ти е ясно, виж къде са парите!”, казва древната мъдрост. Най-известната екзекуция в човешката история е тъкмо за пари. Исус Христос е разпнат, защото засяга мощни финансови интереси. Като гони търговците от храма, той хвърля в паника служителите на Мамона. Ония удрят чело пред трите тогавашни партии на фарисеите, иродианите и садукеите. Първенците пък са уплашени за властта си. Появил се е народен водач с извънземна харизма, който ще ги търкулне от високите постове. Всички се обединяват около жизненоважния въпрос: “Какво да правим? Тоя човек прави чудеса, ако го оставим, всички ще повярват в него.” Исус Христос е разпознат, вързан и веднага изпратен на съд. В четвъртък вечерта той застава пред така наречения Малък синедрион. Това е петчленен еврейски състав, най-ниската инстанция в римската провинция Юдея. Председател е първосвещеникът Анна. Той не открива вина в деянията на Исус, но не го освобождава. Препраща го на по-горната инстанция - Средния синедрион. Тук заседават 23 мъдри глави начело с първосвещеника Каяфа. Подготвил е коварен въпрос. “Ти ли си Христос, син Божи?”, пита Каяфа. “Аз съм”, отвръща Исус. Каяфа се изправя и театрално раздира одеждата си. После се провиква: “Той богохулства. Каква нужда имаме още от свидетели? Ето сега чухте богохулството.” “богохулството” е най-тежкото престъпление. За него има само едно наказание - смърт! Присъдата се произнася от Висшия синедрион. На тази трета инстанция 71 разгневени мъже вдигат ръка и гласуват смърт за Исус Христос. Всичко би свършило тук, ако се случваше във времената на Юдейското царство. Евреите обаче са поробен народ и нямат власт над човешкия живот. Висшият синедрион нарушава римското законодателство. Затова юридическата сага продължава... В петък сутринта еврейските съдници отвеждат Христос при Пилат Понтийски, императорски наместник в провинция Юдея. Шествието е придружено от живописна тълпа, която крещи, размахва юмруци и си скубе косите. когато цялата махала гостува на Съдебната палата. Пилат пита: “Какво обвинение имате срещу този човек?”. Евреите хвърлят в краката му богохулството, но то не трогва чужденеца. Пилат не се кланя на техните богове, има си свои. “Аз не намирам никаква вина в този човек”, казва представителят на римската власт. Първосвещениците са смутени. Усещат, че изпускат положението и почват да дрънкат на държавническата струна. Пледират че Исус бунтува народа, забранява да се плаща данък на императора и претендира за царска корона. “Искаме смърт!”, скандира тълпата. “Ти юдейски цар ли си?”, пита Пилат обвиняемия. отвръща Исус и добавя: “Отдайте кесаревото на кесаря и Божието на Бога...” Прокураторът вдига рамене: “Не намирам никаква вина в него.” За да се отърве, той измисля пета инстанция - Ирод Антипа, управителя на Галилея. Аргументът е, че Исус Христос е родом от тази област, нека Ирод се произнесе за вината му. По това време Антипа е в Йерусалим и срещата му с Исус приключва набързо. Той също го намира невинен и го връща обратно на Пилат. Ситуацията копира нашата правна система, в която следствие, прокуратура и съд си прехвърлят топката като футболни отбори. Евангелистът Матей свидетелства: “Пилат, като видя, че нищо не помага, а че повече смут става, взе вода и си изми ръцете пред народа, казвайки: “Невинен съм за кръвта на тоя праведник.” И целият народ отговори и каза: “Кръвта му да бъде върху нас и върху чадата ни.” В петък вечерта Исус тръгва към хълма Голгота.", "date": "2018.04.06", "title": "С колко гвоздея е разпнат Христос - 4 или 3?"}
{"url": "https://www.24chasa.bg/novini/article/6804536", "text": "Президентът на Сърбия Александър Вучич ще се срещне на 13 април, в петък, с германския канцлер Ангела Меркел по нейна покана, за втори път само за месец и половина, предаде Танюг. По време на работен обяд ще бъдат обсъдени двустранните отношения, регионални въпроси, както и европейски и икономически теми, съобщи в Берлин говорителката на германското правителство Улрике Демер, цитирана от БТА. Вучич се срещна за последен път с Меркел в Берлин на 27 февруари, също по нейна покана. Предстоящата тяхна среща ще бъде 12-та поред. \"Това ще бъде работно посещение, по време на което е предвидена среща, работен обяд и изявления пред медиите\", уточниха от кабинета на Вучич. Според анализатори новата среща в Берлин е свързана с поредното изостряне на кризата в Косово и с недоволството на Белград от ролята на ЕС за разрешаване на проблема с Косово.", "date": "2018.04.06", "title": "Вучич се среща с Меркел на 13 април - за втори път за месец и половина"}
{"url": "https://www.24chasa.bg/novini/article/6804479", "text": "Белгийската партия \"Ислям\", регистрирана през 2012 г., е включила в предизборната си програма въвеждането на шериата, съобщиха местни медии. От партията уточняват, че ще се стремят към въвеждането на ислямското право, без да се налага промяна в белгийската конституция. Друга цел на партията е в обществените превозни средства мъжете и жените да бъдат разделени с обяснението, че твърде често жени се оплакват от мъжкото поведение, предава БТА. Партията ще участва в предстоящите тази година местни избори с намерението Белгия да се превърне в \"ислямска държава\". Преди шест години \"Ислям\" спечели две места в общинските съвети в кварталите \"Моленбек\" и \"Андерлехт\" в Брюксел. Тази година освен в столицата, нейни представители ще се явят на изборите в Лиеж, Намюр, Монс и Шарльороа. От партията обясняват, че са защитници на ценности, а не на догми, и че искат да работят за интересите на цялото общество. \"Шериат за Белгия\" бе името на организация, действала от 2010 до 2012 г. и определена с решение на съда в Антверпен за терористична преди три години. Нейни членове и сподвижници заминаха на фронта в Сирия, където се присъединиха към терористичната групировка \"Ислямска държава\" (ИД). През 2015 и 2016 г. в Париж и Брюксел бяха извършени атентати, за които отговорността пое ИД.", "date": "2018.04.06", "title": "Белгийска партия включи в предизборната си програма въвеждането на шериата"}
{"url": "https://www.24chasa.bg/novini/article/6804542", "text": "Гаранцията от 75 000 евро за бившия каталунски лидер Карлес Пучдемон е внесена и той може да напусне незабавно ареста в Германия, в който се намираше от 25 март, предава БТА. Пучдемон бе задържан в Германия по европейска заповед за арест, издадена от Испания, която го обвинява в бунт и злоупотреби с обществени средства във връзка с организирането на неразрешения референдум за независимот на Каталуния. Гаранцията от 75 000 евро бе получена от прокуратурата в Шлезвиг-Холщайн. Пучдемон бе в затвора в град Ноймюнстер, намиращ се в тази провинция. Вчера германски съд постанови, че бившият каталунски лидер може да бъде освободен срещу гаранция, под съдебен надзор при определени условия. Съдът каза, че смята, че евентуална екстрадиция на Пучдемон в Испания може да се осъществи само с мотив злоупотреба с държавни средства, а не бунт, както настоява Мадрид, припомня Франс прес. От пресофиса на Пучдемон казаха, че той ще даде пресконференция днес в 16 ч. по Гринуич в кметството на Ноймюнстер, предаде ДПА. По-рано днес Пучдемон призова в Туитър последователите си да не се предават никога. \"Ние трябва да гледаме към бъдещето с надежда и оптимизъм, защото имаме право, правото да не допуснем да ни откраднат нашето бъдеще. Ние трябва отстояваме нашата позиция и никога да не се предаваме\", написа Пучдемон.", "date": "2018.04.06", "title": "Платена е гаранцията от 75 000 евро за пускането на Пучдемон"}
{"url": "https://www.24chasa.bg/novini/article/6804544", "text": "Унгарците и поляците споделят обща борба за защита на своята християнска родина, заяви унгарският премиер Виктор Орбан при откриването на паметник за жертвите от самолетната катастрофа край Смоленск през 2010 г., отнела живота на полския президент Лех Качински, предаде Ройтерс. \"Вярваме, че поляците и унгарците споделят общ път, обща борба и обща цел: да изградим и опазим родината си във вида, в който ни харесва - християнска и с национални ценности\", каза Орбан. Унгарският премиер, който в неделя ще се яви на избори, отново заяви, че Полша може да разчита на Унгария в сблъсъците си с Брюксел, предава БТА. Европа трябва да се основава на силни национални държави, каза при откриването на паметника лидерът на управляващата в Полша партия \"Право и справедливост\" Ярослав Качински. Той допълни, че общият път на страната му с Унгария ще изведе народите им до свобода. Качински, който се явява най-важният политически лидер в Полша, призова унгарците да подкрепят премиера Орбан на парламентарните избори в неделя. \"Вдругиден ще вземете решение за свободата\", каза той при откриването на паметника на жертвите от катастрофата, при която освен неговият брат близнак Лех загинаха още 95 души. \"Достойнството и свободата на народите са тясно свързани с името на Виктор Орбан не само за унгарците, но и за поляците.\"", "date": "2018.04.06", "title": "Орбан: Унгарците и поляците ще защитават своята християнска родина"}
{"url": "https://www.24chasa.bg/novini/article/6804600", "text": "Един човек загина днес при пожар в електроразпределителна станция в Истанбул, съобщиха турските телевизии НТВ и СиЕнЕн-Тюрк. Засега не са известни причините за пожара, разразил се в квартал Юмрание към 12,30 часа, предава БТА. На мястото на инцидента са изпратени линейки, полиция и много пожарни коли. Пожарникарите са успели да угясят пламъците с големи усилия, отбелязва СиЕнЕн-Тюрк. По случая е предприето разследване.", "date": "2018.04.06", "title": "Нов пожар в Истанбул - този път пламна електроразпределителна станция, 1 загинал"}
{"url": "https://www.24chasa.bg/novini/article/6804602", "text": "Бившият ръководител на правителството на Каталуня Карлес Пучдемон напусна затвора в северния германски град Ноймюнстер  , предадоха световните агенции. Пучдемон бе задържан на 25 март на германската граница с Дания на път за Белгия, където се укриваше от октомври, предава БТА. Пред стените на затвора Пучдемон бе посрещнат от привърженици и журналисти. Той благодари на всички за солидарността и подкрепата, включително на немски. \"Призовавам да бъдат освободени всичките ми колеги, които се намират в испански затвори. За Европа е позор да има политически затворници\", заяви 55-годишният Пучдемон, имайки предвид задържаните в Испания каталунски сепаратисти. По думите му \"борбата засяга всички европейски граждани\". \"От години искахме диалог с испанските власти, а получихме единствено репресивен отговор. Дойде време да се занимаваме с политика, а не с оправдания\", заяви той. Испанските власти издирват Пучдемон за бунт и злоупотреба с държавни средства при организирането на неразрешен референдум миналата година за независимост на Каталуня от Испания. Мадрид иска екстрадицията му с европейска заповед за задържане. Вчера Висшият регионален съд в град Шлезвиг постанови, че Пучдемон може да бъде пуснат под гаранция от 75 000 евро, но искането на Испания за екстрадицията му продължава да се проучва. Съдът отхвърли испанското обвинение в подстрекателство към бунт, но продължава да разглежда обвинението в злоупотреба с държавни средства.", "date": "2018.04.06", "title": "Пучдемон вече е на свобода"}
{"url": "https://www.24chasa.bg/novini/article/6804621", "text": "Руският телекомуникационен регулатор \"Роскомнадзор\" заяви, че е поискал от Фейсбук да даде разяснения защо достъпът до профилите на някои руски медии е бил ограничен, предаде РИА Новости, цитирана от Ройтерс. \"Роскомнадзор\" допълва, че разглежда ограниченията като продължение на \"враждебната политика на Фейсбук към руските потребители\". В информацията на РИА Новости не се уточнява кои са засегнатите профили, но \"Роскомнадзор\" посочва, че въведената от Фейсбук мярка ще затрудни руските и чуждестранни потребители на социалната мрежа да следят чрез нея новинарския дневен ред на руските медии, предава БТА. Във вторник Фейсбук обяви, че е изтрила стотици руски профили и страници, свързани с така наречената \"фабрика за тролове\", която според американската прокуратура е стояла зад фалшиви публикации, в това число политически, по време на кампанията за президентските избори в САЩ през 2016 г. Фейсбук заяви, че много от изтритите материали и страници са дошли от Федералната информационна агенция, чиято централа е в Русия. Компанията Фейсбук свързва тази медия с Агенцията за изследване на интернет, намираща се в Санкт Петербург. \"Агенцията нееднократно е действала с цел да заблуждава хората и да манипулира хора по целия свят и не искаме те да са където и да било във Фейсбук\", заяви във вторник за Ройтерс Марк Зукърбърг, изпълнителният директор на Фейсбук.", "date": "2018.04.06", "title": "Русия: Фейсбук да даде разяснения за \nограничаването на достъпа до някои профили"}
{"url": "https://www.24chasa.bg/novini/article/6804626", "text": "НАСА се готви да изстреля космически апарат през май, който ще изследва вътрешността на Марс, съобщи PhysOrg. Сондата \"ИнСайт\" (InSight - Interior Exploration using Seismic Investigations, Geodesy and heat Transport) е стационарен спускаем апарат. Това ще е първата мисия, посветена на изследването на вътрешността на планетата в дълбочина. \"ИнСайт\" е като научна машина на времето, която ще върне информация за най-ранните етапи на образуването на Марс преди 4,5 милиарда години - каза главният изследовател на мисията Брус Банерт. - Тя ще ни помогне да научим как се образуват скалистите космически обекти, като Земята и Луната, дори планети в други слънчеви системи\". Сондата е оборудвана с много чувствителни инструменти, включително и сеизмометър, за които е необходим стационарен апарат, от който те внимателно да бъдат инсталирани на повърхността на Марс и под нея. Като изследват вътрешността на Марс, специалистите се надяват да разберат доколко различни са кората, мантията и ядрото на планетата от земните. В мисията участват с различни инструменти Франция и Германия. Изстрелването на сондата \"ИнСайт\" е насрочено за 5 май.", "date": "2018.04.06", "title": "НАСА се готви да изследва \"сърцето\" на Марс"}
{"url": "https://www.24chasa.bg/novini/article/6804635", "text": "Европейският съюз разшири санкциите си по отношение на Северна Корея, добавяйки в него едно физическо и 21 юридически лица. Това се казва в съобщение, публикувано на сайта на Съвета на ЕС, предава ТАСС. „По този начин ЕС се присъедини към новите мерки, предприети спрямо Северна Корея от Съвета за сигурност на ООН, - се казва в заявлението. – Наложените на Северна Корея санкции са в отговор на нейната дейност за създаване на ядрено оръжие и балистични ракети, което нарушава множество резолюции на СС на ООН“, предаде \"Фокус\". В документа се отбелязва още, че ЕС, в съответствие с резолюциите на СС на ООН, е включил в черния списък за Северна Корея 80 души и 75 организации, както и че е въвел едностранно ограничителни мерки спрямо 55 физически лица и девет структури. На 30 март СС на ООН включи в санкционния списък спрямо Северна Корея 27 плавателни съда, 21 компании и един бизнесмен за контрабанда на петрол и въглища.", "date": "2018.04.06", "title": "ЕС разшири списъка със санкции за Северна Корея"}
{"url": "https://www.24chasa.bg/novini/article/6804665", "text": "По повод Великденските празници Центърът за градска мобилност уведомява жителите и гостите на София, че на 6, 7, 8 и 9 април 2018 г. зоните за почасово платено паркиране \"синя\" и \"зелена\" няма да работят. За осигуряване обществен транспорт по време на християнския празник Възкресение Христово - Великден на 07.04.2018 г. срещу 08.04.2018 г. ще бъде удължено работното време на част от обществения транспорт до 01.00 часа, съобщиха от Столична община. Удълженото време ще важи за трамваите по линиите 5, 6, 7, 20 и 22; тролейбусите по линиите 1, 2, 5, и 9, както и автобусите по линии 11, 76, 85, 94, 102, 213, 280, 285, 309, 310 и 604. От общината информират, че метрото, в участъка метростанция \"Сливница\" - метростанция \"Младост 1\", ще се движи в интервал от 15 минути. В участъците от метростация \"Младост 1\" до метростанция \"Летище София\", метростанция \"Младост 1\" - метростанция \"Бизнес парк\" и метростанция \"Сливница\" - метростанция \"Витоша\" - влаковете ще бъдат на интервал от 30 минути.", "date": "2018.04.06", "title": "Без \"синя\" и \"зелена\" зона в София за Великденските празници"}
{"url": "https://www.24chasa.bg/novini/article/6804669", "text": "Моторист загина на място в Хасково при пътно-транспортно произшествие в ранния следобед днес, съобщиха от ОД на МВР. Инцидентът е станал на бул. \"Съединение\" от изхода на града към Харманли в посока центъра. Катастрофата е настъпила след удар на мотора при предполагаема маневра \"изпреварване\" на микробус. Двете превозни средства са се сблъскали. Самоличността на загиналия се уточнява.", "date": "2018.04.06", "title": "Моторист загина след сблъсък с микробус в Хасково"}
{"url": "https://www.24chasa.bg/novini/article/6804534", "text": " Русия никога няма да е приятел на САЩ, заяви американският постоянен представител при ООН Ники Хейли, цитирана от РИА Новости и Фокус. „В нашата страна се водят спорове, дали Русия е наш приятел. Всъщност, това е неправилен въпрос, тъй като Русия никога няма да е наш приятел. Но същевременно, това не означава, че ние не искаме да работим с нея“, отбеляза Хейли по време на изказване в университета Дюк в американския щат Северна Каролина. Според думите на постоянният представител при ООН, Вашингтон сътрудничи с Москва, когато му е изгодно и нанася удар, когато това е нужно. „Ние не искаме да бъде приятели с тези, на които не можем да вярваме. А сега между САЩ и Русия няма доверие“, заключи Хейли.", "date": "2018.04.06", "title": "Ники Хейли: Русия никога няма да е приятел на САЩ, между нас няма доверие"}
{"url": "https://www.24chasa.bg/novini/article/6804361", "text": "Москва отхвърли днес твърденията на британския в. \"Таймс\", че субстанцията, използвана за отравянето на Сегрей Скрипал и дъщеря му, е била разработена в затворен град в Саратовска област, предаде Франс прес. Британското разузнаване твърди, че веществото, с което е бил отровен бившият руски шпионин Сергей Скрипал, е произведено в руската военна научно-изследователска база в град Шихани, Саратовска област, написа в. \"Таймс\". Изданието нарича базата в Шихани \"руския Портън Даун\" по името на британската военна лаборатория, специализирана в изследвания на химически и биологически вещества, предава БТА. \"Тази лаборатория никога не е била част от нашия обхват на работа\", заяви пред Интерфакс Михаил Бабич, пълномощен представител на руския президент в Приволжския федерален окръг, в състава на който влизат редица руски федерални субекти, сред които и Саратовска област. \"Всички бази, в които са складирани химически оръжия са добре известни. Шихани не е една от тях\", каза Бабич, който е бивш председател на руската Държавна комисия по химическо разоръжаване. Шихани е затворен град, в който се намира подразделение на Държавния изследователски институт за химия и органични технологии. Няколко руски учени, сред които Вил Мирзаянов, химикът, който разкри през 90-те години на миналия век съществуването на програмата за разработване на Новичок, веществото, за което Лондон твърди, че е отровило Скрипал, твърдят, че тази субстанция е била създадена през 80-те години в Шихани. В сайта на Държавния изследователски институт за химия и органични технологии се казва, че неговото подразделение в Шихани сега участва в работа, свързана с \"гарантиране на сигурността на страната\" и унищожаване на химическите оръжия. През септември 2017 г. руският президент Владимир Путин заяви, че Москва е унищожила последните си запаси химически оръжия, наследени от епохата на Студената война. Същевременно днес говорителката на руското външно министерство Мария Захарова написа в страницата си във Фейсбук, че домашните животни на Скрипал са можели да бъдат важна улика в делото за отравянето му, предаде ТАСС. Домашните любимци на бившия руски шпионин Сергей Скрипал, който бе отровен във Великобритания, са мъртви, съобщи говорителка на британското министерство на околната среда, цитирана от Франс прес. Тя разказа, че ветеринарен лекар е открил в жилището на Скрипал, след като получил разрешение за достъп до него, двете му морски свинчета мъртви. Там е била намерена и една котка в тежко състояние и ветеринарен хирург е решил да я евтаназира, за да сложи край на мъките й. Според Захарова животните не само, че са загинали при странни обстоятелства, но са били и кремирани. \"На пръв поглед това може да породи поредната порция шеги от сорта \"очистиха важни свидетели\", но в действителност това са \"важни свидетели\", тъй като става дума за химическо отровно вещество, което според някои версии, може да е било използвано в дома на Скрипал\", коментира говорителката в страницата си във Фейсбук.", "date": "2018.04.06", "title": "Захарова: Домашните любимци на Скрипал можеха да са важна улика в разследването"}
{"url": "https://www.24chasa.bg/novini/article/6804391", "text": "С писмо до Европейската комисия Фейсбук потвърждава, че до 2,7 милиона потребители в ЕС са били засегнати от злоупотребата с лични данни покрай случая с \"Кембридж Аналитика\", съобщи говорител на комисията. Следващата седмица предстои представители на ЕК и на социалната мрежа да продължат диалога по тази тема. Разговорите ще засегнат новите правила за личните данни в ЕС и по-общо теми, свързани с демокрацията, поясни говорителят. Той добави, че от 25 май в ЕС влизат в сила допълнителни правила, според които при нарушение на изискванията за съхранение на лични данни дружествата може да бъдат глобени с до четири процента от техния световен годишен оборот. При нарушение дружествата ще трябва да уведомяват потребителите до 72 часа. От следващия месец дружествата, обработващи лични данни в ЕС, ще трябва да получават изричното съгласие на своите клиенти да събират тези данни и то с ясно посочена цел, включително ако данните биват предоставени другиму.", "date": "2018.04.06", "title": "Фейсбук: До 2,7 млн. европейци са жертви на злоупотребата с лични данни."}
{"url": "https://www.24chasa.bg/novini/article/6804414", "text": "Пътният инцидент стана към 10:50 часа днес на пътя между гр. Банско и гр. Добринище между лек автомобил „Опел Вектра”, лек автомобил „Нисан” и товарен автомобил. В резултат на инцидента е загинал 36-годишният Димитър Баряков от гр. Добринище. Движението в района на инцидента е затворено. Трафикът е натоварен. Обходният маршрут е Банско – село Баня – Елешница, движението се регулира. На място има екипи на Спешна помощ, полиция и пожарна.", "date": "2018.04.06", "title": "36-годишен от Добринище е загиналият при катастрофата край Банско"}
{"url": "https://www.24chasa.bg/novini/article/6804153", "text": "Антируската кампания, развита около случая „Скрипал“ е фантастика. Такова мнение изрази в четвъртък в разговор с руските журналисти след заседанието на Съвета за сигурност на ООН постоянният представител на Русия при международната организация Василий Небензя, цитиран от ТАСС и Фокус. „За нас беше важно изкажем мнението си за това, което се случва – подчерта Небензя след края на свиканото по искане на Русия заседание на СС. – А това, което се случва – това не е безпредел, даже не е извън пределите, това е фантастика. Не чухме нищо ново от нашите колеги: те повтарят старата си песен за това, че ние трябва да си признаем, да се разкаем и всичко ще бъде наред. Не се представят никакви доказателства, нито факти, а се представят за такива техните догадки“. „Вие знаете, че в крайна сметка винаги на повърхността излиза истината – продължи той. „Сега, слава Богу, в горе-долу добро състояние е Юлия Скрипал. Тя, всъщност, е ключов свидетел и ние разчитаме, че тя ще даде някаква информация по това тъмно, тъмно и мътно дело. Ние не случайно искаме консулски достъп до Юлия Скрипал, защото тя наистина е ключов свидетел“. Според думите на руския дипломат, по-рано в четвъртък британският постоянен представител при ООН е заявила, че „искането за (консулски) достъп до Юлия Скрипал е постъпило и сега британската страна разглежда възможността за предоставяне на такъв достъп на основание на съгласието на самата Юлия Скрипал“. Василий Небензя отхвърли твърденията на британската страна относно това, че всички предприети от Лондон ходове съответстват на конвенцията на ООН за химическите оръжия и подчерта, че това не е истина. „Те използваха лукавия член на конвенцията, в която съвсем не се казва това и съвсем не се прилага това, както те казват. Те бяха длъжни, доброволно, да задействат девети член от конвенцията, където има точка втора за сътрудничество на заинтересованите страни в решението на тези въпроси, които предизвикват в тях загриженост. Това не се случи“, обясни дипломатът. „В момента Техническият секретариат на Организацията за забрана на химическото оръжие (ОЗХО), след като получи проби, ги изпрати в сертифицирана лаборатория, където се провежда изследването на тези вещества, - отбеляза руският дипломат. – Резултатите, доколкото знаем, трябва да бъдат обявени може би в началото на следващата седмица. Най вероятно, ОЗХО няма да може да разкрие откъде е това вещество, а може да определи само класа на веществото“.  Русия, за разлика от Западните страни, не отправя голословни обвинения по случая „Скрипал“, заяви Небензя. „В своето изказване аз не назовах конкретни страни, - подчерта той, отговаряйки на въпрос кой именно може да стои зад инцидента в Солсбъри. – Когато знаем нещо, ние го казваме, но ние, за разлика от други страни, не отправяме подобни голословни обвинения, като тези, които отправят към нас“. На молба да коментира твърденията на британската преса, че е се знае коя е лабораторията, в която е разработено веществото, използвано за отравянето на Скрипал, дипломатът отбеляза: „Моментално измислиха някаква лаборатория. По-рано не говориха за нея. Споменават Ясенево, където е разположена щаб квартирата на руското разузнаване. Това е странно. Това е последното място, където подобен род вещество може да бъде разработено“. Москва е подготвила проекто-заявление на СС на ООН за пресата и ако Лондон и неговите съюзници не го подкрепят, то това би демонстрирало, че те не се стремят към установяване на истината относно инцидента в Солсбъри, добави Небензя.", "date": "2018.04.06", "title": "Русия: Кампанията, развита около случая със Скрипал, е фантастика"}
{"url": "https://www.24chasa.bg/novini/article/6804203", "text": "Жестока катастрофа е станала преди минути на изхода на Банско в посока Добринище. Ударили са се товарен камион и около 4-5 леки автомобила. Има ранени, които се транспортират към болниците. Движението по пътя от Банско към Гоце Делчев в този участък е спряно. Образували са се дълги колони от чакащи автомобили.", "date": "2018.04.06", "title": "Жестока катастрофа край Банско, има тежко ранени"}
{"url": "https://www.24chasa.bg/novini/article/6804212", "text": "Екип от пожарникари, полицаи и планински спасители издирват мъж от близкото до Враца с. Згориград. 46-годишният Николай Б. пропаднал в дълбока шахта на вече затворена мина над селото. Сигналът за инцидента бил подаден вчера вечерта от племенника на мъжа. Той заявил пред полицаите, че около вечерта видял как вуйчо му пропада в минната шахта. Според запознати шансовете на пострадалия да оцелее в дълбоката шахта са минимални, но издирването му продължава и днес.", "date": "2018.04.06", "title": "Мъж пропадна в дълбока минна шахта, издирват го"}
{"url": "https://www.24chasa.bg/novini/article/6804215", "text": "Министърът на правосъдието Цецка Цачева свиква национално съвещание с участието на всички началници на затвори в страната и с ръководството на Главна дирекция „Изпълнение на наказанията“. Това съобщиха от пресцентъра на правосъдното министерство. Срещата е насрочена за 10 април 2018 г. от 13.00 ч. в Министерството на правосъдието, като на нея ще бъдат обсъдени създалото се напрежение в системата, както и възможни решения на актуални въпроси в спешен порядък. Очаквайте подробности!", "date": "2018.04.06", "title": "Цачева свиква национално съвещание с шефовете на затворите в страната"}
{"url": "https://www.24chasa.bg/novini/article/6804225", "text": "Мъж с все още неустановена самоличност е загинал при  Други двама са ранени, като състоянието им се уточнява.  По официална информация на полицията сигналът за произшествието е подаден в 10,55 часа. Ударили са се товарен камион и лек автомобил \"Опел Вектра\" и джип \"Нисан\". Загиналият мъж е от опела, а ранените са пътували в джипа. Движението и в двете посоки е спряно.", "date": "2018.04.06", "title": "Мъж загина, двама са ранени при жестоката катастрофа край Банско (Снимки)"}
{"url": "https://www.24chasa.bg/novini/article/6804229", "text": "Натискът на Европейския съюз над Косово във връзка с прилагането на Договора за образуване на Общност на сръбските общини (ОСО) се увеличава. Споразумението беше постигнато в рамките на диалога Белград – Прищина под егидата на Брюксел, пише базираното в Прищина албанско електронно издание Gazeta Express, цитирано от Фокус. ЕС даде на Косово четири месеца за да образува ОСО. От Брюксел публикуваха официално съобщение, в което приветстват обявлението на косовския премиер Рамуш Харадинай за формиране на мениджърски екип, който да изготви статута на ОСО. „Процесът по изготвянето на статута започна и трябва да завърши в рамките на четири месеца“, пише в съобщението. „Тази дългоочаквана стъпка ще позволи прилагането на практика на Брюкселския договор за образуване на ОСО, като това е задължение, което Косово пое в рамките на диалога под егидата на ЕС в Брюксел, чрез споразуменията от април 2013 година и август 2015 година“, написаха от Съюза. „ЕС кани главните преговарящи от Белград и Прищина,техните екипи, както и мениджърският екип и технически експерти за дискусии в Брюксел, за да могат те да общуват конструктивна и с добра воля в процеса на изготвянето на статута“, се казва още в изявлението на Брюксел. Принципите на споразумението за създаване на „Общност на сръбските общини“ бяха договорени в хода на диалога Белград – Прищина под егидата на Европейския съюз в Брюксел през 2015 година и предвиждат, че косовските сърби трябва да получат правото на пълен контрол върху икономическото си развитие, образованието, градското и селското планиране, както и на бюджетни вноски директно от Белград. Но Конституционният съд на Косово излезе с решение, че някои от условията на Договора са в противоречие със законите и Конституцията на страната. Правителството в Прищина обясни в сряда, че окончателният проекто-статут ще бъде изпратен до Конституционния съд за санкция.", "date": "2018.04.06", "title": "ЕС даде четири месеца на Косово да образува Общност на сръбските общини"}
{"url": "https://www.24chasa.bg/novini/article/6804233", "text": "ОДМВР-Благоевград съобщи, че заради тежката катастрофа на пътя между гр. Банско и гр. Добринище, движението на автомобили се осъществява по маршрут: Банско – с. Баня – спирка ген. Ковачев – с. Елешница. Сигнал за инцидента е подаден около 10,50 ч. Ударили са се товарен камион, джип и лека кола. Един мъж е загинал, двама други пътници са ранени.", "date": "2018.04.06", "title": "Колите по обходен път заради катастрофата край Банско"}
{"url": "https://www.24chasa.bg/novini/article/6801469", "text": "В 19,30 часа в събота правителственият “Фалкон” ще кацне в София с благодатния огън от Божи гроб в Йерусалим. Носи го Западно- и Средноевропейският митрополит Антоний, когото синодът определи за водач на великденската делегация. Огънят ще бъде посрещнат от свещеници и делегати от всички епархии, които ще го пренесат до храмовете. На летище София най-вероятно ще чака и самолет с македонски духовници, водени от митрополита на Щип Иларион, които също желаят да вземат от благодатния огън за Великденските служби в събота в полунощ. И в четвъртък в Светия Синод нямаше официална информация за това намерение. Митрополит Антоний, който носи благодатния огън, заяви в интервю пред \"24 часа\" в сряда, че подобна инициатива, не е стигнала официално до БПЦ. \"Всичко остава в сферата на спекулациите\", бе лаконичният му коментар. Според достоверни източници в следобедните часове в четвъртък все пак е имало телефонно обаждане от висш църковен сановник от Скопие до Светия синод, но повече информация за съдържанието наразговора не изтече. Най-важното условие Антоний да даде благодатния огън на македонските духовници, е те да са с обикновено расо и шапка, но без богослужебни дрехи. Българският митрополит ще бъде с епатрахил и с омофор - така, както се облича висш духовник при празнична църковна служба. Ако пратениците на Македонската църква не спазят това условие, според Антоний това ще затрудни силно преговорите с поместните православни църкви за вдигане на схизмата и излизането на македонската църква от духовната изолация . \"Българската православна църква отреди високоотговорна и нелека задача на Светия синод да е медиатор на македонската църква пред останалите църкви и едни несъгласувани и хаотични действия по време на предаване на огъня, могат не само да забавят, но и да отложат дългосрочно във времето решаването на проблема.\", предупреди митрополит Антоний. Неофициално в синода се опасяват, че македонската църква ще опита да представи предоставянето на благодатния огън като съвместно богослужение, която ще изостри отношенията с други църкви, непризнаващи македонската църква.", "date": "2018.04.06", "title": "Македонските духовници да са с черно расо, без богослужебни дрехи. Иначе Антоний отказва да им даде благодатния огън"}
{"url": "https://www.24chasa.bg/novini/article/6804243", "text": "Физици от Харвардския университет изчислиха, че след 10 на 139-а степен години Вселената може да загине вследствие на дестабилизацията на Хигс бозона, който отговаря за масата на елементарните частици, съобщава сайтът Сайънс алърт. В резултат на това въздействие ще се получи огромен взрив, който ще направи невъзможно съществуването на химичните елементи, предава БТА. Хигс бозона, наричан още \"Божията частица\", се явява елементарна частица, предсказана от Стандартния модел. Тя бе регистрирана от Големия адронен колайдер през 2012 година. С помощта на Хигс бозона се обяснява механизмът на спонтанното нарушение на електрослабата симетрия. Учените оцениха стабилността на вакуума, обезпечавана от \"Божията частица\", в рамките на квантовата теория на полето. За целта те изчислили интензивността на тунелния ефект, когато елементарните частици заради квантовите ефекти, могат да преодоляват потенциални прегради. И то дори когато притежават недостатъчна енергия. В резултат на подобен процес може да се наруши стабилността на частиците. Оказало се, че опасността от дестабилизация на Хигс бозона е достатъчно ниска в близка перспектива. Тя може да се случи едва след Епохата на разпада, когато във Вселената престанат да съществуват звезди - 10 на 15 степен - 10 на 39 степен години. В същото време силното изкривяване на време-пространство от черните дупки може да ускори катастрофата. Това се дължи на факта, че поведението на елементарните части в цитираните условия се променя по непредсказуем начин. Така че най-вероятната кончина на Вселената се очаква след 10 на 139-а степен години.", "date": "2018.04.06", "title": "Учени предрекоха кога може да загине Вселената заради \"Божията частица\""}
{"url": "https://www.24chasa.bg/novini/article/6804251", "text": "Инспектори от Организацията за забрана на химическото оръжие (ОЗХО) са извършили проверки на необявено място в Русия миналата седмица, предаде Ройтерс. Агенцията се позовава на руския в. \"Красная звезда\", официално издание на руското министерство на отбраната. Не става ясно дали инспекцията е била свързана с атаката с нервнопаралитично вещество срещу Сергей Скрипал и дъщеря му Юлия във Великобритания през март, или става дума за рутинна проверка, предава БТА. ОЗХО, чиято централа е в Хага, участва в разследването на нападението срещу Скрипал. Миналия месец английски съд разреши на експертите на организацията да изследват кръвни проби, взети от двамата Скрипал. Инспектори на ОЗХО освен това изследват и токсичното вещество, използвано в нападението. Днес изданието \"Красная звезда\" публикува графика на събитията от миналата седмица, в която се споменава и за визита в Русия на \"инспекционна група на техническия секретариат на ОЗХО\". Подробности не се съобщават. Великобритания заяви, че е \"много вероятно\" руската държава да носи вина за отравянето на Скрипал и дъщеря му. Британски представители казаха, че те са били отровени с нервнопаралитичния агент \"Новичок\", който те казват, че е разработен в СССР. Москва отрича каквато и да е била намеса в атаката и уверява, че няма запаси на \"Новичок\" или на друго химическо оръжие. Заради случая със Скрипал избухна дипломатически скандал, като Русия и редица западни страни \"си размениха\" изгонвания на дипломати.", "date": "2018.04.06", "title": "Инспектори от ОЗХО са проверили необявено място в Русия миналата седмица"}
{"url": "https://www.24chasa.bg/novini/article/6804254", "text": "\"Росатом\" вече е инвестирал около 3 милиарда долара в строителството на АЕЦ \"Аккую\" в Турция, съобщи пред журналисти руският министър на енергетиката Александър Новак, цитиран от ТАСС и БТА. Според Новак, цитиран от Ройтерс, Русия е в състояние сама да построи атомната централа, ако не намери инвеститори. По-рано беше съобщено, че общата стойност на изграждането на АЕЦ \"Аккую\" възлиза на 20 милиарда долара. Проектът изляло е финансиран от руската страна и в съответствие с междуправителственото споразумение 49 процента от проекта могат да бъдат продадени на външни инвеститори, отбелязва ТАСС. Москва вече води преговори с потенциални инвеститори. Министърът на енергетиката посочи също така, че не вижда необходимост от преговори със заместник-председателя на Европейската комисия по въпросите на Енергийния съюз Марош Шефчович по газовия спор между Русия и Украйна.", "date": "2018.04.06", "title": "\"Росатом\" инвестирал около 3 милиарда долара в строителството на АЕЦ \"Аккую\""}
{"url": "https://www.24chasa.bg/novini/article/6804271", "text": "Бойно 9-милиметрово оръжие носели избягалите от Централния софийски затвор Владимир Пелов и Радослав Колев. Това каза  заместник-министърът на правосъдието проф. Николай Проданов, предава  Пред камерата ни социалният работник Красимир Кръстев – единственият подгонил Пелов при бягството, изрази съмнение, че рецидивистът е носел газов пистолет. Пелов стрелял по Кръстев, а служителят на мястото за лишаване от свобода не чул свистене на куршум. „Той се беше прицелил в мен добре и стреля от доста близко разстояние. Ако наистина патронът беше боен, може би нямаше да разговаряме сега”, каза Кръстев пред Миролюба Бенатова. Все още не е ясно как бегълците са се сдобили с оръжие.", "date": "2018.04.06", "title": "Зам.-министър Проданов: Пелов и Колев имали бойно 9-милиметрово оръжие"}
{"url": "https://www.24chasa.bg/novini/article/6804263", "text": "Руският телекомуникационен регулатор Роскомнадзор сезира днес руското правосъдие, за да поиска блокиране на комуникационното приложение Телеграм, което отказа да предостави на руските служби за сигурност кодовете си за криптиране, които ще позволят прочит на съобщенията на потребителите му, предава БТА. В изявление Роскомнадзор казва, че е започнал процедура в съд в Москва, за да поиска ограничаване на достъпа до Телеграм. Приложението е създадено от руснака Павел Дуров и е известно с това, че предоставя висока степен на поверителност на потребителите си. На 20 март Роскомнадзор даде 15 дни на Телеграм да й предостави кодовете за криптиране. \"Заплахите за блокиране на Телеграм, ако не предостави личните данни на своите потребители няма да имат резултат. Телеграм ще защитава свободата и поверителността\", каза тогава Дуров. Според адвоката на Телеграм Павел Чиков изискванията на властите са необясними от техническа гледна точка предвид сложността на системата за криптиране, която дори не позволява на самия Телеграм да има достъп до някои комуникации. В средата на октомври руското правосъдие осъди Телеграм на глоба от 800 000 рубли (18 000 евро) за отказ за сътрудничество на Федералната служба за сигурност. Дуров, напуснал Русия през 2014 г. заради напрежение с властите, каза, че глобата е в нарушение на руската конституция, която защитава правото на запазване в тайна на кореспонденциите. Миналия юни Телеграм избегна блокирането, като се съгласи да предостави на руския медиен регулатор информации, за да бъде включен в регистъра на разпространителите на информации. Телеграм е известен освен с високото си ниво на защита и с това, че е използван от джихадистките движения. В последните години приложението редовно поражда полемика.", "date": "2018.04.06", "title": "Руски регулатор поиска блокиране на приложението Телеграм"}
{"url": "https://www.24chasa.bg/novini/article/6804283", "text": "Около 30 души, предполагаеми привърженици на терористическата Работническа партия на Кюрдистан (ПКК) са нахлули в сградата на Съвета на Европа във френския град Страсбург, където също се сблъскаха с полицията, пише електронното издание на турския вестник Hurryiet, цитирано от Фокус. Групата е успяла да премине през охраната и да влезе в зоната, където са работили близо 600 души, според кореспондент на турската държавна „Анадолска агенция“, който е бил на мястото на инцидента. Привържениците на ПКК са разпънали знаме, призоваващо за освобождаването на лидера на партията Абдула Йоджалан, който излежава присъда в турски затвор, след което са започнали да трошат наоколо и да се бият с намесилата се полиция. Групата е неутрализирана от полицията, след като безчинстващите са успели да изпочупят няколко прозореца. В последствие работниците са преместени на друг етаж от съображения за сигурност.", "date": "2018.04.06", "title": "Привърженици на ПКК нахлуха и трошиха в сградата на Европейския съвет в Страсбург"}
{"url": "https://www.24chasa.bg/novini/article/6804287", "text": "Нови сблъсъци избухнаха в петък край граничната стена между Израел и Ивицата Газа, съобщава кореспондент на Франс прес от мястото на събитието, една след като подобни безредици, предизвикани от палестинците доведоха до насилие, в резултат от което загинаха 19 араби, в най-кървавият ден от операцията на израелските Сили за сигурност в Ивицата Газа през 2014 година. Палестинците са запалили автомобилни гуми и са хвърляли камъни по израелските войници зад граничната ограда, на което последните са отговорили с сълзотворен газ и са открили огън, съобщи кореспондентът на френската агенция, цитиран от Фокус. Според данните на Франс прес, изглежда е бил застреляна на изток град Газа, но засега не се знае какво е състоянието му.", "date": "2018.04.06", "title": "Нови сблъсъци край стената между Израел и Ивицата Газа"}
{"url": "https://www.24chasa.bg/novini/article/6804344", "text": "Един от най-близките хора и бивш работодател на избягалия от Софийския затвор Владимир Пелов смята, че затворникът скоро ще се опита да се свърже със семейството си. Тихомир Миков смята, че това ще стане чрез медиите, предава  . Според полицията при предишното издирване на Пелов, през 2014 г., той се укрива именно в имотите на Миков. Тогава затворникът се търси заради въоръжен грабеж на 1 кг. злато от ателие в града. Днес Миков отрича да е помагал на затворника. За последен път е разговарял с Пелов преди две седмици, когато затворникът му заръчал да помага на сина му. „Вика, ако можеш – помагай на сина ми, че нали студент, все не стигат пари”, разказва Миков. За бягството той обвинява институциите. „Ако ме питат мен, те сега не трябва да взимат два месеца заплати”, казва той. Според Миков бегълците все още се намират в България.", "date": "2018.04.06", "title": "Бивш работодател на Пелов: Мисля, че скоро ще се опита да се свърже с близките си"}
{"url": "https://www.24chasa.bg/novini/article/6801577", "text": "Гърция удря почасовите розови хотели с нова туристическа такса, която посетителите се задължават да заплатят дори и при ползване на стая за няколко часа. Това стана ясно от разяснителен циркуляр, подписан от управителя на Независимия орган за държавните приходи Йоргос Питцилис. В случаите, когато посетителите отсядат само за няколко часа в хотел, таксата се изплаща в пълен размер, обяснява той. От гостите на петзвездните хотели в Гърция ще се събира такса от 4 евро на нощ, при четиризвездните – 3 евро, а тризвездните – 1,5 евро. При хотелите с по-ниска от тази категория ще се събира данък по 0,5 евро на нощ. За наемане на апартамент с една или две спални ще се събира 0,25 евро, за тези с три стаи – по 0,5 евро, и за 4-стайните апартаменти – по 1 евро на нощ. Собствениците на имоти се задължават да попълнят и подадат формуляри за плащане на данъка точно като при хотелиерите. Данъкът ще се прилага и за краткосрочни наеми, закупени чрез онлайн платформи като Airbnb и HomeAway. При анулиране на целия или на част от програмирания престой данък се плаща само ако има чекиране в обекта и за дните от момента на пристигане до момента на напускането. Правителството в Атина се надява за сметка на новия налог в хазната да влязат над 80 милиона евро. Мярката е част от спасителната програма на Гърция, приета през 2016 г., но бе решено тя да влезе в сила от 1 януари 2018 г. Данъкът, въведен през януари, е нова такса, която подкопава конкурентоспособността на гръцкия туризъм - движещата сила зад умерения растеж на страната през последните тримесечия. В Гърция туризмът дава около 20% от брутния вътрешен продукт на страната, като в тази индустрия са заети 1,3 милиона души. Очаква се тази година страната да бъде посетена от около 30 милиона чуждестранни туристи, които ще похарчат средно по 600 евро.", "date": "2018.04.06", "title": "Гърция удря  с нова такса хотели за любов"}
{"url": "https://www.24chasa.bg/novini/article/6801783", "text": "Паметникът \"1300 години България\", който бе махнат от градинката пред НДК, може да се премести в Стара Загора, пише вестник \"Телеграф\". Новината обяви авторът му проф. Валентин Старчев на откриването на новата си изложба в родния си град. \"За съжаление не разполагам с работите си от вече демонтирания комплекс \"1300 години България\", коментира Станчев възможността предизвикалата бурни спорове негова творба да бъде пренесена в Града на липите. Иначе, подчерта той, Стара Загора има впечатляваща както антична така и най-нова история, в която след известно преосмисляне разпарчетосаният вече монумент пред НДК можел да смени адреса си. От общината вече са поканили Станчев да избере място, където да бъде поставена негова стара или нова творба.", "date": "2018.04.06", "title": "Старчев мести паметника от НДК в Стара Загора"}
{"url": "https://www.24chasa.bg/novini/article/6802030", "text": "Надзирател е бил нападнат в Централния софийски затвор вчера в късните часове на деня. Това съобщи Цветан Михайлов – член на управителния съвет на Синдиката на служителите в затворите в България (ССЗБ), предава  . Вчера след 22 ч. като синдикална организация бяхме уведомени за инцидента, посочи той. Нападението е извършено по време на конвоиране на лишен от свобода от болницата на затвора към корпуса на затвора. Нямаме информация за състоянието на колегата и последствията от инцидента, каза Михайлов.", "date": "2018.04.06", "title": "Нападнаха надзирател в Централния софийски затвор"}
{"url": "https://www.24chasa.bg/novini/article/6802003", "text": "Русия предупреди днес Великобритания, че ще съжалява заради обвиненията, които отправи срещу нея, че е отговорна за отравянето на бившия руски разузнавач Сергей Скрипал и дъщеря му Юлия на британска територия, предаде Ройтерс. На открито заседание на Съвета за сигурност на ООН, посветено на темата и поискано от Русия, руският постоянен представител в световната организация Василий Небензя подчерта, че Великобритания \"си играе с огъня\". \"Ще съжалявате\", предупреди той, визирайки Великобритания, предава БТА. Небензя отбеляза, че Русия няма \"авторско право\" върху нервнопаралитичния агент \"Новичок\", който се смята, че е бил използван при атаката в Солсбъри. Съединените щати и Великобритания също са разработили това отровно вещество, увери той. На заседанието Небензя подчерта, че \"Русия няма никаква връзка с отравянето на Скрипал\". Тя \"има интерес от истината повече от всеки друг\", каза той, цитиран от Франс прес. Небензя осъди, според него, една предварително подготвена кампания за дискредитиране на Русия. Британският постоянен представител в ООН Карън Пиърс съобщи на заседанието, че искането на Русия за консулски достъп до Юлия Скрипал е било предадено на възстановяващата се след нападението миналия месец рускиня, предаде Ройтерс. \"Очакваме нейния отговор\", каза Пиърс. Тя подчерта, че \"трябва да бъде взета предвид волята на (Юлия) Скрипал\", която е руска гражданка, за разлика от баща си. Аферата Скрипал предизвика тежка криза между Русия и Запада, с реципрочно експулсиране на голям брой дипломати, отбелязва Франс прес.", "date": "2018.04.06", "title": "Русия предупреди Великобритания, че ще съжалява за обвиненията си за Скрипал"}
{"url": "https://www.24chasa.bg/novini/article/6802011", "text": "Земетресение с магнитуд 5,3 стана край бреговете на Южна Калифорния, предадоха световните агенции, като се позоваха на Геологическия институт на САЩ. Няма данни за пострадали хора и нанесени сериозни материални щети. Съобщено бе за паднали тухли от комина на историческо ранчо на остров Санта Крус, съобщи представител на местните власти, цитиран от Асошиейтед прес. Земетресението е станало на дълбочина от 16,8 километра, с епицентър на 138 километра западно от Лос Анджелис, посочва ТАСС. Франс прес отбелязва, че трусът е бил усетен до най-големия град в югозападния американски щат. Сеизмолог коментира пред АП, че земетресения с такава сила обикновено стават веднъж годишно в Южна Калифорния.", "date": "2018.04.06", "title": "5,3 по Рихтер разлюля Калифорния"}
{"url": "https://www.24chasa.bg/novini/article/6802022", "text": "Президентът на САЩ Доналд Тръмп заяви, че иска между 2000 и 4000 бойци от Националната гвардия да бъдат разположени по границата с Мексико. Неговият мексикански колега разкритикува остро плана, предаде Ройтерс. Проучвам колко ще струва това дислоциране, каза Тръмп. Той уточни, че бойците от Националната гвардия на САЩ ще останат край границата с Мексико, докато завърши изграждането на обещаната от него стена за спиране на нелегалната имиграция, предава БТА. В сряда администрацията на Тръмп съобщи, че координира с губернаторите на граничните американски щати как Националната гвардия може да подкрепи федералните служители на граничната охрана, отбелязва Ройтерс. Мексиканският президент Енрике Пеня Нието реагира остро на плана на американски си колега. Пеня Нието призова Тръмп да не намесва Мексико във вътрешната политика на САЩ. \"Ако вашите изявления в последно време се дължат на чувство за безпомощност заради вътрешнополитически въпроси, вашите закони, Конгрес, насочете се към тях, а не към мексиканците\", се обърна мексиканският президент към американския си колега. Сенатът на Мексико и водещите кандидати на предстоящите в страната президентски избори осъдиха тази седмица плановете на Тръмп за охрана на границата, отбелязва Ройтерс.", "date": "2018.04.06", "title": "Тръмп: Искам между 2 000 и 4 000 военни на границата с Мексико"}
{"url": "https://www.24chasa.bg/novini/article/6802046", "text": "Президентът на САЩ Доналд Тръмп ще приеме скоро във Вашингтон германския канцлер Ангела Меркел, потвърди Белият дом, цитиран от Асошиейтед прес и ДПА. По-рано германският таблоид \"Билд\" съобщи, че Тръмп ще се срещне с Меркел на 27 април. Заместник-прессекретарят на Белия дом Хоган Гидли се ограничи да потвърди, че ще има такова посещение. Датата и детайлите около визитата се доуточняват, каза той. Когато Меркел посети Тръмп миналата година, Белият дом потвърди визитата непосредствено преди тя да бъде осъществена, отбелязва ДПА. Германският канцлер започна миналия месец четвърти пореден мандат на поста, предава БТА. Правителството на Меркел не е коментирало съобщението, че тя ще посети Вашингтон. Президентът на САЩ Доналд Тръмп ще се срещне на 10 април в Белия дом с емира на Катар шейх Тамим бин Хамад ал Тани, предаде Ройтерс, като се позова на катарската информационна агенция КНА. На 21 март Тръмп прие саудитския престолонаследник принц Мохамед бин Салман. По-късно той ще се срещне и с принц Мохамед бин Зайед, престолонаследника на Абу Даби, част от Обединените арабски емирства. Белият дом съобщи, че президентът на САЩ и емирът на Катар ще обсъдят начини за постигане на напредък по общи приоритети в областта на сигурността и икономиката. През юни миналата година група сунитски страни начело със Саудитска Арабия прекъсна отношенията си с Катар. Тя обвини малкото, но богато и влиятелно емирство, че подкрепя екстремистки групировки и се е сближило с шиитски Иран - заклетия враг на Саудитска Арабия. Катар отхвърли тези обвинения и определи бойкота срещу него като опит да бъде посегнато на суверенитета му, припомня Франс прес.", "date": "2018.04.06", "title": "Белият дом: Тръмп ще приеме скоро Меркел"}
{"url": "https://www.24chasa.bg/novini/article/6802024", "text": "Четирима руски дипломати, обявени от канадското правителство за персона нон грата, са напуснали страната, съобщи посолството на Русия в Отава, цитирано от ТАСС и БТА. Канада реши да експулсира руски дипломати в знак на солидарност с Великобритания след отравянето на нейна територия на бившия руски шпионин Сергей Скрипал. Лондон обвини за покушението Москва, която отрече. Редица предимно западни страни изгониха руски дипломати, а Русия отговори с реципрочни мерки.", "date": "2018.04.06", "title": "Четирима руски депутати напуснаха Канада"}
{"url": "https://www.24chasa.bg/novini/article/6802052", "text": "Съдът в северния германски град Ноймюнстер пусна под гаранция бившия премиер на Каталуня Карлес Пучдемон, който е преследван от властите в Мадрид заради това че организира референдума за независимост от Испания миналата есен, съобщава Ройтерс, цитирана от  . Като определи гаранция в размер на 75 хиляди евро, германският съдия постанови, че Пучдемон може да бъде екстрадиран на основание обвинението за разхищение на публични средства, но не и по обвинението за бунт. Магистратите отбелязаха, че в наказателния кодекс на тяхната страна \"бунтът\" не се определя като престъпление. Сходният термин - \"измяна\", е неприложим в случая на бившия каталунски премиер, тъй като с действията си той не е предизвикал насилие. Лидерът на каталунските сепаратисти е в изгнание от няколко месеца. На 25 март германската полиция го задържа в изпълнение на европейска заповед за арест. Това доведе до демонстрации пред германското консулство и размирици в Барселона. Решението за евентуално екстрадиране на Пучдемон ще бъде взето в 60-дневен срок. Испания зачита решението на магистратите, съобщи правителството в Мадрид. От там заявиха, че испанските съдебни власти ще намерят начин да приложат испанските закони в съответствие с постановлението на съда. Адвокатът на Пучдемон Пол Бекерт приветства решението. \"Разбира се, много се радваме, че Пучдемон е свободен. Имаме пълна вяра и доверие в немското правосъдие.\" Същевременно трима министри от кабинета на Пучдемон - Тони Комин, Меричел Серет и Люис Пуч, се предадоха на федералната полиция в Брюксел. Те са били информирани за издадената европейската заповед за тяхното арестуване и са били задържани на това основание. След като ги е изслушал в продължение на 5 часа, съдията е решил да ги освободи под гаранция, тъй като е преценил, че няма опасност да избягат.", "date": "2018.04.06", "title": "Пускат Карлес Пучдемон под гаранция от 75 000 евро"}
{"url": "https://www.24chasa.bg/novini/article/6802026", "text": "Домашните любимци на бившия руски шпионин Сергей Скрипал, който бе отровен във Великобритания, са мъртви, съобщи говорителка на британското министерство на околната среда, цитирана от Франс прес. Тя каза пред агенцията, че когато е получил достъп до жилището на Скрипал, ветеринарен лекар е открил двете му морски свинчета мъртви. Една котка е била намерена в тежко състояние и ветеринарен хирург е решил да я евтаназира, за да сложи край на мъките й, предава БТА. Цитираната говорителка не уточни дали домашните любимци на Сергей Скрипал, който остава в критично състояние в болница, са починали от отравяне вследствие на атаката с нервнопаралитично вещество срещу техния стопанин, или впоследствие от глад. Печалната участ на животните, отглеждани от бившия руски шпионин, бе направена публично достояние от британската полиция повече от един месец след покушението срещу него в Солсбъри, Югозападна Англия, на 4 март, отбелязва Франс прес. Британската полиция смята, че Сергей Скрипал е бил изложен в своя дом на действието на химическото вещество заедно с дъщеря си Юлия. Най-висока е била концентрацията на дръжката на входната врата, припомня Франс прес. Агенцията отбелязва, че в сряда Русия е повдигнала въпроса за съдбата на домашните любимци на Скрипал. Британският таблоид \"Сън\" писа, че труповете на двете морски свинчета и на котката са били изгорени. Според руското посолство в Лондон Скрипал е имал още котка, за която обаче говорителката на британското министерство на околната среда не спомена нищо.", "date": "2018.04.06", "title": "Откриха мъртви домашните любимци на Сергей Скрипал"}
{"url": "https://www.24chasa.bg/novini/article/6802028", "text": "Британското разузнаване твърди, че веществото, с което е бил отровен бившият руски шпионин Сергей Скрипал, е произведено в руската военна научно-изследователска база в град Шихани, Саратовска област, пише днес в. \"Таймс\", цитиран от ТАСС и БТА. Британският ежедневник отбелязва, че представители на британските служби за информирали за този извод съюзниците на страната. Целта на специалното заседание е било да бъдат убедени световните лидери, че Русия е отговорна за отравянето на Скрипал и че химическото вещество \"Новичок\" е било произведено в базата Шихани, в югозападната Саратовска област. Във вторник британската военна лаборатория в Портън Даун обяви своите заключения, че при атаката е бил използван \"Новичок\" или подобно вещество, но че не е успяла да установи неговия източник. Лондон обвини за нападението Москва, която отрече.", "date": "2018.04.06", "title": "\"Таймс\": \"Новичок\" е произведен във военна база в руския град Шихани"}
{"url": "https://www.24chasa.bg/novini/article/6802060", "text": "Българин е прострелян смъртоносно в Индонезия от полицията при опит да нападне полицаите по време на ареста си в град Тангеранг в провинция Бантен, съобщава индонезийското издание \"Джакарта пост\". Българинът е бил заподозрян в скимиране на банкови карти. До ареста на мъжа се стигнало след разследване на полицията в друг индонезийски град - Йогякарта в провинция Ява. Полицаите проучвали случаи на скимиране на банкови карти и така стигнали до заподозрения, който пребивавал в Тангеранг. Полицията в Йогякарта заедно с полицията на столицата Джакарта предприели операция по арестуването на заподозрения, предава БТА. По време на ареста той се опитал да нападне полицаите с ножче, прикрепено към катарамата на колана му и бил прострелян смъртоносно, разказа говорителят на полицията в Джакарта Арго Юмоно. При обиск на дома на заподозрения са били намерени 940 скимирани карти, три лаптопа, девет камери за \"шпиониране\" на пин кодовете, скимиращи устройства и устройство за кодиране на данни. Заподозреният е инсталирал скимиращи устройства на редица банкомати в Тангеранг, Батам, Йогякарта, Соло, Бали и Бандунг, заяви говорителят на полицията в Джакарта. Заподозреният бил подпомаган от още двама души, които се издирват. До разследването се стигнало, след като 13 март десетки клиенти на банката Ракят Индонезия (Bank Rakyat Indonesia) съобщили за загуби по сметките си.", "date": "2018.04.06", "title": "Полицаи застреляха българин в Индонезия, искали да го арестуват за измами с банкови карти"}
{"url": "https://www.24chasa.bg/novini/article/6802040", "text": "Президентът на САЩ Доналд Тръмп спомена възможността за налагане на допълнителни мита за 100 милиарда долара на Китай, предадоха Ройтерс и Франс прес. Тръмп обясни в изявление, че обмисля такъв ход \"в светлината на несправедливия отговор на Китай\", след като по-рано Съединените щати наложиха мита за 50 милиарда долара на китайски стоки. Търговският представител на САЩ е установил, че Китай \"многократно се е опитвал да получи по нечестен начин американска интелектуална собственост\", посочи той. В тази връзка американският президент е наредил на министерството на търговията да проучи дали да бъдат наложени на Китай нови мита за 100 милиарда долара с цел защита на интелектуалната собственост, и ако да - на какви стоки, предава БТА. По-рано вчера американски конгресмени реагираха с нарастващо безпокойство на заплахите за селскостопанския сектор на САЩ от търговската конфронтация с Китай, отбелязва Ройтерс. Агенцията посочва, че борсовите индекси в Съединените щати са се понижили след най-новото изявление на Тръмп. Финансовите пазари претърпяха трусове през последните дни заради опасенията от ескалиране на търговските напрежения между двете най-големи икономики в света.", "date": "2018.04.06", "title": "Тръмп може да наложи на Китай нови мита за 100 милиарда долара"}
{"url": "https://www.24chasa.bg/novini/article/6802056", "text": "Министерството на търговията на Китай излезе със съобщение на официалния си сайт, в което се казва, че страната е готова да заплати „всяка цена“ в евентуална търговска война със САЩ.  Това се случи, след като американският президент Доналд Тръмп заяви, че обмисля да наложи нови мита на китайските стоки, на стойност до $100 милиарда, предава Франс прес, цитирана от Фокус. „Ако американската страна не се съобрази с опозицията на Китай и международната общност и продължи да настоява за едностранни мерки и търговски протекционизъм, Китай ще приеме предизвикателството и е готов да заплати всякаква цена“, гласи съобщението на китайското търговско ведомство.", "date": "2018.04.06", "title": "Китай: Готови сме да заплатим всякаква цена в търговската война със САЩ"}
{"url": "https://www.24chasa.bg/novini/article/6802068", "text": "Правителството на президента на САЩ Доналд Тръмп е на път да одобри продажбата на Саудитска Арабия на артилерия за над 1,3 милиарда долара, предадоха Асошиейтед прес и ТАСС. Държавният департамент съобщи, че Конгресът е бил уведомен от администрацията на Тръмп за намерението й да одобри сделката. Законодателите ще имат срок от 30 дни да се опитат да спрат продажбата, отбелязва АП. ТАСС посочва, че става въпрос за самоходни гаубици. Саудитска Арабия е поискала от Съединените щати 180 броя 155-милиметрови оръдия от този вид на обща стойност 1,31 милиарда долара, предава БТА. Продажбата на тези гаубици няма да промени военния баланс в Близкия изток, увери Пентагонът, цитиран от ТАСС. АП отбелязва, че САЩ са договорили продажбата на оръжия за над 2,3 милиарда долара на Саудитска Арабия, откакто престолонаследникът, принц Мохамед бин Салман, пристигна в Съединените щати миналия месец. По-рано САЩ изразиха безпокойство от големите цивилни загуби, причинявани от оглавяваната от Саудитска Арабия сунитска коалиция срещу шиитските бунтовници в Йемен.", "date": "2018.04.06", "title": "САЩ продават на Саудитска Арабия оръжия за 1,3 милиарда долара"}
{"url": "https://www.24chasa.bg/novini/article/6802072", "text": "При добро поведение в затвора и най-големите престъпници могат да избегнат изолиране под строг контрол. Това обясни социалният работник Красимир Кръстев, който подгони един от избягалите преди 3 дни от Централния софийски затвор – Владимир Пелов. \"Може да е най-опасния човек, но ако в затвора се държи добре и няма наказания, ние нямаме основание да го изолираме\", обясни той по   в отговор на въпрос как рецидивисти с богато криминално минало са на лек режим в затвора и работят в кухнята и Цеха за металообработване. Кръстев обясни, че в случая с бягството „няма грешка на ръководен състав, но има системни проблеми”. Той потвърди, че до служителите на затвора са стигали сигнали за готвено от Пелов бягство и били взети необходимите мерки. „Бягството се случи, защото имаш заплаха с оръжие. Иначе колегите щяха да реагират, щяха да се борят до последно, за да спрат Пелов и Колев”, категоричен е социалният работник. В началото на бягството Кръстев бил в кабинета си, когато Владимир Пелов и Радослав Колев набиват служител в стаята за получаване на пратки, заплашват надзирател, за да им отвори вратата и излизат от затвора през главния вход. „Отваряйки вратата на офиса си, видях, че Пелов блъска и се опитва да стреля по колегата на поста при бариерата. Той се опита да препречи пътя на бегълците”, спомня си социалният работник. Той обясни, че първоначално дори не разбрал, че бегълците са двама. Видял и разпознал само Пелов. Подгонил го. „Когато усети, че ще го настигна, се обърна срещу мен и извика, че има граната. След това се прицели и стреля срещу мен. Нямаше свистене на куршум и предположих, че пистолетът може да е газов. Впоследствие разбрах, че разследващите са намерили бойна гилза”, разказа още Кръстев. Все още не е ясно какъв точно пистолет - газов или боен, е използвал Пелов, стана ясно още от думите му. \"Аз свистене на куршум не чух. Той се прицели толкова близо до мен, че ако патрона беше боен, може би нямаше а разговаряме сега. сега нямаше да съм тук и да си говорим. Другият вариант е да съм имал невероятния късмет да си е мръднал ръката и да съм оцелял\", каза Кръстев.", "date": "2018.04.06", "title": "Заради добро поведение в затвора Пелов и Колев не можело да бъдат изолирани (Видео)"}
{"url": "https://www.24chasa.bg/novini/article/6802092", "text": " Вашингтон не планира да изтегля войската си от Сирия в близко време и ще вземе решение по този въпрос след окончателния разгром на терористическата групировка „Ислямска държава“. Това заяви в четвъртък в университета Дюк в Северна Каролина постоянният представител на САЩ при ООН Ники Хейли, като запис от нейното изказване бе публикуван в канала на учебното заведение в „Ютуб“, предава ТАСС, цитирана от Фокус. На Хейли бе зададен въпрос, дали САЩ скоро ще прекрати военното си присъствие в Сирия, както заяви президента на страната Доналд Тръмп по-рано. „Президентът казва, че нанасянето на поражение на „Ислямска държава“ винаги е било наш приоритет – отговори тя. – Той не казва, че ние ще се изтеглим, когато победим „Ислямска държава“. Той казва, че ще работим с партньорите и приятелите ни и ще решим какво ще стане по- нататък“. Дипломатът увери, че групировката губи позициите си бързо и Вашингтон „няма да позволи на „Ислямска държава“ да се върне“. „Освен това трябва да кажа, че президентът слуша своите генерали по този въпрос. Защото те не искат възвръщането на „Ислямска държава“, добави Хейли.", "date": "2018.04.06", "title": "Ники Хейли: САЩ няма да се изтеглят от Сирия до разгрома на „Ислямска държава“"}
{"url": "https://www.24chasa.bg/novini/article/6804092", "text": "На Македонската православна църква трябва да помогнем мъдро, без отново да изпадаме в схизма. Това каза в предаването „Тази сутрин” по   Ловчанският митрополит Гавриил, който беше гост на Разпети петък. „Ние можем да ходатайстваме да бъде снета схизмата от македонската църква, сами ние не можем да снемем схизмата, това няма да бъде признато. От това няма да има смисъл, защото и ние ще изпаднем в схизма и никога няма да можем да им помогнем – ние сме били 70 години в схизма, те са 50 години”, каза митрополит Гавриил. Относно посещението на руския патриарх Кирил за честванията на 3 март и неговите думи на срещата с президента Румен Радев той каза: „Президентът не заслужаваше укор, той много хубави слова каза, може би други заслужаваха”. По думите му Българската православна църква е направила всичко възможно да посрещне достойно руския патриарх. По темата с досиетата митрополит Гавриил, който е сред висшите духовници в БПЦ без принадлежност към ДС, коментира, че трябва да се прави разлика между хората, които са се разписали, за да могат да работят и тези, които са искали да доносничат. „Не може да се каже, че всеки, който има досие, е непременно недостоен”, каза Ловчанският митрополит. Относно Истанбулската конвенция той смята, че щеше да е пагубно, ако беше ратифицирана. Ако възпитаваме децата да не проявяват насилие, няма да са нужни конвенции, допълни митрополит Гавриил.", "date": "2018.04.06", "title": "Митрополит Гавриил: Радев не заслужаваше укор, каза хубави слова на 3 март"}
{"url": "https://www.24chasa.bg/novini/article/6803772", "text": "Президентът на Венецуела Николас Мадуро обвини днес френския си колега Еманюел Макрон, че \"разрушава Франция\", предаде Франс прес. Това обвинение бе отправено малко след като Макрон разкритикува условията, в които ще се състоят президентските избори във Венецуела на 20 май, защото според него те не дават възможност за \"честен и свободен вот\", предава БТА. \"Не ми пука от онова, което ми говори Макрон. Макрон е марионетка на политиката на Тръмп срещу Венецуела\", каза Мадуро. \"Само суверенният народ на Венецуела може да дава оценки на вота на 20 май\", допълни той. Държавният глава подчерта, че френският президент критикува този вот, докато Франция преживява \"обща стачка на цялата работническа класа\", визирайки стачните действия във френските железници и в авиокомпания Ер Франс, както и социалните движения в университетите и болниците. \"Макрон е в процес на разрушаване на Франция. Макрон бе поставен начело на Франция, за да изпълни задачата на наемен убиец, Макрон е един наемен убиец, работещ за финансовата олигархия, натоварен с мисията да унищожи социалните права на френския народ\", каза Мадуро. \"Ние ще проведем избори, ще имаме резултати и ще има един легитимен президент на Венецуела и изобщо не ми пука какво говори Макрон\", допълни той. Мадуро се бори за нов 6-годишен президентски мандат, припомня Франс прес.", "date": "2018.04.06", "title": "Николас Мадуро: Макрон разрушава Франция"}
{"url": "https://www.24chasa.bg/novini/article/6804101", "text": "Няма сериозни проблеми със стоки българско производство. Отделни са случаите на констатирано несъответствие с европейските стандарти за безопасност, като са предприети навременни действия за изземването им от пазара и тяхната преработка. Това съобщи председателят на Комисията за защита на потребителите (КЗП) Димитър Маргаритов в „Преди всички” по  , съобщиха от пресцентъра на КЗП. Той добави, че в общия каталог на забраняваните от контролния орган опасни стоки преобладават продукти от трети страни и делът на българските не е голям. „Обикновено става въпрос за детски дрехи с по-дълги връзки, шнурове за завързване около кръста или с дребни елементи по тях. Те биха могли да бъдат преработени и приведени в съответствие със стандартите. Поради факта и че те не са в големи количества, по-честият случай е този”, посочи Маргаритов. Той добави, че конкретен пример за унищожаване на български стоки няма. „Но има редица случаи, в които е невъзможно и по чисто обективни причини стоката да бъде приведена в съответствие със стандарта и тогава единственото, което остава след забраната и изземването на разпространените на пазара количества, е унищожаване. То се извършва от търговеца, а ако той не го направи – контролният орган пристъпва към тези действия”, каза още председателят на КЗП. Маргаритов обясни, че преди пускането на пазара, всяка стока трябва да бъде изпитана в лаборатория за съответствие със стандартите за безопасност. „При нашите проверки изискваме от производителите и дистрибуторите документи, които удостоверят съответните изпитвания. Ако не бъдат предоставени, стоката се спира временно от продажба, за да бъде изпитана. Когато се окаже, че има рискове, свързани със здравето и живота на хората, разходите се поемат от търговеца, а ние издаваме заповед за нейната забрана и унищожаване”, посочи той. В България има различни изпитвателни лаборатории, а когато липсва такава за определен вид стока, изпитванията се извършват извън страната. Ако опасна стока стигне до потребителя, той има право да я върне на търговеца и да получи обратно парите си за нея, включително да получи съдействие за това от контролния орган. Освен това, чрез съда може да претендира за обезщетение за причинени от употребата и вреди. Държавите членки на ЕС, Исландия и Норвегия обменят помежду си бърза информация за установени на територията на дадена страна опасна стока чрез системата RAPEX, като контролните органи незабавно предприемат действия за откриването и изтеглянето и от пазара. Това става чрез т. нар. досиета, които съдържат определени реквизити и описателни характеристики, чрез които дадена опасна стока може да бъде идентифицирана. За потребителите се поддържа публичен регистър на забранените опасни стоки в ЕС. „Там има информация, която описва и визуализира стоката. Най-вече родителите могат да се ориентират кои са групите детски стоки, за които повече трябва да се внимава”, посочи Маргаритов и коментира, че регистърът е полезен, той като по дефиниция, съдържащите се в него стоки са забранени за продажба, но би могло да се допусне хипотеза, в която търговци да се опитат отново да ги пласират. По данни от годишния доклад на системата RAPEX около 53% от откритите на европейския пазар опасни стоки са от Китай. Техният дял намалява в сравнение с предходни периоди, когато е надхвърлял 65%. Около 25 - 26% са с произход ЕС. Според Маргаритов това се обяснява с обстоятелството, че в повечето европейски държави се произвеждат автомобили и резервни части за тях, а те заемат около 20% от всички през миналата година опасни стоки в Съюза.", "date": "2018.04.06", "title": "Маргаритов, КЗП: Над половината от откритите опасни стоки в Европа са от Китай"}
{"url": "https://www.24chasa.bg/novini/article/6804109", "text": "Около 30 000 автомобила се очаква да напуснат столицата през днешния ден. Това каза за „Фокус“ началникът на отдел „Пътна полиция“ към СДВР комисар Тенчо Тенев. „Към момента само по бул. „Цариградско шосе“ движението е малко по-натоварено. По всички останали изходи на столицата автомобилите се движат нормално. Има движение, но няма задръствания. Най-вероятно между 10.00 часа и 11.00 часа трафикът ще е по-интензивен. Повечето автомобили снощи напуснаха столицата, беше доста натоварено по автомагистрала „Тракия“, обясни комисар Тенев. По думите му всички полицейски екипи са на изходите на София. „Днес сме пуснали и новата мобилна камера, която ще следи за скорост. Тя работи на интензивен булевард – „Цариградско шосе“. Засега все още не се налага ръчно регулиране на трафика. Ако се натовари малко повече, тогава на бул. „Цариградско шосе“ ще превключим на ръчен режим“, допълни комисар Тенев. Той уточни, че през вчерашния ден е имало две по-тежки пътнотранспортни произшествия. „При единия – велосипедист се блъсна в автобус, като велосипедистът е виновен. При другия – мотоциклетист, изпреварвайки товарен автомобил, насреща се е движел друг, който е отбил вдясно. Мотоциклетистът се е ударил странично в товарния автомобил. Той е само с охлузвания на ръцете и на краката. Няма сериозни наранявания“, обясни комисар Тенев.", "date": "2018.04.06", "title": "СДВР: Около 30 000 коли се очаква да напуснат столицата днес"}
{"url": "https://www.24chasa.bg/novini/article/6804121", "text": "На 5 април, около 21.00 часа, на територията на затвора–София, при вътрешно конвоиране на лишен от свобода от двама служители към приемно отделение, същият без видима причина е посегнал и ударил единия конвоиращ постови надзирател. Лицето незабавно е неутрализирано и фиксирано чрез използване на фиксиращи средства. Това съобщиха от пресцентъра на Министерство на правосъдието. Същевременно на служителя е оказана незабавна медицинска помощ в корпуса на затвора, а след това и във външно болнично заведение. На място е извикана оперативна група, образувано е досъдебно производство за посегателство над служител. Уведомен е наблюдаващият прокурор и ресорният заместник-министър на правосъдието Николай Проданов. Предприети са действия спрямо овладяване на агресивното поведение на лишения от свобода. Служителят няма фрактури, освободен е за домашно лечение. Назначена е проверка за изясняване на създалата се ситуация.", "date": "2018.04.06", "title": "Назначиха проверка по случая с нападнатия надзирател в Софийския затвор"}
{"url": "https://www.24chasa.bg/novini/article/6802095", "text": "Бившата южнокорейска президентка Пак Гън-хе бе осъдена на 24 години затвор по делото срещу нея за злоупотреба с власт, корупция, принуда, приемане на подкупи и разгласяване на държавни тайни, предава БТА. Срещу Пак бяха повдигнати общо 18 обвинения, припомня Йонхап. По-рано днес съдията Ким Сен-ун от сеулския окръжен съд, в който се гледа делото, обяви Пак за виновна, допълва Франс прес. Вината на Пак бе призната по 16 обвиненя, в това число злоупотреба с власт, принуда, корупция, получаване на подкупи, разпространяване на държавни тайни, изнудване и др, допълва ТАСС. Съдията по делото каза, че бившата президентка е виновна за това, че е принудила южнокорейски фирми да изплатят 77,4 милиарда вона (59 милиона евро) на две фондации, които са контролирани от нейната довереница и приятелка от 40 години Чхуе Сун-сил, добавя Франс прес. Съдията каза, че Пак и Чхуе са заговорничили, за да получат тези десетки милиарди вона от такива големи конгломерати като например Самсунг, предаде Ройтерс. Средствата освен за фондациите на Чхуе са отивали и за семейството й. Бившата президентка освен в принуждаване на общо 53 фирми фирми да даряват пари за фондациите на Чхуе, бе обвинена и в приемане на 59,2 милиарда вона подкупи от Самсунг, Лоте и други компании в замяна на услуги. Тя бе заподозряна и, че е оставила Чхуе да се бърка в държавните дела, въпреки че довереницата й е нямала никаква официална власт, нито е заемала пост в правителството, припомня агенция Йонхап. Прокурорите по делото бяха поискали 30 години затвор за бившата президентка, припомня Асошиейтед прес. Прокурорите бяха поискали и да се наложи глоба на Пак в размер на 118,5 милиарда вона (112 милиона долара), допълва Ройтерс. Пак отрича да има вина и твърди, че делото срещу нея е политическо отмъщение, припомня АП. Пак Гън-хе бе арестувана през март 2017 г. Оттогава се намира в център за задържане близо до Сеул. Тя отказа да присъства на днешното съдебно заседание с мотива, че е болна. Пак Гън-хе, която през 2013 г. стана първата жена президент на Южна Корея, бе отстранена от власт в началото на миналата година след месеци на масови протести срещу нея, в които участваха милиони хора, припомня АП. През февруари на настоящата година съд призна за виновна Чхуе Сун-сил по обвинения в корупция, злоупотреба с власт и изнудване и я осъди на 20 години затвор. Тя бе глобена с 16,6 милиона долара, припомня ТАСС.", "date": "2018.04.06", "title": "24 г. затвор дадоха на бившата президентка на Южна Корея Пак Гън-хе (Обновена)"}
{"url": "https://www.24chasa.bg/novini/article/6804149", "text": "Франция ще отпусне 550 милиона евро дарения и нисколихвени заеми за финансиране на инвестиционни проекти в Ливан. Новината обяви днес френският министър на външните работи Жан-Ив Льо Дриан, цитиран от Франс прес и БТА. Министърът уточни, че приносът на Париж ще бъде от 400 милиона евро концесионни заеми и 150 милиона евро дарения. Той каза това при откриването на международна конференция в Париж в подкрепа на ливанската икономика.", "date": "2018.04.06", "title": "Франция отпуска 550 милиона евро дарения и нисколихвени заеми на Ливан"}
{"url": "https://www.24chasa.bg/novini/article/6804312", "text": "Американски съд осъди на по една година затвор двама поддръжници на турския президент Реджеп Тайип Ердоган за участие в безредици пред резиденцията на турския посланик във Вашингтон през май м. г., предаде ТАСС, като цитира постановление на съда. Синан Нарин и Еюп Йълдъръм, които имат турско и американско гражданство, са осъдени на по 12 месеца затвор заради нападение срещу участници в мирна демонстрация на 16 май 2017 г. , предава БТА. Двамата признаха, че са виновни през декември. Те бяха арестувани през юни м. г. На 16 май м. г. пред резиденцията на турския посланик в САЩ, където тогава се намираше Ердоган, се разразиха ожесточени сблъсъци между поддръжници и противници на властите в Анкара. При сблъсъците бяха ранени девет души, двама от които тежко. Полицията заяви, че видеозапис показва как телохранители и няколко привърженици на Ердоган нападат малка група протестиращи. Американските власти повдигнаха обвинения срещу 19 души, сред които 15 охранители на Ердоган. През февруари американски прокурори оттеглиха обвиненията срещу 11 от 15-имата охранители на турския президент.", "date": "2018.04.06", "title": "Осъдиха на по 1 г. затвор двама поддръжници на Ердоган за участие в безредици"}
{"url": "https://www.24chasa.bg/novini/article/6804356", "text": "Ние с вяра трябва да следваме Христа през всички дни на Неговия живот, за да бъдем честити в своята вяра и в своето упование и надежда. Това каза Негово Светейшество Българският патриарх Неофит на Разпети петък, когато във всички епархии на Българската православна църква се отслужват Царски часове и вечерня с изнасяне на св. Плащаница, предава „Господ Иисус Христос умря за нас и за нашето спасение, и остави своите Апостоли да благовестят Неговия живот, Неговото учение, Неговата Божествена сила. Ние с вяра трябва да следваме Христа през всички дни на Неговия живот, за да бъдем честити в своята вяра и в своето упование и надежда. Всички ние чувстваме силата Господня и затова при всички дни, и при всички радостни и тъжни дни Неговата сила, Неговата любов към нас да я чувстваме и тя да бъде за нас спасителен пристан. За много години!”, каза патриарх Неофит в митрополитската катедрала „Св. Неделя”. На Велики (Разпети) петък - най-тежкият ден за Божия син - не се отслужва литургия. Сутринта в храма се изнася светата плащаница, чието носене напомня за носенето на Христовото тяло към Гроба. Вечерта се извършва символичното опело Христово. При изнасянето на Плащаницата се спазва и специален ритуал. Певецът застава пред северната врата на Св. Олтар и започва бавно да пее първата стихира, а след него върви свещеникът и други църковнослужители, които носят Св. Плащаница, обикалят три пъти около разпятието и приготвената маса (кувуклия) и слагат плащаницата на масата. Храмовете днес се изпълват с хора, които минават под Плащаницата.", "date": "2018.04.06", "title": "Патриарх Неофит: Любовта на Христос да бъде спасителен пристан за нас"}
{"url": "https://www.24chasa.bg/novini/article/6804313", "text": "Над 10-километрово задръстване се е образувало на автомагистрала \"Тракия\" край Ихтиман преди тунела \"Траянови врата\". Колоната от автомобили започва от 39-ия километър на аутобана и е поне 10 километрова. Двете ленти са задръстени с коли, които се движат с 20 км/ч. Причината за задръстването е катастрофа на 48 км в посока Пловдив. ", "date": "2018.04.06", "title": "10-километрово задръстване на \"Тракия\" край Ихтиман заради катастрофа (Снимки, обновена)"}
{"url": "https://www.24chasa.bg/novini/article/6804370", "text": "24-часова общонационална стачка на 18 април 2018 г. обяви Общогръцката федерация на моряците по време на проведено извънредното заседание. Сред проблемите, които измъчват моряците, са намаляване на пенсиите, нарушаване на условията на труд, продължаващото влошаване на здравеопазването и осигурителните вноски за работещи и пенсионирани моряци, намерения на правителството за нови увеличения на осигурителни вноски, както и нови съкращения на моряци в по-ниски екипажи. Стачката започва на 18 април 2018 г. и 06:00 часа с ескалационни перспективи. Желателно е пътуващите по това време да отменят резервациите си или да се свържат с туристическите фирми.", "date": "2018.04.06", "title": "Корабите на котва в Гърция, решиха да стачкуват"}
{"url": "https://www.24chasa.bg/novini/article/6804386", "text": "Четирима души, подсъдими за участие в осуетения опит за преврат в Турция през юли 2016 г., днес са избягали от сградата на съда в Анкара, където се провежда процесът срещу тях, заедно с още 307 души, предава БТА. Съдът решил четиримата да останат задържани в затвора. В почивката между две заседания на съда четиримата обвиняеми успели да избягат, вероятно с помощ отвън, информира тв канал НТВ. Полицията е организирала мащабно преследване на бегълците. Процесът във Втори съд за тежки престъпления в Анкара продължил. 19 души, които преди това били освободени условно, било решено да бъдат задържани в затвора, а двама били оправдани. Други петима от обвинените по същия процес са в неизвестност досега.", "date": "2018.04.06", "title": "Четирима обвиняеми за опита за преврат \nв Турция избягали от съда в Анкара"}
{"url": "https://www.24chasa.bg/novini/article/6804405", "text": "Френският президент Еманюел Макрон призова в телефонен разговор с руския си колега Владимир Путин Русия да използва влиянието си, за да се сложи край на конфликта в Сирия и да се подновят преговорите за политически преход в тази страна, предадоха световните агенции, като се позоваха на съобщение на Елисейския дворец. \"Президентът подчерта необходимостта от слагане на край на военната ескалация от последните месеци, така че да бъде защитено цивилното население\", се казва в изявлението, в което се допълва, че двамата лидери са обсъждали още и нуждата да се гарантира, че няма да има съживяване на организацията Ислямска държава в региона, предава БТА. Елисейският дворец каза, че Макрон се надява, че регулярният диалог между Франция и Русия може да позволи по-конкретен напредък за намиране на решение в Сирия. В изявление на Кремъл относно разговора се казва, че Путин е информирал Макрон за изхода от тристранната среща за Сирия в Анкара, в която участваха Турция, Иран и Русия, предаде ТАСС. П Двамата лидери са обсъдили и предстояща визита на президента на Франция в Русия през май. Засегнати са били и въпроси, свързани с двустранните отношения. Разговорът е бил по инициатива на Франция, уточнява Кремъл. Макрон ще бъде в Русия на 24 и 25 май. Той планира участие в Петербургския международен икономически форум в качеството му на почетен гост, припомня ТАСС. Форумът ще се проведе от 24 до 26 май.", "date": "2018.04.06", "title": "Макрон към Путин: С влиянието си можеш да сложиш край на конфликта в Сирия"}
{"url": "https://www.24chasa.bg/novini/article/6804416", "text": "Саудитска Арабия обеща 1 милиард евро (1,2 милиарда долара) помощ за развойни проекти в Ливан, съобщи в Туитър френското посолство в Бейрут, цитирано от ДПА. В съобщението не се уточнява дали финансирането, обещано на международната донорска конференция в Париж, е в заеми или в гаранции, предава БТА. По-рано днес френският министър на външните работи Жан-Ив Льо Дриан обяви, че Париж отпуска на Ливан 400 милиона евро нисколихвени заеми и 150 милиона евро дарения. Европейският съюз дава 150 милиона евро заеми, Италия - 120 милиона евро, а Великобритания - 130 милиона евро, се казва в съобщението на френското посолство в Бейрут.", "date": "2018.04.06", "title": "Саудитска Арабия обеща 1 милиард евро за Ливан"}
{"url": "https://www.24chasa.bg/novini/article/6804436", "text": "Неип Реджепи от организацията на Демократичния съюз за интеграция /ДСИ/ в Куманово бе убит снощи във въоръжен инцидент в Мала Речица, Тетовско, задържани са четири лица, участвали в престрелката, предаде агенция МИА. Сред ранените в престрелката според очевидци е и братът на Неип Сабри Реджепи, който бил леко ранен в крака, предава БТА. В съобщение до медиите ДСИ отрича информациите, че в централата на партията в Мала речица е имало разчистване на сметки или инцидент. Прокуратурата в Тетово съобщи по-рано снощи, че в разчистване на сметки между две групи в Мала речица е убит един човек и мнозина са ранени. Причините за престрелката за момента са неизвестни. От МВР Тетово заявиха за МИА, че през нощта са задържани още двама души, заподозрени, че са участвали в престрелката. От болницата в Тетово съобщиха, че са приели две лица с прострелни рани, едното от които починало. Очаква се по-късно днес МВР да съобщи на пресконференция подробности за инцидента в Мала речица.", "date": "2018.04.06", "title": "Четирима са арестувани за убийството в Мала Речица"}
{"url": "https://www.24chasa.bg/novini/article/6804914", "text": "Отменя се забраната за пушене в местата за обществено хранене в Австрия. Федералният съвет на страната (горната камара на парламента) подкрепи решението на Националния съвет (долната камара). Забраната трябваше да влезе в сила от 1 май, но Австрийската партия на свободата постави падането на ограничението за пушене като условие за участието си в правителството с Австрийската народна партия. Десните поддържат либералната теза, според която гражданите трябва свободно да избират дали и къде да пушат. Същевременно обаче Виена продължава да забранява да се продават тютюневи изделия на лица под 18 години, както и пушенето в автомобилите в присъствието на непълнолетни. Подобна забрана въведе и Гърция. “Протестът на Социалдемократическата партия на Австрия и на “Зелените” не успя да попречи на Австрийската народна партия и Австрийската партия на свободата да одобрят решението в полза на изменението на закона за тютюнопушенето, според което в ресторантите ще продължат да съществуват помещения за пушачи”, се казва в съобщение на парламента от четвъртък вечерта. С поименно гласуване от 61 депутати в горната камара за отмяна на всеобщата забрана гласуваха 32-ма. Законът, забраняващ пушенето в ресторанти и кафенета, бе приет в Австрия от предишното правителство. Социологическо проучване показа, че голямото мнозинство от австрийците са срещу намерението на правителството да отмени забраните за пушене в баровете, кафенетата и ресторантите. Около 70% от запитаните са за пълна забрана, 29% са против забраната, 1% не са дали категоричен отговор. ", "date": "2018.04.06", "title": "Австрия няма да отменя пушенето в ресторантите"}
{"url": "https://www.24chasa.bg/novini/article/6805157", "text": "Директорът на Службата за Косово и Метохия в правителството на Сърбия Марко Джурич заяви, че диалогът между Белград и Прищина се води, за да намалее интензивността на напрежението, но напоследък с действията си срещу сърбите в Косовска Митровица властите в Прищина „са отхвърлили процеса на разрешаване на проблемите много стъпки назад“, предава РИА Новости. Вечерта 26 март косовската полиция нахлу в офис сграда в Косовска Митровица, където реч изнасяше Джурич. По време на операцията, полицията използва срещу невъоръжени сърби сълзотворен газ . Наранявания получиха 32 души, включително високопоставени лица. Джурич, след кратка съдебна процедура в Прищина, бе експулсиран от региона „за незаконно пресичане на границата“, предава \"Фокус\". „Това е брутално и незаконно нападение срещу невъоръжени граждани и законно избрани политически представители на сръбския народ в Косово и Метохия. То показва степента, с която Прищина е разочарована от факта, че Белград няма намерение под натиска на международната общност да признае едностранно обявената независимост на Косово“, заяви Джурич. Според него става дума за „опит да се създаде нестабилност голям мащаб, може би за да се установи контрол над северната част на региона\", който е дом на преобладаващо сръбско население. В отговор на въпрос за това до какви последствия могат да доведат тези действия, Джурич заяви, че най-важното и пряко последствие е „нарушението на процеса на създаване на междуетническо доверие, който е върнат с много стъпки назад“ Говорейки за сегашната ситуация на Сръбската православна църква в Косово и Метохия, Джурич посочи, че като цяло в момента има забележимо „по-отговорно отношение от страна на албанските политически структури към сръбските паметници на културата и религиозни обекти“ „Диалогът между Белград и Прищина създаде атмосфера, в която етнически мотивираните атаки с фатални последствия напълно приключиха“, допълни представителят на сръбското правителство. „Въпреки това положението е все още сериозно в някои манастири, които са разположени в области, традиционно обитавани от политически най-радикалните албанци. Сигурността на някои от тях продължава да се осигурява от международните военни и полицейски сили“, допълни той.", "date": "2018.04.06", "title": "Белград: Процесът на уреждане на проблемите с Косово е далеч"}
{"url": "https://www.24chasa.bg/novini/article/6805235", "text": "Съветникът по икономическите въпроси на Белия дом Лари Кудлоу предупреди, че заплахата, че китайските вносни стоки могат да бъдат обложени с мита не е преговорна тактика, предава AFP. „Белият дом иска промяна в китайското поведение“, заяви той. Загатвайки по-твърда позиция, която да увеличи риска от търговска война между двете най-големи икономики, Кудлоу заяви, че президентът на САЩ Доналд Тръмп вярва, че Китай трябва да прекрати кражбата на интелектуална собственост, предава \"Фокус\". „Тръмп не използва митата като преговорна карта – той ми го каза лично. Нещо трябва да се промени“, допълни съветникът в Белия дом.", "date": "2018.04.06", "title": "Белият дом предупреди Китай, че митата не са преговорна тактика"}
{"url": "https://www.24chasa.bg/novini/article/6804829", "text": "Мобилните оператори и банките да изпращат есемеси само на кирилица, а писането на латиница да отпадне. Това ще е записано в проектозакон за българския език, който подготвят “Обединени патриоти”. Такъв законопроект вече бе внесен от партия “Атака” през 2011 г. Тогава той мина на първо четене, но не стигна до второ. “Новият законопроект стъпва на този на “Атака”. Но се създава изцяло нова глава, свързана с използването на езика в дигитална среда”, каза пред “24 часа” депутатът от ВМРО Милен Михов. В законопроекта се предлага и всички табели, включително на хотели и магазини да бъдат изписани на кирилица. Предлага се надписите върху униформите на полицаите също да бъдат сменени с такива на кирилица, обясни още Михов. Сайтовете на официални държавни институции и общини също ще трябва да променят домейните си с такива на кирилица. Съвет от експерти щял да следи дали институциите и фирмите спазват новите правила. Нарушителите ще бъдат глобявани. Освен това съветът щял да възлага задачи и на Института по български език към БАН. Законопроектът щял да бъде внесен в НС веднага след Великденската ваканция.", "date": "2018.04.06", "title": "Патриотите със закон за българския език, забраняват есемеси на латиница"}
{"url": "https://www.24chasa.bg/novini/article/6804814", "text": "Решения за ТЕЛК вече ще се издават по нова скала, като всяка диагноза вече ще дава точно определен процент. Това предвиждат новите правила за оценка на трайно намалената работоспособност, предложени от здравния министър Кирил Ананиев с промени на Правилника и Наредбата за медицинската експертиза. Сегашните диапазони на инвалидността отпадат. Така вместо досегашното увреждане от 0 до 10% при хора със сърдечна недостатъчност вече ще е заковано на 10 на сто. При стенокардия вместо 30-50% вече ще се дават 40%, когато сърцето не може да поема достатъчно количество кръв, и 50%, ако не изпомпва достатъчно. При инфаркт на миокарда се запазват 80%. “Премахването на диапазоните и конкретизирането на процентите, които се определят при оценката по проекта на нормативния акт, ще който се наблюдава при прилагането на настоящата наредба и който е причина различните ТЕЛК да оценяват по различен начин пациенти с еднакво здравословно състояние”, пише в доклада на Ананиев. Завишени са процентите при някои злокачествени заболявания. Така например при карцином на щитовидната жлеза след отстраняването на тумор 1-2 стадии, сега до втората година се дават 70%. Занапред ще се вдигнат с един процент. До петата година пък се изписват 50%, като те се вдигат с 10%. След 5-ата година лекарите записваха 30% неработоспособност, докато сега се предлага да е 50%. Освен новия начин на оценка се предлага ТЕЛК да дават процент инвалидност само за основното заболяване, но не и за придружаващите го, както е сега. Причината - сега хора с леки и неинвалидизиращи ги заболявания, но много на брой, попадат неоснователно в категория с тежко увредените. Дава се за пример, че категорията което не било справедливо. Въвежда се обаче улеснение. Комисиите вече ще се произнасят предимно на базата на медицинска документация и само при необходимост ще искат преглед на място или допълнителни изследвания. Така на пациентите с достатъчна медицинска документация няма да се налага да пътуват за среща с комисия. При обжалване на ТЕЛК решение, НЕЛК ще преразглежда случаите и ще се произнася само въз основа на медицинските документи. От НЕЛК вече няма да назначават допълнителни изследвания и да събират допълнителни данни за заболяването, вида и степента на увреждане. Тези промени обаче не се приемат от хората с увреждания и от лекарите. Според тях така хиляди хора ще останат без права и инвалидни пенсии. Затова на 11 април те ще излязат на протест.", "date": "2018.04.06", "title": "Реформа! Дават ТЕЛК по нова скала, всяка болест с точен процент"}
{"url": "https://www.24chasa.bg/novini/article/6805256", "text": "Подготовката за среща между президента на САЩ Доналд Тръмп и руския президент Владимир Путин няма да бъдат засегнати от  , заяви говорителката на Белия дом, цитирана от Ройтерс. По думите на Сара Сандърс представители на американската администрация ще продължат да работят за среща с Путин в някой момент, предава БТА. \"Както каза президентът (Тръмп), той иска да има добри отношения с Русия, но това ще зависи от определени действия на руснаците\", заяви Сандърс.", "date": "2018.04.06", "title": "САЩ: Санкциите срещу Русия няма да се отразят на плановете за среща Тръмп-Путин"}
{"url": "https://www.24chasa.bg/novini/article/6804910", "text": "Заплатите на политиците в Полша ще бъдат намалени, а министрите ще трябва да дарят получените наскоро премии за благотворителност, съобщи лидерът на управляващата партия “Право и справедливост” (ПиС) Ярослав Качински. “Министрите и държавните секретари решиха до средата на май да дарят бонусите си на “Каритас” за социални каузи”, заяви Качински, цитиран от АФП. “Глас народен - глас Божи”, добави той на латински. ПиС реши да внесе незабавно в парламента законопроект за намаляване на възнагражденията на депутатите и сенаторите с 20%, реагирайки на внезапния срив на рейтинга си в сондажите. Партията ще иска също въвеждане на таван на заплатите на кметовете и други регионални и местни висши чиновници, които често получават по-високо възнаграждение от членовете на правителството. Освен това шефовете на държавни и общински предприятия вече няма да получават каквито и да било допълнителни възнаграждения, които често удвояват заплатата им, каза Качински. Годишните премии, които си е отпуснало правителството за 2017 г., както стана известно през февруари, възлизали на 15 000 до 19 000 евро. Тези суми шокираха обществеността, тъй като средната заплата в Полша е около 1000 евро, а доходите на много от поляците изобщо не достигат това равнище. Обществената реакция стана още по-остра, след като бившата премиерка Беата Шидло каза, че премиите били напълно законни и съответствали “на тежката работа”, вършена от министрите. ", "date": "2018.04.06", "title": "Режат заплати на министри и политици в Полша"}
{"url": "https://www.24chasa.bg/novini/article/6805009", "text": "10% от българите силно се затрудняват да платят разходите си за здраве. 15,4% от хората в България посочват, че също са имали финансово затруднение да платят за здравни грижи, а 21,1% са имали относителни проблеми в плащането. 38,8% от българите са посочили, че са платили здравните си разходи лесно. Това показва статистика на Евростат за 2016 г. 4,2% средно от европейците изпитват силно затруднение за плащането за здравни грижи, а 31,2% са на отсрещния полюс и го посочват за лесно. 90% от гърците посочват, че трудно си плащат за здраве, като така се нареждат на първо място в класацията, следвани от Унгария с 74% и Кипър - 72%. 87% от финландците плащат лесно за здравни грижи, сочи още статистиката. Второто място за хора, които не изпитват затруднения за плащане за здраве, е за Великобритания с 86% и Германия с 85%.", "date": "2018.04.06", "title": "10% от българите нямат пари за здраве"}
{"url": "https://www.24chasa.bg/novini/article/6804824", "text": "След като бяха забавени с повече от година, правителството започва смените на посланици веднага след празниците, научи “24 часа”. Още в седмиците до края на април ще бъдат одобрени решения на Министерския съвет за смяна на десетина посланици, сред тях и доста в страни от ЕС. Предложенията вече били подготвени. Смените на посланиците бяха спрени заради европредседателството на България. И мандатите на повечето български дипломати в Европа бяха удължени за по година. След юни обаче ротацията ще започне отново. Реално хората, чиито имена бъдат одобрени през април, ще могат да получат агреманите си от чуждите държави именно покрай края на българското председателство на Съвета на ЕС. Вече е сменен посланикът ни в Швеция Валентин Порязов. Той бе изпратен в Стокхолм през 2016 г., след като бе зам.-министър на външните работи във второто правителство на Бойко Борисов. Мандатът на Порязов не е изтекъл, но е прекратен, за да поеме посланическото място в Гърция. В Атина той която бе изтеглена като заместник-министър на външните работи в сегашното правителство. Вече близо година посолството ни в Атина е без титулярен посланик. Правителството вече одобри и смяна на посланика на България в Русия. Миналата сряда бе решено на мястото на Бойко Коцев в Москва да замине външнополитическият секретар на президента Румен Радев Атанас Кръстин. В следващите седмици трябва да бъде одобрен и посланик за новооткритото българско посолство в Саудитска Арабия. Това ще е Димитър Абаджиев, който в момента е генерален консул на България в китайския град Шанхай. Веднага след Великден външната министърка на България Екатерина Захариева заминава за Абу Даби, където Тя ще участва в церемонията заедно с новия български посланик в страната Богдан Коларов. Бившият генерален консул в Дубай бе назначен за посланик в края на миналата година, а встъпи в длъжност в средата на февруари тази година.", "date": "2018.04.06", "title": "Правителството започва смените на посланици"}
{"url": "https://www.24chasa.bg/novini/article/6805079", "text": "Лондон от хуманитарни съображения е длъжен официално да даде обяснения за  , заяви говорителката на руското външно министерство Мария Захарова по телевизия \"Россия 24\", цитирана от БТА. \"Ние настойчиво призоваваме Великобритания да направи официално изявление, да даде обяснения по повод случващото се с визата за Виктория Скрипал. Смятаме, че най-малкото от хуманитарни съображения длъжностните лица са длъжни да намерят сили в себе си и официално да се изкажат поне по този аспект\", каза Захарова, цитирана от Ройтерс и РИА Новости.", "date": "2018.04.06", "title": "Мария Захарова: Лондон е длъжен да обясни отказа на виза за Виктория Скрипал"}
{"url": "https://www.24chasa.bg/novini/article/6805082", "text": "Съветът на ЕС по външни работи ще обсъди на 16 април в Люксембург въпроси, свързани с Русия, се посочва в програмата на предстоящото заседание. Министрите ще разискват последните събития след отравянето на разузнавача Сергей Скрипал. Предвижда се Съветът да обмени мнения и по повод решението на много държави по света на прогонят руски дипломати, предава БТА. На заседанието ще бъдат обсъдени принципите в отношенията ЕС-Русия, приети преди две години. Тези пет принципа включват прилагането на споразуменията от Минск, задълбочаването на връзките на ЕС с държавите от Източното партньорство (Армения, Азербайджан, Беларус, Грузия, Молдова и Украйна), подобряването на европейската енергийна сигурност, устойчивостта срещу хибридни заплахи, подобряването на стратегическата комуникация, сътрудничеството с Москва в областта на международната политика (Иран, Северна Корея, Сирия, Близкоизточния мирен процес, миграцията, борбата с тероризма, промените в природата), подкрепата за руското гражданско общество.", "date": "2018.04.06", "title": "Външните министри от ЕС ще обсъдят случая с отрявянето на Скрипал"}
{"url": "https://www.24chasa.bg/novini/article/6805105", "text": "Министърът на финансите на САЩ Стийв Мнучин заяви, че служители на страната му, включително и той са в постоянна връзка с Китай заради спора с митата, който в момента ескалира, предава Reuters. „Имаме желание да преговаряме. Ние общуваме с Китай постоянно“, заяви Мнучин. „От една страна ние напълно желаем да преговаряме и да не влизаме в търговска война, но от друга, президентът Доналд Тръмп е напълно готов да браните нашите интереси“, допълни той, предава \"Фокус\".", "date": "2018.04.06", "title": "Министърът на финансите на САЩ: Общуваме с Китай, но ще защитим интересите си"}
{"url": "https://www.24chasa.bg/novini/article/6805121", "text": "След месец влиза в сила новият европейски регламент, който задължава компаниите да назначат служители по сигурността на личните данни.  Статистиката показва, че едва 15% от фирмите са готови, а промените засягат около 80% от бизнеса. Всяка втора компания е категорична - изискването води до финансова тежест, предава  . Имена, ЕГН-та, адреси, медицинска информация и дори данни, свързани с вярата на служителите - всичко това става обект на защита от закона.", "date": "2018.04.06", "title": "15% от фирмите са готови за новия регламент за опазване на личните данни (Видео)"}
{"url": "https://www.24chasa.bg/novini/article/6805137", "text": "Посолството на Русия във Вашингтон излезе със заявление, според което  , въпреки заявленията на Белия дом, са насочени срещу руския народ, защото засягат многохилядни колективни предприятия, против които са въведени ограничителни мерки, предава РИА Новости, цитирана от \"Фокус\". „Вашингтон отново удари по руско-американските отношения. Сега под санкции попадат капитаните на руския бизнес, отказали да играят по вашингтонски сценарий. При това ни говорят, че тези мерки не са насочени срещу руския народ. Насочени са. Против многохилядни колективни предприятия, оказали се в поредния „глобяващ“ списък“, пише в заявление на посолството, публикувано на профила му в социалната мрежа „Фейсбук“. Високопоставен чиновник от американската администрация по-рано заяви пред журналисти, че въведените в петък санкции против руските граждани и компании не са насочени срещу народа на Русия, с който САЩ, както и преди, са готови да водят диалог. В петък САЩ внесоха в списъка си със санкции 38 руски физически лица и компании.", "date": "2018.04.06", "title": "Посолството на Русия в САЩ: Новите санкции на Вашингтон са насочени срещу руския народ"}
{"url": "https://www.24chasa.bg/novini/article/6804847", "text": "Беглецът от затвора Владимир Пелов е стрелял с 9-милиметров “Макаров”, научи “24 часа”. Той е произвел два изтрела, каза зам. министърът на правосъдието проф. Николай Проданов. Първият куршум насочил по надзирателя, който бил на външния пост на изхода на затвора. При втория се целел по социалния работник Красимир Кръстев, който хукнал да го гони. “Намерена е гилза от един от куршумите, която се е забила в асфалта в двора на затвора”, каза Проданов за “24 часа”. Той обясни, че по проектила установили, че оръжието е 9-милиметрово. Според полицаите, които разследват бягството, става дума за “Макаров”, тъй като патроните за него са специфични. Сред хипотезите е да е бил вкаран на части или с дрон. Смята се, че надзирател е съдействал срещу подкуп. Не е известно обаче колко време Пелов е държал оръжието в килията си в софийския затвор преди с Колев да духнат на 3 април, докато получавали тетрис и бързовар. Мистерията с ножа на Колев обаче вече е разгадана. Той не го е откраднал от кухнята, а го е направил сам от подръчни материали. Криминалистите стигнали до този извод, след като разпитали други затворници, които видели острието в ръцете на осъдения за убийството на данъчен престъпник, обясни Проданов. Зам. министърът обаче добави, че не може да даде повече подробности и не знае от какво е бил изработен ножът. също остава въпрос без отговор. Вчера пред Би Ти Ви Тихомир Микев обясни, че очаква Пелов да направи опит да се свърже със семейството си чрез отворено писмо до медиите. Ботевградският бизнесмен е бивш работодател на Пелов и неофициално се смята, че е подпомогнал бягството. Микев обаче отрече и посочи, че е разговарял с бандита 2 седици преди той да духне, а мъжът му поръчал да помага на сина му. Заради продължаващото издирване МВР пусна снимки с последните моменти на двамата, преди да избягат от затвора. Правосъдната министърка Цецка Цачева пък свиква събрание с шефовете на всички затвори във вторник. На него те ще обсъдят създалото се напрежение в системата и как могат да бъдат решени спешните проблеми. ", "date": "2018.04.06", "title": "Пелов бил с “Макаров”, ножът на Колев -  самоделка (Обзор)"}
{"url": "https://www.24chasa.bg/novini/article/6805142", "text": "Индонезийските власти заявиха, че разследват Фейсбук за изтичане на лична информация на индонезийски потребители, предаде Асошиейтед прес. Министерството на комуникациите и информационните технологии съобщи, че е поискало от националната полиция да започне разследване за възможно нарушаване на индонезийското законодателство за защита на личните данни. Вчера Фейсбук обяви, че информацията на над 1 милион индонезийски потребители е възможно да е изтекла към консултантската компания \"Кембридж Аналитика\", предава БТА. В изявлението на министерството се посочва, че ако бъдат признати за виновни, представителите на Фейсбук в Индонезия са заплашени от затвор до 12 години и глоба от 871 000 долара. Снощи ведомството извика представителите и им връчи писмено предупреждение. След срещата министърът на комуникациите и информационните технологии заяви пред репортери, че е поискал Фейсбук да спре приложенията си, чрез които от трети страни може да бъде получавана лична информация на потребителите. \"Искаме Фейсбук да ни покаже резултатите от проверката си, за да видим как информацията е била използвана от \"Кембридж Аналитика\", каза Рудиантара. Индонезия е четвъртият най-голям ползвател на Фейсбук в света. Активните потребители там са над 115 милиона, а близо 97 процента от тях използват социалната мрежа чрез мобилни устройства.", "date": "2018.04.06", "title": "Индонезия разследва Фейсбук за изтичане на лична информация на потребители"}
{"url": "https://www.24chasa.bg/novini/article/6804722", "text": "Светата плащаница беше изнесена от олтара на храм Св. Неделя\" по време на богослужението на Разпети петък, съобщават от Софийската света митрополия. В този ден не се служи света Литургия, защото в този Господ принася Самия Себе Си в жертва. В богослуженията участва Негово Светейшество Българският патриарх и Софийски митрополит Неофит, заедно със своя викарий – Белоградчишки епископ Поликарп, архимандрит Василий – протосингел на Софийската св. митрополия, ставрофорен иконом Мина Минчев – председател на църковното настоятелство на храма-домакин, свещеници и дякони от храмовото духовенство.  Десетки вярващи се събраха в храма да се помолят пред Христовата Плащаница и молитвено да участват в богослужението. Песнопенията на певницата бяха изпълнявани от митрополитския протодякон Иван Петков и псалтите д-р Стоян Малинов и Ангел Младенов. Четенето на евангелските текстове по време на часовете и вечернята извършиха архим. Василий, ставр. ик. Мина Минчев, ставр. ик. Антон Вълчанов и прот. Николай Цурев.  По време на вечернята с тържествена лития бе изнесена от олтара св. плащаница и след трикратно обикаляне около разпятието, беше положена в центъра на храма на специално подготвена маса, символизираща Христовия ковчег. Негово Светейшество се включи в песнопенията, след това пръв целуна св. кръст, св. евангелие и самата плащаница. С трикратни земни поклони и целувание се поклониха всички, духовенството и миряните, които изпълваха храма.  След изпяването на Слава и нине на стиховните стихари – „Тебе одеющагося…“, към целия клир и народ се обърна Негово Преосвещенство епископ Поликарп, който припомни събитията от тази последна великопостна седмица – седмицата на Христовите страдания. „…Сам Бог пожела да стане човек и чрез това да издигне човека към Себе Си, като му даде възможност да стане образ и подобие Божие в пълнота, и да наследи вечните и блажени жилища на Небесата. Затова нека днес, застанали пред светата плащаница, гледайки Божествения образ, гледайки Господа Иисуса Христа, да се пленим от Него, да стане Той наш Жених, да поведе нашата душа по пътища духовни, злачни, по пътя на смирението, по пътя на добродетелите… Да поведе нашите стъпки към преодоляване на всичко, което ни заобикаля, с доверие към Бога, и да знаем, че няма нещо, което Бог да е допуснал в нашия живот и то да не е за наша полза, за наше спасение и избавлени.  Бъдете свети, е казал Господ, понеже Аз Съм свят. Нека отново и отново, гледайки светата плащаница, да познаем, че на нея лежи Нашият Спасител – Пътят, Истината и Животът, и да си тръгнем от Божия храм усмирени, помирени и облагодатени и изпълнени с всяко добро, защото само и единствено тогава ще бъдем последователи на Този, който Се смири заради нас и ни даде примера, който трябва да следваме“, се казваше в словото на викарийния епископ. През целия този тъжен ден несекващ поток от хора минава през храма, за да се поклони пред Христа – предал Себе си на кръстна смърт, за да изкупи нашите грехове и да отвори пред нас пътя към спасение. С цветя в ръце, като на погребение на скъп близък, миряните пристъпват с молитва към издигнатия гроб на Христовото Тяло, изобразено на св. плащаница. След това се навеждат и преминават под плащаницата, изразявайки своето смирение, скръб и преклонение пред Спасителя и отнасят в дома си китка здравец с надеждата за приближаващото Възкресение.", "date": "2018.04.06", "title": "Патриарх Неофит участва в изнасянето на плащаницата на Разпети петък (Обзор)"}
{"url": "https://www.24chasa.bg/novini/article/6804962", "text": "Председателят на управляващата партия в Полша „Право и справедливост“ Ярослав Качински подкрепи унгарския министър-председател Виктор Орбан преди парламентарните избори в страната му. И двамата са критици на задълбочаването на интеграцията в ЕС, предава Politico. Качински заяви, че министър-председателят Орбан, чиято партия ФИДЕС ще запази парламентарното си мнозинство след гласуването в неделя, ще помогне на Европейския съюз да поеме „в правилната посока“. „Силата на ЕС трябва да бъде основана върху силата на националните държави и върху тяхното доброволно сътрудничество“, заяви Качински, предава \"Фокус\". „Полско-унгарското приятелство прокарва път за нашите нации да бъдат независими и свободни да решават съдбата и вътрешните си въпроси. Това не е път срещу Европа, а е посока в правилната посока за Европа“, допълни той.", "date": "2018.04.06", "title": "Ярослав Качински: Унгария ще покаже правилната посока за Европа"}
{"url": "https://www.24chasa.bg/novini/article/6804983", "text": "От 48 родители, които са обвинени, че са отказали задължителната ваксинация против морбили в Белград, 15 са наказани с глоби от 10 000 до 30 000 динара /85 до 254 евро/, съобщава сръбският вестник \"Блиц\". Пред съда в Белград скоро ще застанат още родители, които отказват да ваксинират децата си, тъй като здравната инспекция е внесла още 308 иска за нарушения, предава БТА. Група от 270 родители от цяла Сърбия внесоха в съд в Белград наказателен иск против 43 души, които са противници на ваксинирането на децата. Сред тях има и известни лица от екстрадата и в обществения живот - певицата Йелена Карлеуша, телевизионната водеща Мая Волк, журналистката Миряна Бобич Мойсилович, публицистът Миролюб Петрович и др. По данни на сръбския Институт по здравеопазване от началото на октомври миналата година в Сърбия са регистрирани 4507 случая на морбили, 2342 от които са лабораторно потвърдени. Цели 95 процента от заболелите не са били ваксинирани, а от тежките усложнения са регистрирани менингит и бронхопневмонии.", "date": "2018.04.06", "title": "Глобиха 15 родители в Белград, отказали да ваксинират децата си против морбили"}
{"url": "https://www.24chasa.bg/novini/article/6804996", "text": "Британското министерство на вътрешните работи съобщи, че е отказало да издаде виза на племенницата на бившия двоен агент Сергей Скрипал, предава БТА. Отхвърлихме молба за посетителска виза за Виктория Скрипал с мотива, че молбата не отговаряше на имиграционните правила, заяви говорител на Форин офис, цитиран от световните агенции.", "date": "2018.04.06", "title": "Великобритания отказа виза на племенницата на Сергей Скрипал"}
{"url": "https://www.24chasa.bg/novini/article/6805014", "text": "Бившият президент на Бразилия Лула да Силва, който трябва днес да се яви пред властите, за да започне да излежава присъда от 12 години затвор за корупция, обмисля дали да се яви доброволно, шест месеца преди президентските избори, в които той е фаворит, предаде Франс прес. Вестник \"Фоля де Сао Пауло\" пише в сайта си, че е разговарял днес по телефона с Лула, който казал, че не смята да отиде в южния град Куритиба. Там Лула трябва да се яви до 17 ч. местно време (23 ч. българско) в сградата на федералната полиция, предава БТА. Обкръжението на Лула не е потвърдило тази информация. Днес адвокатите на Лула внесоха ново обжалване в съда, за да се избегне влизането му в затвора. Според бразилските медии Лула ще изчака решението на съда, което може да бъде обявено в близките часове, преди да реши дали да се предаде на властите. В момента Лула се намира в град Сао Бернардо до Кампо близо до Сао Пауло, на 400 км от Куритиба. Той прекара нощта заобиколен от хиляди свои привърженици в синдиката на металурзите, който е ръководил през 70-те години по време на военната диктатура (1964-1985 г.). Улиците около сградата на синдиката продължават да са изпълнени с поддръжници на Лула, някои от които са лагерували на място през нощта.", "date": "2018.04.06", "title": "Бившият бразилски президент Лула да Силва обмисля дали да се предаде на властите"}
{"url": "https://www.24chasa.bg/novini/article/6805035", "text": "Нощният градски транспорт ще тръгне от Великден - 7 април, а вече могат да се видят и спирките, където пътниците ще се качват и слизат „по малките часове”, предаде  . Тя важи за четирите линии и с една карта човек може да се прикачва на друга линия през цялата нощ. Редовните карти за градската мрежа не могат да се ползват за нощен транспорт. На картата за нощен транспорт ще бъде изписвана и датата. ", "date": "2018.04.06", "title": "Монтирани са всички спирки за нощния градски транспорт в София"}
{"url": "https://www.24chasa.bg/novini/article/6805042", "text": "Тежки катастрофи и засилен трафик по пътищата на страната на Разпети петък.  От удара камионът падна в крайпътната канавка, джипът се преобърна, а една от колите е със смазана предница, предаде  . До обяд двете основни магистрали - \"Хемус\" и \"Тракия\", успяха да поемат хилядите автомобили, поели на път извън София. По автомагистрала “Тракия” движението през целия ден беше натоварено. На моменти имаше струпвания на автомобили при обхода на Ихтиман, където е в сила ограничение на скоростта. Причината по предварителни данни е неправилно изпреварване на микробуса. Тежкият трафик не подмина граничните пунктове. Затруднения през деня имаше при “Капитан Андреево” и “Лесово”. Зрители на NOVA изпратиха кадри в рубриката ни „Моята новина”. Великденското пътуване блокира за часове и пътя към Гърция, където тапа се образува в района на Благоевград. В ранния следобед стеснението в този участък на пътното платно не можа да побере всички пътуващи в посока Гърция.", "date": "2018.04.06", "title": "Тежки катастрофи и засилен трафик по пътищата в страната на Разпети петък (Обзор)"}
{"url": "https://www.24chasa.bg/novini/article/6805067", "text": " и че смята включването му в списъка за потвърждение за правилността на своите действия, предадоха Ройтерс и ТАСС. \"Като не попаднах в първия списък, даже се появиха някои съмнения - може би нещо не е наред (с мен)? Но не, най-сетне ме включиха! Значи правим всичко правилно\", каза той по руската телевизия Ен Те Ве. Шефът на руската банка Ве Те Бе Андрей Костин заяви по телевизия Си Ен Ен, че смята разширяването на санкциите за резултат от неразбирането на Вашингтон на руската политика, предава БТА. \"Аз не разглеждам санкциите като персонални, понеже не съм извършил нищо лошо по отношение на САЩ и на американските интереси - винаги съм се стараел да прокарвам добри делови отношения с американските банки и инвеститори. Наказан съм, защото американската администрация разглежда политиката на правителството на Русия като неправилна. Това е много тъжно, показва много високо ниво на неразбиране от американската администрация на намеренията на руското правителство\", каза той.", "date": "2018.04.06", "title": "Шефът на \"Газпром\": Горд съм, че съм включен в американския списък за санкции"}
