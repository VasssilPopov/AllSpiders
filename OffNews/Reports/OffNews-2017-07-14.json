{"url": "https://m.offnews.bg/news/Temida_18762/Borshosh-poluchi-prizovka-da-se-iavi-kato-obviniaem-za-NDK_660541.html", "text": "Бившият шеф на НДК Мирослав Боршош е получил призовка да се яви като обвиняем в Столичното следствие, съобщи той в личния си профил във Фейсбук. Боршош бе отстранен от поста си заради съмнения със злоупотреби от министъра на председателството на ЕС Лиляна Павлова, после премиерът Бойко Борисов го върна на поста, но той се оттегли сам от директорския пост. \"Градският прокурор на София Емилия Русинова и говорителят на главния прокурор Румяна Арнаудова съобщиха днес, че разследването по случая НДК продължава и опровергаха публикации, че ще ми бъде повдигнато обвинение. Часове по-рано обаче аз получих призовка да се явя като обвиняем. Дали някой самостоятелно не бърза да изпълни нечия поръчка? Сега не знам какво да направя – да ида или да не ида? Това е въпросът!\", пише Мирослав Боршош във Фейсбук. По време на заседанието на временната парламентарна анкетна комисия, създадена специално след скандала, стана ясно, че загубите на НДК са 3 млн. лева, а служебният вицепремиер Деница Златева е освободила Мирослав Боршош от финансова отговорност, след като приела отчета му. ", "date": "2017.07.14", "title": " Боршош получи призовка да се яви като обвиняем за НДК"}
{"url": "https://m.offnews.bg/news/Stil_18811/Brizhit-Makron-smajva-s-kasi-toaleti-Melaniia-Tramp-sas-stil_660536.html", "text": "Тоалетите на две от най-популярните първи дами са сред широко обсъжданите теми по време на посещението на американския президент Доналд Тръмп в Париж.Съпругата на френския президент - Брижит Макрон - посрещна за пръв път на родна земя Мелания Тръмп. Дръзкият избор на къси поли над коляното на 64-годишната първа дама особено се открoи на фона на по-консервативната линия, на която заложи в тоалетите си 47-годишната мисис Тръмп. Тя се появява в безупречно ушити тоалети, винаги с дължина под коляното. Стилът й бе определен като консервативен шик.\"Mon dieu, Mrs Macron!\", възкликна британският \"Дейли мейл\". Изданието се диви на късите дължини на роклите на Брижит, които все пак са съобразени с протокола. Дизайнът на един от тях, дело на модната къща Lоuis Vuitton, е вдъхновен от униформите на медсестрите, посочва изданието. Мелания, от своя страна, пристигна във Франция с перфектно ушит тоалет на модна къща \"Кристиан Диор\" в червено и бе веднага сравнена с елегантната Джаки Кенеди.Според модни експерти двете дами показват собствен стил, а гардеробът им е умишлено издържан с цветовете на френския флаг - синьо, бяло и червено.", "date": "2017.07.14", "title": " Брижит Макрон смайва с къси тоалети, Мелания Тръмп - със стил"}
{"url": "https://m.offnews.bg/news/Futbol_18793/Bratat-na-Nuri-Toj-nikoga-niama-da-ni-poznae-otnovo-ostana-da-se-mol_660534.html", "text": "Футболистът на Аякс Абделак Нури, който колабира по време на контролата с Вердер в събота, няма дори виртуален шанс за възстановяване. Това потвърдиха от семейството на таланта.Талантът получи сърдечен пристъп в 73-ата минута на контролата. Лекарите реагираха мигновено и в понеделник дори оправиха ритъма му, но се оказа, че загубата на кислород е увредила необратимо мозъка му.Братът на Нури разкри, че футболистът никога няма да ходи отново, дори няма шанс някога отново да познае семейството, дори ако се събуди от изкуствената кома.Алдерахим сподели: \"Той не може да се движи, не може да говори, дори не ни познава. Не знае въобще кои сме. Не чувства нищо, не чува нищо. Вчера лекарите проведоха нови тестове. Основата на мозъка е почти изцяло увреден и не функционира. Според лекарите никога няма да се възстанови. Но аз вярвам в Аллах! Ще го приема! Той е наистина страхотно момче\".Сестрата Гизлан добави: \"Продължаваме да се надяваме, че един ден отново ще сме щастливи заедно с нашия хубав Нури\".Съседите на семейството също изразиха подкрепата си, като организираха благотворителен магазин пред къщата на футболиста. Събраните пари отиват за лечението на Нури.В ПСВ Айндховен, иначе  враг на Аякс, направиха мил жест. Играчите се снимаха заедно с послание към Нури. Своите молби за възстановяването на футболиста отправиха звезди като Робин ван Перси и Джорджино Вайналдум.", "date": "2017.07.14", "title": " Братът на Нури: Той никога няма да ни познае отново, остана да се молим на Аллах"}
{"url": "https://m.offnews.bg/news/Temida_18762/Prokuraturata-pogna-bivsh-top-refer-razchistval-konkurenti-na-sina-si_660513.html", "text": "Шефът на Областната дирекция по безопасност на храните – София Антон Генов е обвинен в престъпление по служба и принуда, съобщиха от държавното обвинение.Специализираното звено \"Антикорупция\" е събрало доказателства за това, че Генов подпомагал дейността на фирмата, в която работел синът му като е упражнявал неправомерен натиск върху конкурентите й, пише \"Правен свят\". На 3 октомври 2016 г. Генов разпоредил проверка на складово помещение на дружество, което се намирало в Нови Искър. Там се съхранявала обработена мазнина, която фирмата изкупувала от заведения за обществено хранене. Тази мазнина се използва за основна суровина в производството на биогорива, обясняват от прокуратурата.Генов разпоредил и да се изземе имуществото от склада на компанията в Нови Искър. От държавното обвинение уточняват, че тези действия са извън правомощията на Областната дирекция по безопасност на храните. Те са от компетентността на РИОСВ-София. По този начин Асен Генов превишил властта си.Целта му обаче била да набави облага на друга фирма, в която към онзи момент работел синът му. Тя също се занимавала с изкупуване на отработена мазнина и реализирането й като суровина за производство на биогориво.Служителите на Областната дирекция, изпратени от Антон Генов, иззели 8180 литра отработена мазнина и 39 броя неупотребявани бидони, собственост на дружеството от Нови Искър. От съобщението на прокуратурата става ясно, че служителите взели автомобили на фирмата, в която работел синът на Генов, за да може с тях да бъдат превозени иззетите бидони. Не е ясно накъде са поели колите.На 4 ноември 2016 г. Генов разпоредил извършването на проверка и в още едно дружество – \"Б.Е.О.\" ЕООД в Ботунец. То упражнявало същата дейност, като вече споменатите. Въпреки че няма правомощия да извършва проверки, такава била направена. Но до изземване на стоки не се стигнало, защото \"Б.Е.О.\" ЕООД подало сигнал до Българската агенция за безопасност на храните.Що се отнася до обвинението в принуда, случаят е от октомври 2016 година. Тогава Генов направил опит да принуди управител на търговско дружеството с чуждестранен собственик да не извършва търговска дейност на територията на София. Въпросното дружество също е с предмет на дейност изкупуване и реализиране на отработена мазнина и представлява конкурент на фирмата, в която работел синът на Генов.Антон Генов е с мярка за неотклонение \"парична гаранция\" в размер на 5000 лв. Наложена му е и забрана за напускане пределите на страната.Малко след обвинението на прокуратурата, Антон Генов обяви пред в. \"Труд\" и своята позиция.\"Всичко, което съм направил, е в рамките на закона. Случаят е от миналата година. Спазил съм европейското и българското законодателство. Освен това фирмата, която отправя претенции, не е на територията на София. Всичко се обжалва и няма какво повече да коментирам\".", "date": "2017.07.14", "title": " Прокуратурата погна бивш топ рефер, разчиствал конкуренти на сина си"}
{"url": "https://m.offnews.bg/news/112_6/Katastrofa-s-4-koli-blokira-patia-Varna-Burgas_660516.html", "text": "Четири автомобила се удариха на пътя Варна-Бургас малко преди обяд днес, съобщиха от пресцентъра на МВР.Инцидентът е станал на около километър преди с. Старо оряхово в посока Варна. Сигнал на 112 е подаден към 11:15 часа.По първоначални данни в произшествието участват 4 автомобила, в болница са откарани трима граждани.Към момента няма информация за причините за възникването на ПТП, както и за състоянието на пострадалите.Движението на МПС по пътя Варна - Бургас е затруднено, образувани са колони от автомобили и в двете посоки, на място има служители на \"Пътна полиция\", предстои оглед.", "date": "2017.07.14", "title": " Катастрофа с 4 коли блокира пътя Варна-Бургас"}
{"url": "https://m.offnews.bg/news/Temida_18762/Naselenie-kolkoto-na-malak-grad-osadeno-za-godina-tipichniiat-prestap_660505.html", "text": "общоопасни престъпления28 301 души са осъдени с влезли в сила присъди през 2016 година, показват данните на Националния статистически институт. Приблизително толкова е населението на един малък град у нас, например Айтос.91.1% от тях (25 778) са мъже, а от тях най-голям е делът на възрастовата група 30-39 години (27.2%), показва още публикуваната днес справка. При осъдените 2 523 жени също преобладават тези между 30 и 39 г. - 27.6%.865 на всеки 100 000 от носещите наказателна отговорност мъже са престъпници, а при жените коефициентът е 79 на 100 хил. Общият коефициент на криминална активност е 457 на 100 хил. души - с 2.7% над 2015 г.81.1% от осъдените - 22 950 - са наказани с лишаване от свобода. Най-много от тях ще лежат до 6 месеца (54.5%) или от 6 месеца до 1 година - 28.2%. С пробация са 4 172 души (14.7% от всички осъдени), глобени са 954 (3.4%). Обществено порицание са заслужили 218. Шестима са осъдени на доживотен затвор, един - на доживотен затвор без право на замяна. Броят на осъдените миналата година нараства с 1.8% спрямо 2015-а.Осъдените непълнолетни (14 - 17 г.) са 1 108, или 3.9% от всички осъдени. През 2016 г. са приключили делата за 33 858 престъпления. 11 714 са завършили с ефективно осъждане, 16 405 - с условно, 811 - с оправдаване, 71 - с прекратяване, 4 857 - с освобождаване от наказание.Осъдителните 28 119 присъди (ефективни и условни) са с 6.4% повече спрямо предходната година. От тези престъпления 14 965, или 53.2%, са извършени през 2016 г., 7 747 (27.6%) - през 2015 г., а 5 407 (19.2%) - в предишни години.34.5 на сто от обвиняемите общо 34 101 души са осъдени ефективно. С условни присъди са 16 548 (48.5%).В сравнение с 2015-а, през 2016 г. се наблюдава увеличение както на броя на престъпленията, така и на осъдените лица за извършени  - с по 16.3%. Присъдите са 12 201 или 43.4%, а осъдените - 11 737 (41.5% от всички). В тази графа са престъпленията по транспорта - 9 473, или 77.6%, за извършването на които са осъдени 9 273-ма, или 79% от осъдените за извършени общоопасни престъпления.Присъдите за престъпления, свързани с  също растат. Те са 2 079 и в сравнение с 2015 г. ръстът е с 19.6%. Наказаните са 1 906, а увеличението е с 21.4% .4281 са присъдите за , почти наполовина по-малко, отколкото през 2012 г. Делът на кражбите е 67.5% от престъпленията против собствеността и 15.2% от всички престъпления, завършили с осъждане. С осъдителна присъда са приключили делата за 4 281 извършени кражби, а осъдените са 5 346.Миналата година са регистрирани 1526 незаконни пресичания на  ни, за което са осъдени 1771 души. Тук има намаление с 20.4% спрямо 2015-а на престъпленията, завършили с осъждане и с 35.2% на осъдените.Осъдени са 193 трафиканти на мигранти.739 са осъдените за причиняване на , по 97-те дела умишлени  в затвора отиват 101 души, за изнасилвания - 61. За трафик на хора е имало 110 наказателни дела, а осъдените са 31.", "date": "2017.07.14", "title": " Население колкото на малък град осъдено за година, типичният престъпник: мъж на 30-39 г."}
{"url": "https://m.offnews.bg/news/Politika_8/Borisov-Boj-po-koruptciiata-za-da-sme-na-parva-skorost-v-ES_660511.html", "text": "Парламентът прие периодично вицепремиерът Екатерина Захариева да представя пред депутатите от външната комисия анализ на дебата за Бялата книга за бъдещето на Европейския съюз, предложен от председателя на ЕК Жан Клод Юнкер.В Народното събрание, за да участва в дебата по темата за бъдещето на Европейския съюз, беше и премиерът Бойко Борисов. След изказвания на няколко депутати от левицата той взе думата и побърза да скастри БСП, че задават грешен тон по време на обсъждането на бъдещето на Европа, като казват, че благодарение на тях е приета програмата за председателството.  \"Като кажете така, тонът става друг\", каза ядосано Борисов.След това премиерът започна да анализира Бялата книга на ЕС, в която са записани петте сценария за бъдещето на ЕС.Премиерът се включи и след изказването на депутата от БСП Елена Йончева, която поговори за ЕС, а след това и за мигрантите и натиска на границата. \"Натиск по границата няма\", каза Борисов и продължи да отговаря на социалистите: \"И да си изцедим времето вие ще викате: „Благодарение на нас се съмва”, а ние ще се опитаме да кажем, че благодарение на вас не се съмва и няма да има смисъл”. След това пак започна да анализира темата Европейски съюз. \"Брекзит ще бъде тежък процес. Истината за тази Бяла книга е, че има две неща - едното е да не допуснем в Европа да има скорости в Европа и кохезията да не отпадне\".", "date": "2017.07.14", "title": " Борисов: Бой по корупцията, за да сме на първа скорост в ЕС"}
{"url": "https://m.offnews.bg/news/Sviat-_12/Kritiki-kam-Pekin-sled-smartta-na-Liu-Siaobo-Kitaj-Toj-beshe-pionka_660514.html", "text": "Франция, Германия, САЩ и ООН отправиха критики към Китай след смъртта на дисидента и носител на Нобелова награда за мир Лю Сяобо. Десидентът излежаваше присъда в затвора, където беше диагностициран с рак на черния дроб. Искането му да му бъде позволено да се лекува в чужбина беше отхвърлено, но в крайна сметка беше освободен условно, за да се лекува в болница в Китай, където почина. Германската канцлерка Ангела Меркел обяви, че е дълбоко натъжена от новината за смъртта на Лю Сяобо - \"смелият защитник на гражданските права и на свободата на словото\".\"Неговата съпротива чрез ненасилствени средства го превърна в герой на борбата за демокрация и човешки права\", написа в Туитър министърът на правосъдието на Германия Хайко Маас, цитиран от БТА.Държавният секретар на САЩ Рекс Тилърсън изказа съболезнованията си за кончината на Лю Сяобо и подчерта, че носителят на Нобелова награда почина, докато излежаваше присъда за подкрепата си за мирни демократични реформи.Посланикът на САЩ в Китай Тери Бранстад пък призова Пекин да освободи всички политически затворници.Съболезнования за смъртта на Лю изказа и френският външен министър Жан-Ив льо Дриан. \"Въпреки дългите периоди на задържане, в продължение на над 30 години той не спря да защитава смело основните права и свободата на словото. Човешките права са приоритет на френската дипломация по света и затова този проблем е част от нашия диалог с Китай\", заяви той.\"Лю Сяобо не беше престъпник. Той беше писател и интелектуалец и беше посветил живота си на намирането на начини да подобри обществото. Китай показа колко брутално може да е неговото общество. Това е много труден момент за китайските защитници на човешките права\", обяви китайският творец концептуалист и дисидент Ай Вейвей. В същото време Пекин обяви, че Лю Сяобо е бил осъден престъпник и пионка на Запада, който го е използвал за своя полза. \"Животът на Лю Сяобо беше трагичен, защото той се опита да се противопостави на основната част от обществото в Китай, разчитайки на подкрепа от Запада, и то тъкмо когато страната преживява най-бързия растеж за последното десетилетие\", написа китайският в. \"Глобал таймс\" в редакционна статия, озаглавена \"Лю Сяобо: жертва, заблудена от Запада\".\"Последните му дни бяха политизирани от чуждестранни сили, те използваха болестта му като инструмент, за да подобрят имиджа си и да демонизират Китай. Западът създаде около него ореол, който няма да е траен. Като му даде Нобелова награда, Западът си \"присвои\" Лю. Само че Западът създава ореол само около онези, от които има полза\", допълва вестникът.Говорителят на китайското външно министерство Гън Шуан заяви, че Лю е бил осъден престъпник и че китайските медицински институции са положили всички усилия за лечението му.Той подчерта, че в Китай се спазва върховенството на закона и случаят е вътрешен въпрос на Китай, затова други държави не трябва да правят неуместни изявления. Говорителят на китайското външно министерство Гън Шуан обяви, че Пекин е протестирал официално пред САЩ за \"безотговорни изказвания\" по повод смъртта на Лю.Той подчерта, че удостояването на дисидента с Нобеловата награда за мир е поругало това отличие. \"Присъждането на наградата на такава личност е в разрез със самата същност на това отличие\", заяви Шуан.Вниманието на правозащитниците е насочено към вдовицата на дисидента - Лю Ся, която се намира практически под домашен арест от 2010 г., когато съпругът ѝ получи Нобелова награда. Правозащитни групи призоваха да ѝ бъде позволено да напусне Китай, каквото е желанието ѝ. Искането беше подкрепено и от международната общност. ", "date": "2017.07.14", "title": " Критики към Пекин след смъртта на Лю Сяобо, Китай: Той беше пионка на Запада"}
{"url": "https://m.offnews.bg/news/Obshtestvo_4/Giokche-Teroristite-giulenisti-imat-strukturi-v-Balgariia_660518.html", "text": "Опитваме се да постигнем точния баланс между свободите и нуждата от сигурност. Това заяви турският посланик Сьолейман Гьокче на пресконференция днес по повод годишнината от опита за преврат в Турция, цитиран от БТАНие сме решени да укрепим своите демократични основи, ще се борим с враговете на демокрацията с още повече демокрация, посочи Гьокче.Посланикът даде пример, че е създадена анкетна комисия, която работи да разгледа жалби срещу неправомерно задържане, уволнение.Според него би било грешно опитът за преврат в Турция преди година да се характеризира като военен, а става дума за тайна организация от терористичен характер, проникнала в различни структури. Според него това деяние е целяло да потъпче конституционния ред в страната и Фетхулах Гюлен чрез своята организация е планирал и извършил това. Гьокче каза, че организацията на Гюлен има структури в много държави включително и в България. Според него това е организация, която следва култ към личността на лидера, изискваща пълно подчинение.За да се справим със заплахата за националната сигурност, беше въведено извънредно положение. Извънредното положение няма да продължава вечно и никой не желае това, но когато има преживяна такава голяма травма всяка държава разполага с легитимното право да взема мерки, коментира той.Посланикът обясни, че се води разследване срещу 169 хиляди души. Около 50 хиляди от тях са били задържани и арестувани и срещу тях е започнало съдебно производство. Останалите от разследваните лица бяха освободени, тъй като се сметна ,че срещу тях няма достатъчно доказателства за повдигане на обвинение, заяви той. По думите му не са верни съобщенията за стотици хиляди арестувани.В отговор на въпрос той беше категоричен, че турското правителство не подпомага български партии.Във връзка с отношенията на Турция с ЕС посланикът коментира, че има трудности, но нищо непреодолимо. В крайна сметка съм убеден, че разумът ще надделее и проблемите ще бъдат изчистени, допълни той.", "date": "2017.07.14", "title": " Гьокче: Терористите гюленисти имат структури в България"}
{"url": "https://m.offnews.bg/news/Temida_18762/Prashtat-v-psihiatriia-ubietca-na-Viola_660520.html", "text": "Обвиненият за жестокото убийство на приятелката си Виола Николова Стефан Станев ще бъде настанен за 30 дни в психиатричната клиника към затвора в Ловеч, съобщи \"24 часа\".Там лекарите специалисти ще трябва да установят дали Станев е бил вменяем към момента на бруталното убийство на 23 юни, реши Софийският градски съд.Настаняването в клиниката е било поискано от прокуратурата, след като държавното обвинение се сдобило с документи, че Станев е бил лекуван от биполярно афективно разтройство през 2015 г. в клиниката в \"Курило\", Нови Искър.Убийството на Виола шокира цялото българско общество не само с жестокостта на престъплението, но и след като стана ясно, че срещу убиеца е имало множество сигнали и жалби, по които следствието и прокуратурата не са направили нищо.", "date": "2017.07.14", "title": " Пращат в психиатрия убиеца на Виола"}
{"url": "https://m.offnews.bg/news/Temida_18762/Prokuraturata-ne-e-gotova-s-razsledvaneto-na-NDK-dvama-deputati-ot-Vo_660519.html", "text": "Прокуратурата все още не е готова с разследването за дейността на НДК.Под прицела на държавното обвинение е ръководството на НДК за нецелесъобразно изразходване на средства. Става въпрос за плащания на сметки за ток и комунални разходи с целево отпуснати средства.Градският прокурор на София Емилия Русинова заяви днес, че все още продължава проверката по редица договори, които са били сключени в този период.Днес стана ясно, че двама депутати от \"Воля\" са с повдигнати обвинения. Това са Пламен Христов и Кристина Таскова, които ще отговарят пред правосъдието за престъпления против собствеността. „Индивидуалните обвинения на двамата народни представители са за същото престъпление, като обвинението на Пламен Христов е за три отделни изпълнителни деяния, които е извършил в периода от април 2013 г. до края на 2015 г. в градовете София и Видин. В едно от деянията е участвала и Кристина Таскова. Обвинението на Кристина Таскова е за извършено от нея престъпление във Видин и София по отношение на едно от рекетираните лица, собственик на аптеки\", съобщи Русинова.Според нея формата на изнудване и начините, по които са извършени тези действия са същите, които са предявени като обвинение на Веселин Марешки. „По няколко различни начина са действали, като са мотивирали собственици на аптеки, от една страна, да започнат да купуват при неизгодни условия за тях лекарствени продукти. Ако не се съгласят собствениците, се отварят т.нар. „наказателни аптеки\", които са продавали лекарствените продукти на непосилни за останалите конкуренти цени\", каза Арнаудова.По думите ѝ по този начин те са принуждавали собствениците на аптеки да прекратят бизнеса си или да прехвърлят собствеността на своите дружества на Веселин Марешки. „Друга от формите на принуда е заплаха за палеж. Основните форми на натиск са били осъществени чрез разговори, в които собствениците са били заплашвани, че ще бъдат съсипани те и техния бизнес\", съобщи тя.В четвъртък стана ясно, че прокуратурата проверява  на бизнесмена Марешки за това, че самият той е бил обект на изнудване. \"Поставиха ми тежко условие в края на май да прекратя бизнеса си с горивата\", заяви той без да посочи кой е поставил условието и само допълни, че изпълнителите са \"тези, които мародерстват този бизнес\".", "date": "2017.07.14", "title": " Прокуратурата не е готова с разследването на НДК, двама депутати от Воля обвинени в изнудване"}
{"url": "https://m.offnews.bg/news/Politika_8/Ekolozi-hvanaha-v-lazha-shefa-na-pravnata-komisiia-Danail-Kirilov-ot-G_660523.html", "text": "Еколози хванаха в лъжа шефа на правната комисия на парламента Данаил Кирилов.Депутатът от ГЕРБ  е един от вносителите на скандални предложения за промени в Закона за опазване на околната среда, с които се ограничава правото на обжалване в съда на Оценките за въздействие на околната среда (ОВОС). Той, Ивелина Василева (бивш екоминистър) и Станислав Иванов, също от ГЕРБ, искат ОВОС да се обжалва само на една инстанция и произнасянето на първоинстанционния съд да бъде окончателно за обекти от национално значение.Кирилов аргументира законодателната си хрумка с германския опит, а Тома Белев от Асоциацията на парковете в България набързо установи, че депутатът не казва истината.Ето какво написа Белев във фейсбук:OFFNews потърси за коментар и екоактивиста Андрей Ковачев. Според него предложенията на депутатите от ГЕРБ са напълно абсурдни.", "date": "2017.07.14", "title": " Еколози хванаха в лъжа шефа на правната комисия Данаил Кирилов от ГЕРБ"}
{"url": "https://m.offnews.bg/news/Obshtestvo_4/Na-shestiia-den-ot-izchezvaneto-mu-Tarsiat-16-godishniia-Kristiian-v_660525.html", "text": "Издирването на 16-годишния Кристиян, който блъсна група туристи с автомобила на баща си, вече се прехвърли и на територията на съседна Гърция. Това съобщи кметът на Триград Цветан Славков, цитиран от БНТ.Вече шести ден момчето е в неизвестност, след като подплашено от инцидента избяга.Претърсен е целият район на Триград и околните села.Периметърът на търсенето вече се разширява отвъд границата, където има много секачески колиби в гората.В търсенето са ангажирани гурбетчии и от Родопите, както и хора от пограничните села в Гърция.Кристиян е в неизвестност от нощта на инцидента и е обявен за общодържавно издирване.По-рано в петък лично министърът на вътрешните работи Валентин Радев призова момчето да се прибере вкъщи. „Слез долу! Върни се при родителите си, защото ти си важен! И можеш да понесеш отговорността за грешката си”, каза Радев.Групи доброволци разлепиха в гористите местности около селото листовки, с които призовават момчето да се прибере и поясняват, че при инцидента има само един леко пострадал човек и няма загинали. ", "date": "2017.07.14", "title": " На шестия ден от изчезването му: Търсят 16-годишния Кристиян в Гърция"}
{"url": "https://m.offnews.bg/news/Futbol_18793/Priemliv-zhrebij-za-Ludogoretc-i-Botev-kovaren-za-Levski_660524.html", "text": "Лудогорец ще играе срещу победителя от двойката Апоел Беер-Шева (Израел)/ Хонвед (Унгария) в третия предварителен кръг на ШЛ, ако отстрани Жалгирис, разбира се, след загубата 1:2 като гост. Това отреди жребият в Нион днес.Българите ще гостуват в първия мач, който ще се играе на 25/26 юли, а реваншът в Разград ще е на 1/2 август. Първата среща между Апоел и Хонвед завърши 2:1 в полза на израелския шампион, който бе домакин в този двубой. Така че шансовете са 50 на 50. И двете имена обаче не са стряскащи се. Хонвед е далеч от славните си години. силата на израелския футбол не впечатли снощи, когато Ботев измъкна 1:1 от Бейтар Йерусалим.По-трудно ще е на Левски. \"Сините\" ще срещнат победителя от двойката Брьондби (Дания)/Вааса (Финландия) в третия предварителен кръг на Лига Европа. Разбира се, ако отстранят Хайдук след загубата 0:1.Първият мач между Брьондби и Вааса завърши 2:0 в полза на датчаните. Не е трудно да ги определим за фаворити. Датският  клубен футбол е сериозен, видяхме как Копенхаген би без грижи Лудогорец през зимата.Победителят от двойката Ботев срещу Бейтар Йерусалим бе изтеглена за съперник на португалския Маритимо. Островният тим е приемлив съперник, друг възможен беше Евертън с Уейн Рууни и още няколко трансфера за по 30 милиона паунда. Ботев устиска 1:1 в Израел и се готви за кървав реванш в Бургас.", "date": "2017.07.14", "title": " Приемлив жребий за Лудогорец и Ботев, коварен за Левски"}
{"url": "https://m.offnews.bg/news/Drugi_18773/Nash-shampion-po-shtangi-vleze-v-anglijski-uchebnik-po-fizika_660530.html", "text": "Исполинът от Смолян Величко Чолаков влезе в английски учебник по физика. Няма майтап. Интересната находка е дело на Митьо Крика.Шампионът ни по щанги служи като илюстрация към урок, в който се изучават силите. Името на Величко не е написано, но явно изражението на Железния е впечатлило авторите на учебника.Друг пример е даден с легендата на колоезденето Ланс Армстронг, който обаче се прости с всички свои отличия заради употреба на допинг.Припомняме, Величко Чолаков (Железния) е вече бивш  щангист. Роден на 12 януари 1982 г. в гр. Смолян. Участва на Олимпийските игри в Атина през 2004 г. и печели бронзов медал в категория над 105 кг. Той е единственият български щангист с медал от олимпийски игри в най-тежката категория.В същата категория става световен шампион във Ванкувър и европейски шампион в Украина. Висок е над 2 метра и тежи около 160 кг. През януари 2006 г. е поканен от Арнолд Шварценегер да участва в турнира „Арнолд Класик“ в САЩ.Почетен гражданин на Смолян и община Неделино.", "date": "2017.07.14", "title": " Наш шампион по щанги влезе в английски учебник по физика"}
{"url": "https://m.offnews.bg/news/Obshtestvo_4/Obmisliat-kak-da-ogranichat-prodazhbata-na-zemedelska-zemia-na-chuzhde_660491.html", "text": "ГрадушкиИзискването чужди граждани да докажат поне пет години уседналост у нас, за да могат да купят земеделска земя, трябва да отпадне заради риск от тежки санкции от ЕС. Правителството обаче ще търси други начини да ограничи тази практика, обясни земеделският министър Румен Порожанов в сутрешния блок на bTV.„През 2014 г. със закон е въведено ограничение, което противоречи на поне 3 от членовете за функционирането на ЕС и на две от решенията на Европейския съд. Образувана е процедура, като срокът, преди да ни дадат на Европейския съд, е докъм края на септември”, посочи министърът.Ако България не реагира, първоначално я грози глоба от 900 000 евро с 660 евро наказателна лихва на ден и възможност първоначалната санкция да бъде повтаряна. „Ние в МЗХ не можем да носим отговорност за такава санкция от над 1 млн. евро, която ще се калкулира”, заяви Порожанов.По думите му вече е изработен законопроект, който ще позволи на чуждестранни граждани да купуват земя у нас. Разпоредбите на ЕС изискват той да важи и за граждани от страни извън общността – например от Турция или Русия.Предстои в Министерския съвет да бъде създадена работна група, която да обмисли могат ли да се поставят друг тип ограничения.Порожанов посочи, че има и други страни в ЕС, които заплашени от санкция заради невъзможност чужденци да притежават земеделска земя. Една от тях е Полша.Министърът посочи, че земеделски стопани са подали 650 заявления за поражения от градушки. Министерството ще помогне на тези, чиито щети са 100%. Към момента най-големи поражения има по насаждения с пшеница и слънчоглед.Над 650 заявления за обезщетения след градушки са подали земеделските стопани, посочи агроминистърът. Той посочи, че ще се помогне на тези, които са претърпели 100% щети, като до момента най-много са тежко поразените имоти със слънчоглед и пшеница. Размерът на обезщетенията ще зависи от това дали стопаните имат застраховки. Градушките са унищожили напълно около 118 000 декара земеделска земя.", "date": "2017.07.14", "title": " Обмислят как да ограничат продажбата на земеделска земя на чужденци без санкции от ЕС"}
{"url": "https://m.offnews.bg/news/OFFTOPIC_18750/Malko-meche-otide-da-si-igrae-na-detska-ploshtadka-v-Sopot-video_660532.html", "text": "Малко мече влезе посред бял ден в детска площадка в Сопот, изградена в полите на Балкана. Съоържението е частно и се нарича стадион „Томи”, а мечето бе заснето от 10-годишния Алекс, който играел там . Докато снима детето вика „Майко, мече! Ето го, истинско е!”, пише пловдивският вестник \"Марица\", който публикува и видео с малкия косматко.Случката е от 6 юли. Мечето шокирало децата и на майките. В същото време наблизо се разхождала жена с две кучета, които погнали мечето и то останало затворено на стадиона, ограден с висока мрежа, а децата напуснали терена и за всеки случай притворили вратата на съоръжението.По-късно мечето намерило пролука и се измъкнало. Само преди няколко дни и младеж от Сопот имал непредвидена среща с мечка, но голяма. Той карал колело по пътя за Аневското кале, когато насреща му се изправила мечка.Според нея едрите бозайници влизали в покрайнините на града, което плашело малки и големи в града.", "date": "2017.07.14", "title": " Малко мече отиде да си играе на детска площадка в Сопот (видео)"}
{"url": "https://m.offnews.bg/news/Futbol_18793/TcSKA-Sofiia-vadi-balgarski-pasport-na-Karanga_660483.html", "text": "Ето имената на всички картотекирани футболисти:Нападателят на ЦСКА София Фернандо Каранга може да вземе български паспорт. От клуба са подали необходимите документи и се очаква процедурата да завърши до два месеца, информира \"Тема Спорт\".Ако бразилецът получи документа, то това ще реши проблема с чужденците от страни извън ЕС за тима на Стамен Белчев.Според правилата само трима могат да попадат в групата за мача, докато ЦСКА София разполага с четирима. Това са Каранга и сънародникът му Енрике Рафаел, колумбиецът Кулма и еквадорецът Меркадо.Каранга теоретично може да подсили и националния отбор, тъй като не е играл за нито една селекция на родината си.Практиката да се натурализират чужденци е широко разпространена в Лудогорец, където цели шестима са получили БГ паспорти.Междувременно ЦСКА София картотекира 27 футболисти за новия сезон в Първа професионална лига, който започва след броени часове. На старта \"червените\" гостуват на Славия на Националния стадион \"Васил Левски\". Срещата е тази събота, 15 юли, от 21:00 часа.Вратари: Георги Китанов, Витаутас Черниаускас, Слави Петров Защитници: Антон Недялков, Николай Бодуров, Божидар Чорбаджийски, Станислав Манолев, Стойчо Атанасов, Александър Дюлгеров, Пламен Гълъбов, Ангел Лясков, Валентин АнтовПолузащитници и нападатели: Давид Симао, Рубен Пинто, Никола Колев, Кристиян Малинов, Александър Георгиев, Густаво Кулма, Кевин Меркадо, Кирил Десподов, Енрике Роберто, Тиаго Родригес, Тонислав Йорданов, Радослав Живков, Милчо Ангелов, Кевин Кубемба, Фернандо Каранга.", "date": "2017.07.14", "title": " ЦСКА София вади български паспорт на Каранга"}
{"url": "https://m.offnews.bg/news/Sport_18752/Sportat-v-efir-na-14-iuli_660482.html", "text": "Вълнуващи мигове пред тв екрана очакват любителите на спорта днес. Продължават Уимбълдън и Тур дьо Франс, а в късните часове на деня ще стартира и сезонът в Първа лига.9,00 Кану-каяк, ЕП в Пловдив, БНТ HD9,40 Волейбол, Гран при за жени, Бразилия - Сърбия, Мтел спорт 110,50 Лека атлетика, СП за юноши и девойки, БНТ HD11,00 Формула 1, Гран при на Великобритания, Диема спорт 215,00 Тенис, Уимбълдън, Евроспорт 215,30 Колоездене, Тур дьо Франс, Евроспорт 118,45 Футбол, Етър - Локомотив Пд, Диема21,00 Футбол, Берое - Верея, Диема спорт", "date": "2017.07.14", "title": " Спортът в ефир на 14 юли"}
{"url": "https://m.offnews.bg/news/Zvezdi_18810/Bionse-pokaza-ednomesechnite-si-bliznatci_660495.html", "text": "Певицата Бионсе показа за пръв път новородените си близнаци. Тя публикува своя снимка с бебетата в профила си в Инстаграм и написа: \"Сър Картър и Руми днес стават на един месец.\"С това дивата официално потвърди и имената на наследниците си, за които дълго се спекулираше.Семейството обяви със закъснение събитието, тъй като след раждането на бебетата се наложи те да останат известно време в болница преди да бъдат изписани.Буквално за минути снимката на Бионсе с близнаците събра над 1 милион харесвания.Бионсе и таткото на бебетата - рапърът Джей Зи, имат и 5-годишна дъщеря на име Блу Айви.", "date": "2017.07.14", "title": " Бионсе показа едномесечните си близнаци"}
{"url": "https://m.offnews.bg/news/Obshtestvo_4/Kleta-mi-Kozeta-bedni-mi-Simeonov-kulturna-diskusiia-za-chiniiata-n_660493.html", "text": "Вицепремиерът Валери Симеонов, който напоследък демонстрира разнопосочна хиперактивност по различни скандали в държавата, публикува във фейсбук остър коментар по повод думите на лидера на БСП Корнелия Нинова, че е момче за поръчка на Борисов заради позицията му чинията на Бузлуджа да не се дава безвъзмездно на Столетницата. В публикацията си той се обръща към Нинова с \"Драга ми Корнелия, клета ми Козета на прехода\". (б. ред. - Козет е една от главните героини на романа \"Клетниците\" на Виктор Юго)Ето цялата позиция на вицепремиера Симеонов:Нинова също му отговяря в сходна стилистика, също във фейсбук. В нея тя обяснява как веднага след изборите Симеонов е \"дотърчал в кабинета ѝ\" да правят тройна коалиция с ГЕРБ.\"Очевидно Борисос прави това, което му наредите Вие. Накрая ми остава една горчилка от тъжната политическа действителност у нас. Гласуваш за едно, а идва друго. Гласуваш за Борисов, управлява те Валери Симеонов. Гласуваш за 300 лв. минимална пенсия, получаваш 180 лв. Но вярвам, че това ще се промени. И свързвам тази вяра с БСП\", пише Нинова.Ето цялата ѝ публикация:", "date": "2017.07.14", "title": " Клета ми Козета, бедни ми Симеонов - културна дискусия за чинията на Бузлуджа"}
{"url": "https://m.offnews.bg/news/112_6/MVR-ministarat-kam-mladezha-ot-Trigrad-Varni-se-vazhen-si-za-roditel_660492.html", "text": "„Слез долу! Върни се при родителите си, защото ти си важен! И можеш да понесеш отговорността за грешката си”.С тези думи в студиото на Нова телевизия министърът на вътрешните работи Валентин Радев се обърна към 16-годишния Кристиян, който блъсна група туристи с кола в Триград. Момчето изчезна веднага след инцидента и е в неизвестност вече шести ден.В интервюто министърът коментира и жестокото убийство на 29-годишната студентка Виола, умъртвена от приятеля си, с „В три от четирите случая са му издадени предупредителни протоколи. Това е, което законът предвижда”, заяви Радев.Вътрешният министър разкри още, че в момента полицията работи по случай с кражба на впечатляваща сума пари и бижута от къща в софийско село. Според публикация във в. \"24 часа\" става дума за обир в село Бистрица, откъдето са откраднати 300 000 лева, бижута и други предмети. Изданието посочва, че къщата е на родителите на братята Красимир и Димитър Илиеви - собственици на клубовете \"Ялта\" и \"Индиго\". ", "date": "2017.07.14", "title": " МВР министърът към младежа от Триград: Върни се, важен си за родителите си!"}
{"url": "https://m.offnews.bg/news/Bojni_18771/Mejuedar-tceli-Makgregar-s-banknoti_660499.html", "text": "Американският боксьор Флойд Мейуедър и ирландската звезда в смесените бойни изкуства Конър Макгрегър продължиха със словесните и психологически войни помежду си и на пресконференцията в Ню Йорк, която е трета поредна за двамата бойци в последните дни.Американският боксьор беше засегнат от думите на Конър за проблемите му с данъчните. Ирландецът се изгаври преди дни с облеклото на Мейуедър като го попита няма ли пари за истински костюм, а ходи със спортно горнище.Затова бившият световен шампион сега извади пачка с пари и започна да ги хвърля по посока на ирландеца.Мейуедър е известен със своето демонстративно поведение по повод притежанието на много средства. Той едва не беше подведен под отговорност, след като запали долари на публично място.По време брифинга в Ню Йорк напрежението излезе и извън двамата и представители на двата тима почти се сбиха. Срещата между Флойд и Конър ще се проведе на 26 август, като се очаква да получат по 100 милиона долара.Този път Макгрегър се присмя на Мейуедър, че е неграмотен тип, който едва познава буквите. Американецът пък го нападна заради проявите на расизъм.\"Знаете, че когато на мен ми препишат нещо негативно, винаги се старая да го обърна в позитив. Много хора казват, че Макгрегър е расист, но мен това не ме вълнува. Каквото е, такова. Има пълното право да изразява своите чувства. Аз ще си гледам моите неща и ще бъда съсреодоточен\", коментира Флойд.", "date": "2017.07.14", "title": " Мейуедър цели Макгрегър с банкноти"}
{"url": "https://m.offnews.bg/news/Obshtestvo_4/Planat-za-Borisovata-bez-Majmunarnika-i-Kapitoliia-shte-praviat-4-pa_660469.html", "text": "Подробният устройствен план за Борисовата градина, изработен от \"Ковачев архитекти\", предвижда премахване на клуб \"Маймунарника\" и автокъщата \"Капитолия\", създаване на четири нови паркинга и музей \"Зелена София\". Това съобщи арх. Атанас Ковачев от студиото, изработило плана. \"Ковачев архитекти\"е победителят в конкурса от 2015 г., на който бе възложено да изработи подробния устройствен план за Борисовата градина. Проектът на архитектурното студио бе избран сред седем предложения и бе определен като \"най-консервативен\" заради предвиденото запазване на автентичния облик на парка. В ПУП се предвижда забрана за коли на територията на парка, а зелените площи няма да се пипат, увери Ковачев.  Тя ще се намира на терена на автокъща \"Капитолия\", която според архитектите няма място на територията на парка. Имотът на бул. „Драган Цанков“ 5 предвижда да помести подземен паркинг, а върху него да изникне музей \"Зелена София\". В сграда на музея ще бъде разположена и администрацията на парка. Проектът предвижда изграждане на четири паркинга. Освен подземния на мястото на \"Капитолия\", архитектите предлагат по отпадналата трамвайна линия, която минава от ул. \"Незабравка\" до алея \"Яворов\", да бъде създадена територия за паркиране за около 100 автомобила.  (сега триклонно светофарно регулирано), да стане четириклонно с подход към подземен паркинг- гараж, разположен под новия музей \"Зелена София\". По ул. \"Кирил Видински\" ще има наземен паркинг.Паркинг ще има и до , където да се поместят и обектите на \"Спортна София\". Той ще побира 340 коли. Устройственият план предвижда изграждане на подлез на бул. \"Драган Цанков\", тъй като според архитектите често минувачите нарушават правилата за безопасно пресичане. Той ще свързва Борисовата градина със Строителния техникум. Архитектите искат да се изгради изгледна площадка на телевизионната кула на бул. \"Драган Цанков\" с външен асансьор. Според тях мястото е подходящо и може да поеме потокът от желаещи да видят София от високо. Едно любимо на много софиянци заведение предстои да бъде премахнато. Според \"Ковачев архитекти\" отвореният клуб не може да съществува във вида, в който е в момента. На негово място ще има три сцени, на които \"трябва да се сервира най-много бира\".  На тяхно място ще се появи старата бирария \"Ариана\", която ще бъде възстановена в автентичен вид, благодарение на запазени фотоси, които архитектите са събрали. Новият устройствен план предвижда възстановяване на затворената от години къпалня \"Мария Луиза\", Климатичното училище и Горския дом. Има идеи и за атракционно влакче, което да се движи от болница \"Токуда\" по релсите до гара \"Пионер\", а конната база ще бъде преместена в друга част на парка. Предвижда се и изграждане на мрежа от велоалеи.В началото на есента ще бъде организирано обществено обсъждане на Пълния устройствен план на Борисовата градина. ", "date": "2017.07.14", "title": " Планът за Борисовата: без Маймунарника и Капитолия, ще правят 4 паркинга и музей"}
{"url": "https://m.offnews.bg/news/Obshtestvo_4/Krazhbata-v-Bistritca-predi-poveche-ot-mesetc-i-za-znachitelno-po-ma_660498.html", "text": "Кражбата от частен дом в с. Бистрица, за която беше обявено, че са задигнати 1.5 млн. лв., е станала преди повече от месец, а открадната сума е в пъти по-малка от тиражираната.Това съобщиха за OFFNews от пресцентъра на СДВР. От столичната полиция не уточняват каква е открадната сума, но тя била значително по-малка. Поради това, че тече разследване повече подробности около случая не се споменават.По-рано в петък вътрешният министър Валентин Радев каза, че полицията разследва кражба на \"впечатляваща сума пари и бижута от къща в софийско село\".В четвъртък в. \"24 часа\" съобщи, че са откраднати 300 хил. лв. и бижута като общата стойност на откраднатите вещи възлиза на 1.5 млн. лв. Изданието посочва, че къщата е на родителите на братята Красимир и Димитър Илиеви - собственици на клубовете \"Ялта\" и \"Индиго\". ", "date": "2017.07.14", "title": " Кражбата в Бистрица - преди повече от месец и за значително по-малка сума"}
{"url": "https://m.offnews.bg/news/112_6/250-dushi-gasiat-pozhara-v-Kresnenskoto-defile_660484.html", "text": "Около 250 души ще гасят пожара в Кресненското дефиле, който бушува от вчера. Към момента все още има горящи огнища, но се работи по тяхното локализиране, каза директорът на пожарната в Благоевград инж. Пармаков, цитиран от \"Фокус\".Силен вятър през нощта днес затруднява пожарникарите, тъй като огънят се е разрастнал.Днес ще бъде спряно разпространението на пожара, уверени са от пожарната. Има и готовност в потушаването на пожара да се включи и хеликоптер, но към момента не се налага неговото използване. Няма опасност за населени места и хора.Огънят трябва да се гаси основно ръчно, тъй като сериозна техника няма как да влезе в гората.", "date": "2017.07.14", "title": " 250 души гасят пожарa в Кресненското дефиле"}
{"url": "https://m.offnews.bg/news/Obshtestvo_4/Vremeto-dnes-Goreshto-i-s-kratki-prevaliavaniia_660485.html", "text": "Днес над по-голямата част от страната ще бъде предимно слънчево. Преди обяд временни увеличения на облачността ще има на места в източната половина на страната. След обяд, главно над планините, ще се развива купеста облачност и предимно в Югозападна България ще има краткотрайни валежи, на отделни места с гръмотевици - това е прогнозата на НИМХ към БАН за днес.Ще духа до умерен, в Дунавската равнина и Източна България временно силен североизточен вятър. Температурите ще продължат да се понижават. Максималните ще бъдат предимно между 27° и 32°, в София – около 27°. Атмосферното налягане в сутрешните часове е близко до средното за месеца и през деня слабо ще се понижи.  През нощта в югозападните райони все още ще има валежи, с гръмотевици.Над Черноморието в сутрешните часове ще има по-значителни временни увеличения на облачността. По-късно през деня тя ще намалее. Ще духа умерен до силен североизточен вятър, който след обяд ще отслабва. Максималните температури ще са 24-26°. Температурата на морската вода е 23-26°, по-ниска на север от н. Калиакра. Вълнението на морето ще бъде 2-3 бала.Над планините ще преобладава слънчево време. Преди обяд в източната половина, а след обяд в масивите в западната ще има временни увеличения на облачността. Главно в масивите от Югозападна България ще има краткотрайни валежи и гръмотевици, които ще продължат и през нощта срещу събота. Ще духа до умерен вятър от север-североизток, по билата временно силен от запад. Максималната температура на 1200 метра ще е около 23°, на 2000 метра – около 15°.", "date": "2017.07.14", "title": " Времето днес: Горещо и с кратки превалявания"}
{"url": "https://m.offnews.bg/news/Medii_73/Prodadoha-naj-stariia-vsekidnevnik-na-Chikago-za-1_660486.html", "text": "Най-старият всекидневник на Чикаго - \"Чикаго сън-таймс\", бе продаден на символичната цена от 1 долар, предадоха \"Франс прес\" и БТА.Журналисти от вестника, отпечатван почти без прекъсване от 1844 година, е печелил 8 пъти престижната награда \"Пулицър\".Купувачът е група инвеститори, ръководена от бившия общински съветник и настоящ генерален директор на вестника Едуин Айзендрат и група синдикати, съобщава самият вестник.Оттам не дават подробности за сделката, но според конкурента му в. \"Чикаго трибюн\" цената е един долар.\"Чикаго трибюн\" също искаше да купи \"Чикаго сън-таймс\", но Министерството на правосъдието го забрани заради опасения от местен информационен монопол.Дори и цената на покупката да е била символичният долар, инвеститорите е трябвало да платят 11,2 милиона долара, за да продължи работата на вестника, пише обаче самият \"Чикаго сън-таймс\".Сключената сделка подчертава несигурността в американската преса през последните две десетилетия.През 2011 г. \"Чикаго сън-таймс\" бе купен за 20 милиона долара. Собствениците заключиха, че \"е по-добре да вземат един долар, отколкото да затворят вестника, което щеше да струва осем милиона\", коментира Джеймс Уорън от института Пойнтър.", "date": "2017.07.14", "title": " Продадоха най-стария всекидневник на Чикаго за $1"}
{"url": "https://m.offnews.bg/news/Futbol_18793/V-Levski-otnovo-sa-gledali-drug-mach_660480.html", "text": "Левски изигра посредствен мач срещу хърватския Хайдук, макар и да загуби минимално с 0:1. Това обаче не означава, че хората от \"Герена\" оценяват трезво случилото се. Голът за Хайдук падна след фрапантна грешка в средата на терена, довела до ситуацията за отсъдената дузпа. Опитите на Левски да изравни се изчерпваха с безидейни центрирания почти от центъра в наказателното поле, където беше търсен Мапуку.Според Роман Прохазка съдията е сбъркал, като не е отсъдил фаул, извършен срещу него. Вратарят Божидар Митрев пък направо шокира с изявлението си, че Левски е бил по-добрият отбор на терена.\"Днес тотално играхме по-добре от отбора на Хайдук. Не свириха фаул срещу Роман Прохазка и стана ситуацията за дузпата. Имаме големи шансове в София.Абсолютно с нищо не ни изненада Хайдук. Всичко, което ни бяха казали треньорите, се случи. Не мисля, че са имали повече ситуации. Ние имахме също положения”, каза Митрев. Треньорът Николай Митов - Жадното също видя добра игра от страна на възпитаниците си.\"Шансовете преди реванша са 50 на 50. Изиграхме добър мач тази вечер. Получи се двуостър двубой, като реализирахме на 70% това, което бяхме замислили предварително. Не знам дали има, или няма нарушение за дузпата. За мен е недопустимо да допуснем такъв елементарен гол. И ние, но и те, разбира се, имаха своите атаки и възможности за гол. Оптимист съм и вярвам, че футболистите ще дадат 200% от себе си и ще играем за феновете\", коментира Митов.Мачът на \"Герена\" след седмица обаче ще бъде при закрити врати, заради наказание на Левски.Не по-назад остана и спортният директор Даниел Боримиров.\"Смятам, че имаме добре шансове преди реванша. Не искам да прозвучи като оправдание, но за мен съдията не отсъждаше реално това, което се случва на терена. Критерият му не бе еднакъв в двете посоки. Нашият отбор е млад, необигран и все още има много неща да изчиства. Видяхте, че в края на мача ние бяхме тимът, който се опитваше да намери пролука в противниковата защита. За съжаление не успяхме. Да се надяваме, че това все пак ще се случи следващата седмица”, заяви Боримиров.", "date": "2017.07.14", "title": " В Левски отново са гледали друг мач"}
{"url": "https://m.offnews.bg/news/Temida_18762/Za-treti-pat-VSS-bojkotira-doklad-s-preporaki-na-evroprokurorite_660522.html", "text": "За трети път Висшият съдебен съвет (ВСС) бойкотира доклада на европейските прокурори, в който се дават препоръки за работа на държавното обвинение в България. Заседанието беше свикано от правосъдния министър Цецка Цачева и за него се знаеше от началото на седмицата.Въпреки това днес съветът не успя да направи кворум, тъй като голяма част от членовете му просто не дойдоха. Така опитът за обсъждане на евродоклада се проваля за трети път. Оказа се, че част от липсващите членове на ВСС са си пуснали отпуска за петък. Отсъства и почти цялата прокурорска колегия начело главния прокурор Сотир Цацаров. На заседанието не присъстваха и председателят на Върховния административен съд (ВАС) Георги Колев, представляващият ВСС Димитър Узунов и Галя Георгиева, .Докладът на европейските прокурори включват и препоръки за контрол и надзор над главния прокурор.Друга ключова точка бе обсъждане на позиция на ВСС по скандалния проект на ГЕРБ и Обединени патриоти за Закона за съдебната власт, в който са предвидени \"кариерни бонуси\" за отиващия си състав на съвета, чийто мандат изтича в края на годината.„Благодаря на министъра на правосъдието, че уважи молбата на наши колеги, но след две провалени заседания отново няма кворум. Подобен подход към работата на ВСС е най-малкото неконструктивен”, каза председателят на ВКС Лозан Панов, след като стана ясно, че заседанието на съвета се е провалило.„Провали се обявяването на конкурс за 6 места в Софийския апелативен съд, който има очевидна нужда от още съдийски бройки. Няма да обдъми пак и евроанализа на прокуратурата, а най-вече ще изпуснем всякаква актуалност по Закона за съдебната власт. Всички съсловни организации на магистратите, организации на съдебната администрация и изобщо кой ли не взеха отношение към този проект, но не и ВСС. Отсъствието днес е съзнателно и безотговорно”, бе оценката на Калин Калпакчиев, цитиран от defakto.bg.", "date": "2017.07.14", "title": " За трети път ВСС бойкотира доклад с препоръки на европрокурорите"}
{"url": "https://m.offnews.bg/news/OFFTOPIC_18750/Bankomat-izpliu-zov-za-pomosht-i-spasi-chovek_660529.html", "text": "Банкомат в американския щат Тексас изненада потребител, като заедно с банкнотите му пусна бележка с изписан на ръка зов за помощ.\"Моля, помогнете, заклещен съм тук и нямам телефон. Моля, обадете се на шефа ми на номер 210-...\", пишело на листчето.Авторът на съобщението не се шегувал, макар първите няколко получатели на апела му да не го взели насериозно. Когато поредният човек получил бележката, я показал на полицай и загадката била разкрита. Техник влязъл в помещението зад банкомата, но се оказал заключен вътре без инструмент да излезе или телефон у себе си. В същото време банковият клон, към който бил монтиран банкоматът, бил в ремонт и никой не чул виковете на работника. Той обаче забелязал, че устройството работи и решил да пуска бележка до всеки, спрял да изтегли пари.Техникът, пожелал анонимност, прекарал вътре около три часа, разказа пред медиите местен полицай. Органите на реда се свързали с шефа на служителя и го извадили невредим, но много уплашен.Сигурно никога повече няма да чуете подобна история, казва полицаят, работил по случая.", "date": "2017.07.14", "title": " Банкомат изплю зов за помощ и спаси човек"}
{"url": "https://m.offnews.bg/news/Ikonomika_59/Klas-prosluzheno-vreme-na-pat-da-otpadne-i-GERB-go-podkrepia_660494.html", "text": "Клас прослужено време към работната заплата е на път да отпадне. След като вчера вицепремиерът Валери Симеонов го обяви за остатък от социализма, днес в парламента председателят на бюджетната комисия Менда Стоянова от ГЕРБ също защити тезата му.\"Да имаш повече години прослужено време не означава, че си по квалифициран и че имаш по-добра производителност\", коментира тя и уточни, че дори има случаи, при които би казала, че е обратното.Стоянова подчерта, че мнението ѝ е на икономист и защити тезата си: \"Размерът на заплатата трябва да отговаря на квалификацията на служителя и на производителността му\".В момента клас прослужено време е 0,6% на година, а за депутатите е 1%, уточни Менда Стоянова.Тя обаче загатна, че идеята на Валери Симеонов е на път да се узакони: \"Когато това предложение стане официално, ще трябва да бъде обсъдено на Тристранката, а за него има и пълна подкрепа от работодателските организации\".Все пак Стоянова обясни, че няма политическо решение на ГЕРБ за това и успокои работещите българи:Депутатът от БСП Георги Гьоков коментира в парламента, че партията е категорично против такава идея.От ДПС също бяха уклончиви, председателят на социалната комисия Хасан Адемов каза, че това е вечната тема в отношенията между работници и служители, но трябва да бъде сериозно обсъден. \"Дори да се приеме такова решение, то ще създаде напрежение и трябва да се мисли за увеличаване на доходите\", каза Адемов.Патриотите пък не са дори чули за тази идея и тя не е обсъждана в групата, а Искрен Веселинов обясни, че това е идея на Валери Симеонов.", "date": "2017.07.14", "title": " Клас прослужено време на път да отпадне, и ГЕРБ го подкрепя"}
{"url": "https://m.offnews.bg/news/Obshtestvo_4/Nabirat-dareniia-za-iasla-za-bezdomni-kuchentca_660512.html", "text": "Доброволческата организация за спасяване на бездомни животни Animal Rescue набира дарения за изграждане на отделение за малки кученца към новоустроената си клиниката в района на Долни Богров.Клиниката-приют се намира в ремонтирана свинеферма край София, но в нея засега липсва специално отделение с подходящи условия за малки кучета.Създателите на ветеринарната клиника \"Франциска\" помагат на между 30 и 60 кутрета месено. Понастоящем цялата подготовка на бебетата се провежда в карантинните ни помещения. Без слънце, без вентилация, в неголямо пространство, на плочки. И макар от клинична гледна точка това да е много важно (за предотвратяване на инфекциозни заболявания), то не се отразява добре на общото състояние на мъничетата. Два месеца живот в „баня“ са твърде много за толкова малки същества, казват инициаторите.Те добавят, че смъртността и заболеваемостта сред малките в приютите е огромна и се изискват строги правила и обособени пространства, за да не се стига до епидемии. Вероятно затова и нашият е единственият приют, който приема кутрета.Подготовката на всяко от тях изисква много време, всяко трябва да се ваксинира 3 пъти, да се обезпаразитява и храни със специална храна, но най-вече – да остане в изолация, докато мине всички ваксинации, добавят те.Активистите от Animal Rescue София са изчислили, че са построяването на \"бебешориума\", както те го наричат, са нужни 2790 лева. . Ще намерите и подробна разбивка на разходите и още информация за дейността на клиниката.Проектът за кучешката ясла:", "date": "2017.07.14", "title": " Набират дарения за ясла за бездомни кученца"}
{"url": "https://m.offnews.bg/news/112_6/62-godishen-rusnak-se-udavi-na-plazha-v-Ravda_660490.html", "text": "Бургас. 62-годишен руски турист се е удавил на централния плаж в село Равда, община Несебър, съобщиха от пресцентъра на МВР.Инцидентът е станал в четвъртък, като причини не се съобщават.Тялото на руския гражданин е откарано за аутопсия в „Съдебна медицина” към УМБАЛ - Бургас. Вчера морето отне живота и на чешка туристка. Заедно с нея изчезна и 11-годишно дете, чието тяло все още не е открито.", "date": "2017.07.14", "title": " 62-годишен руснак се удави на плажа в Равда"}
{"url": "https://m.offnews.bg/news/Sviat-_12/Tramp-hvali-fizicheskata-forma-na-Bridzhit-Makron-pred-frenskiia-prezi_660488.html", "text": "Американският президент похвали \"добрата физическа форма\" на Бриджит Макрон пред съпруга ѝ френският държавен глава Еманюел Макрон.Необичайните реплики бяха чути и записани от камерите в момента, в който домакините Макрон поздравяваха Доналд Тръмп и съпругата му Мелания пред Елисейския дворец преди срещата на двамата държавници в Париж.На видеото, излъчено от Би Би Си, се вижда как Тръмп се обръща към двете жени и им казва: \"Отидете и се забавлявайте\", след което се обръща само към г-жа Макрон: \"Знаете ли, Вие сте в много добра форма\". Тя не отговаря, а той се обръща към съпруга ѝ и пред нея казва: \"Тя е в толкова добра физическа форма\". Не се чува и Макрон да отговаря.Тръмп, очевидно не смутен от това, отново се обръща към жените с думите: \"Чудесно, отидете и се забавлявайте\", след което с Макрон влизат на срещата си в Елисейския дворец, а Мелания Тръмп и Бриджит Макрон отиват да разгледат катедралата \"Нотр Дам\", след което по програма имат разходка с корабче по Сена.Изказването веднага предизвика критики и обвинения в сексизъм към Тръмп. на семейство Макрон, включително , бе една от най-обсъжданите теми по време на предизборната кампания във Франция.Впрочем разликата във възрастта на съпрузите Макрон е почти същата като тази между Тръмп и Мелания. Бриджит е на 64, а Еманюел - на 39. Тръмп е 71-годишен, а Мелания е на 47.", "date": "2017.07.14", "title": " Тръмп хвали физическата форма на Бриджит Макрон пред френския президент"}
{"url": "https://m.offnews.bg/news/Zdrave-i-krasota_18812/Printcesata-na-Shvetciia-na-40-razkazva-za-borbata-s-anoreksiiata-i-d_660497.html", "text": "Шведската принцеса Виктория празнува днес своя 40-ти рожден ден. В навечерието на юбилея си кралската особа даде няколко интервюта, в които разказа и за това как преди години се е борила с ментални проблеми, анорексия и дислексия.Интервютата й идват след серията изповеди на британските принцове Уилям и Хари, които разкриха, че са търсили терапия, за да се преборят със стреса след смъртта на майка си лейди Даяна и отговорностите като членове на кралското семейство.Пред шведската телевизия SVT престолонаследничката разкрива как е преодоляла хранително разстройство, от което страдала в тийнейджърските си години. То се отключило, когато навършила 18 години и поела официалните си задължения като част от кралската фамилия, което я поставило под светлините на прожекторите. Исках от себе си твърде много, повече отколкото беше реалистично, казва тя. Заради борбата с анорексията принцесата трябвало да отложи следването си в университет. Заминала на терапия в САЩ, където се научила да облича чувствата в думи, да си налага граници и да не се пресира твърде много.Все още обаче не била преодоляла тревожността си при публични прояви. Но с различни способи се научила как да го владее. Принцесата страдала  и от дислексия, заради което в училище й се подигравали. Дислексията е състояние, при която хората изпитват трудност при четене и разбиране на прочетеното и бъркат някои букви с други. Известно е, че с дислексия е й бащата на принцеса Виктория - настоящият крал на Швеция Карл XVI Густав. \"Мислех се за глупава и изостанала\", споделя днес тя.Въпреки всичко принцесата не свързва проблемите си със съдбата си на кралска особа. Тя смята, че могат да се намерят безброй причини някой да се чувства зле. Виктория изрази и опасения за душевното здраве на младите хора днес заради \"всички перфектни снимки, качвани с социалните мрежи\". Идеята, че всичко трябва да изглежда лъскаво и перфектно, трупа напрежение у младите хора, посочва принцесата.", "date": "2017.07.14", "title": " Принцесата на Швеция на 40, разказва за борбата с анорексията и дислексията"}
{"url": "https://m.offnews.bg/news/Sviat-_12/Trima-sa-prostreliani-pri-napadenie-v-Erusalim_660489.html", "text": "Трима души са простреляни при терористично нападение на територията на Храмовия хълм в райна на Лъвските врата в Стария град на Ерусалим, съобщи израелската полиция, цитирана от световните агенции. Тримата нападатели открили огън по сътрудници на полицията, след което се опитали да се скрият в една от джамиите. В хода на преследването израелските сили за сигурност ликвидирали терористите. В тях били открити два автомата и пистолет.Състоянието на двама от ранените е критично. Полицията е евакуирала всички посетители от Храмовия хълм и всички врати, водещи към него, са затворени.", "date": "2017.07.14", "title": " Трима са простреляни при нападение в Ерусалим"}
{"url": "https://m.offnews.bg/news/Obshtestvo_4/Zaharieva-kam-britanski-ministar-Napuskate-ES-no-ne-i-Evropa_660504.html", "text": "„Вие напускате Европейския съюз, но не и Европа. Разчитаме Обединеното кралство да продължи да е важен наш партньор в борбата с тероризма, в сигурността и търговско-икономическите отношения.” С тези думи министърът на външните работи Екатерина Захариева посрещна британския държавен министър за Европа и Америка сър Алън Дънкан, който е на визита в София.Захариева подчерта, че за страната ни е важно при преговорите за Брекзит да бъдат гарантирани правата на близо 80-те хиляди български граждани, живеещи на Острова. Тя заяви, че е важно в преговорите Европейският съюз да остане единен и в тази връзка България изцяло се доверява на екипа на главния преговарящ от страна на ЕС Мишел Барние.„Вие сте много права – ние напускаме един клуб, но не и региона. Дори ще бъдем по-активни в сътрудничеството по сигурността и в областта на търговията”, каза сър Алън Дънкан.Той изтъкна, че без гражданите от другите европейски държави, трудещи се в Кралството, сектори като строителството и здравеопазването ще изпитат сериозен недостиг на работна ръка. Дънкан приветства големия интерес от страна на българските младежи към британските университети.Тя благодари на британското правителство и за подкрепата за съдебната реформа и по-специално за двамата прокурори, които участваха миналата година в мисията на Службата за подкрепа на структурната реформа, която изготви независим анализ на структурния и функционален модел на Прокуратурата на Република България. Страната ни ще поиска още мисии за съдебната власт и ще продължи да разчита на помощ от Обединеното кралство. Вицепремиерът Захариева благодари и за британската подкрепа за влизането на страната ни в Шенген.", "date": "2017.07.14", "title": " Захариева към британски министър: Напускате ЕС, но не и Европа"}
{"url": "https://m.offnews.bg/news/Sviat-_12/Pet-napadeniia-s-kiselina-v-London-za-chas-i-polovina-politciiata-are_660503.html", "text": "Пет атаки с киселина са извършени в Лондон вчера вечерта. Атаките са били последвани от грабеж. Първият сигнал е получен в 21.25 часа вчера. Пострадалият е карал мотопед, когато двама нападатели, също на мотопед, се изравнили с него и плиснали киселина в лицето му. След това един от нападателите откраднал мотопеда му. В рамките на час и половина след нападението в полицията са постъпили още четири сигнала за подобни нападения с киселина.Пострадали са общо 7 души. Те са получили изгаряния на лицето, в един от случаите пораженията са необратими, отбелязват властите, цитирани от Ройтерс и БТА. Британската полиция е арестувала младеж за нападенията. В момента то се намира в ареста на полицейско управление в Източен Лондон, обявиха от полицията.Разследването по случая продължава. Заради краткото време, в което са извършени нападенията, и сходствата между тях полицията ги разглежда като свързани. ", "date": "2017.07.14", "title": " Пет нападения с киселина в Лондон за час и половина, полицията арестува младеж"}
{"url": "https://m.offnews.bg/news/Ikonomika_59/Plashtaniiata-v-broj-zatcikliha-ostavat-10-000-lv-zasega_660500.html", "text": "Таванът на плащанията в брой засега остава 10 000 лева, както си е в момента. Прагът за банковите плащания в брой засега няма да е нито 1000 лв., нито пък 5000 лева.Промените в Данъчно-осигурителният процесуален кодекс бяха приети на първо четене едва преди няколко седмици и тогава депутатите решиха, че таванът ще е 1000 лева. След атака от бизнеса обаче и критики, че банките ще се облагодетелстват от такси, ГЕРБ сами решиха да се поправят и предложиха да е балансирано - сега е 10 000, на първо четене е прието да е 1000 лева, но нека бъде 5000 лева.Предложението им обаче не мина при второ четене на закона в бюджетната комисия в парламента вчера. И така кешовите плащания на този етап остават 10 000 лева.Председателят на бюджетната комисия Менда Стоянова обясни, че според нея депутатите от комисията са гласували емоционално, защото \"не иска да дава квалификации, че защитават сивия сектор\".Предложенията да бъде намален прагът на плащанията в брой беше именно мярка, предложена от ГЕРБ срещу сивата икономика. Според Стоянова именно 5000 лева е \"балансът между това да има подобна мярка и да не се затрудни стопанския оборот\".", "date": "2017.07.14", "title": " Плащанията в брой зациклиха,  остават 10 000 лв. засега"}
{"url": "https://m.offnews.bg/news/Futbol_18793/Shvedski-zashtitnik-shte-vdiga-kupon-po-povod-zhalt-karton-100_660506.html", "text": "Едни се борят за \"Златни топки\" и \"Златни обувки\", а други са си поставили съвсем различни цели на терена.Шведският защитник на московския ЦСКА Понтус Вернблум. Той се нетърпение чака кога ще получи своя юбилеен 100-ен жълт картон, като планира по този повод да вдигне огромен купон с много водка и черен хайвер.\"Ще се постарая да го получа и да направи голям празник.Е, треньорът не винаги е щастлив като получавам официални предупреждения, но това е част от играта за един защитник\", коментира шведът, който в момента има 80 жълти и само 3 червени картона, откакто играе с екипа на ЦСКА вече във 187 мача от 2012 година насам.", "date": "2017.07.14", "title": " Шведски защитник ще вдига купон по повод жълт картон №100"}
{"url": "https://m.offnews.bg/news/Futbol_18793/Edin-levskar-ostava-v-aresta-v-Zadar_660487.html", "text": "По информация на българското посолство в Загреб в ранните часове на деня са освободени българските граждани, задържани вчера при инцидента между привърженици на ФК „Левски” (София) и ФК „Хайдук” (Сплит) в град Задар, Хърватия.Вчера преди началото на футболната среща са били задържани други 27 български фенове на ПФК „Левски“. 26 от тях са освободени, само един е все още в полицейското управление в града.Българското посолство в Загреб е в постоянен контакт с местните власти, консулът Христина Биджеранова в момента пътува към управлението за изясняване на ситуацията.Междувременно българският отбор загуби с 1:0 срещу \"Хайдук\" (Сплит) в първия мач от втория предварителен кръг на Лига Европа.   ", "date": "2017.07.14", "title": " Един левскар остава в ареста в Задар"}
{"url": "https://m.offnews.bg/news/Politika_8/VMRO-Turskoto-konsulstvo-i-DOST-vazhvaliavat-terora-na-kravolotcite-n_660510.html", "text": "Турското консулство и ДОСТ организират поредната си етническо-религиозна провокация в област Шумен. В събота във фоайето на Драматичния театър „Васил Друмев\" в Шумен те организират тържество за годишнината от победата на здравите сили в Турция. Официален организатор е турското консулство, а поканите се разпращат от присърдужната на Анкара, уж българска, партия ДОСТ.За това алармират от областното ръководство на ВМРО - Шумен.Воеводите припомнят, че миналата година ДОСТ заедно с официални турски представители официално наименуваха и откриха джамия на същата дата във Велики Преслав.Той научил от граждани, че тази събота се готви коктейл, който да отбележи годишнината от победата на здравите сили в Турция. Според него това ще е официално събитие във възхвала на начина, по който Ердоган смаза опита за преврат в Турция.Според него събитието във фоайето на Драматичен театър „Васил Друмев\" е скандално, тъй като има за цел да славослови кървавото потушаване на гражданската съпротива срещу авторитарния, диктаторски режим на Ердоган.Според ВМРО това мероприятие целяло провокация и разпалване на етническо и религиозно противопоставяне.Станчев определя като отвратителен факта, че една държавна институция (Драматичен театър „Васил Друмев\" в Шумен) е дала съгласие и участва в \"пиршеството на кръволоците\". Той настоява театърът веднага да се разграничи от този коктейл за славославене на Ердоган, като откаже провеждането на събитието.", "date": "2017.07.14", "title": " ВМРО: Турското консулство и ДОСТ възхваляват терора на кръволоците на Ердоган"}
{"url": "https://m.offnews.bg/news/Volejbol_18779/Odrusaha-volejbola-ni-s-globa-ot-10-000-dolara_660508.html", "text": "Българската федерация по волейбол ще олекне с 10 000 долара. Причината за това е недоглеждане или пък незнание, свързано с правилата на международната централа, пише “Тема Спорт”.Там е записано, че всеки един национален отбор трябва да картотекира 12 състезателки за даден турнир от календара. В случая обаче представителният тим на жените замина с 11 момичета за втората седмица от Гран При, втора дивизия в Пуерто Рико.Селекционерът Иван Сеферинов пусна в почивка част от водещите ни волейболистки. Извън групата останаха Елица Василева и Христина Русева, които се очаква да не играят и в последната седмица на надпреварата в Хърватия.В резултат на това решение обаче централата ще трябва да се раздели с 10 000 долара само за двубоите, които ще се играят в Сан Хуан. Ако грешката не бъде поправена и във Вараждин останем отново с 11 момичета, то санкцията ще стане двойна.Лъвиците ни ще се изправят в Пуерто Рико срещу домакините, Чехия и Канада. Първата ни среща е утре от 00:10 часа срещу чехкините. Националките ни се намират на пето място в генералното подреждане.За да се класират за финалите на Острова (29-30 юли), те трябва да се доберат до първите четири позиции.Участието във всяка седмица им носи отделни финансови бонуси. Първото място в 4-странната битка се равнява на 30 000 долара, второто, което заехме в Русе преди седмица, на 25 000, а третото на 20 000, а четвъртото на 15 000 долара.", "date": "2017.07.14", "title": " Одрусаха волейбола ни с глоба от 10 000 долара"}
{"url": "https://m.offnews.bg/news/Futbol_18793/Sinite-fenove-dali-otpor-na-harvatite-zashtitili-balgarskata-chest_660481.html", "text": "Ето и съдържанието на декларацията:От националния клуб на привържениците на Левски (НКП) излязоха с официална позиция относно нападението на хърватски хулигани срещу фенове на сините в Задар и Сплит.От нея става ясно, че родните запалянковци са били нападнати, но са дали сериозен отпор, като защитили българската чест във враждебната среда и в крайна сметка няма пострадали привърженици на Левски. Позицията излезе минути преди мача с Хайдук и в нея се съдържа и притеснението, че полицията няма да освободи задържаните навреме и те ще пропуснат да гледат срещата.\"Левскари,За начало искаме да изкажем големите си благодарности към посланикa на Република България в Хърватия Таня Димитрова и консула Христина Биджеранова, на ПФК „Левски“ и на полицая-отговорник за българската група в Хърватия за бързата и адекватна намеса около нападението и задържането на привърженици на „Левски“ в Задар.В медиите излязоха различни версии и информации, повечето от които неверни.Накратко какво се случи:Няколко групи от български фенове отседнаха в Задар (на около 150 км от Сплит) в деня преди гостуването на любимия ни „Левски“ на „Хайдук“ (Сплит) в мач от втория квалификационен кръг на Лига Европа. Всичко бе съвсем спокойно и нормално докъм 23:00 часа, когато един от автомобилите на българи, пътуващи за мача, бе запален от хървати.Колата изгоря заедно с документите, парите и вещите на група никому виновни левскари. Непосредствено след това към друга група сини фенове бяха направени няколко опита за нападение.Категорично заявяваме, че бити и пострадали българи при тези опити – НЯМА! Хърватите получиха заслужен отпор и българската чест в този случай не бе накърнена! След опитите за нападения бяха задържани 22-ма левскари, сред които и потърпевшите собственици на подпаления автомобил  за уточняване на случая именно с този вандалски акт. Всички бяха разпитани, като са им повдигнати обвинения за нарушаване на обществения ред. След намесата на клуба, посланика на Република България в Хърватия и консула там, получихме уверение, че задържаните ще бъдат пуснати за мача, но вече повече от 20 часа нашите братя са в ареста. Очакваме тяхното незабавно освобождаване.Очакваме победа и на терена!Само Левски\".", "date": "2017.07.14", "title": " Сините фенове дали отпор на хърватите, защитили българската чест"}
{"url": "https://m.offnews.bg/news/Sviat-_12/Dietologat-Pier-Diukan-na-sad-za-finansova-izmama_660528.html", "text": "Известният диетолог Пиер Дюкан е обвинен във финансова измама. Дюкан, известен с протеиновата диета, носеща неговото име, е обвинен в измама при получаването на кредит и финансови консултации. Диетологът взел заем, но \"нямал намерение да изпълни задълженията по погасяването му\", става ясно от документите по делото, съобщава \"Гардиън\". Дюкан теглил заем от \"стотици хиляди\", за да навлезе на пазара в САЩ със своята диета. Точната сума, изтеглена от Дюкан, не се споменава. За момента Дюкан не е коментирал заведеното срещу него дело. Протеиновата диета на Дюкан бързо придоби популярност. Тя беше рекламирана като предпочитаната от звездите диета за бързо отслабване. По-късно обаче методът на Дюкан получи много критики, а Британската диетологична асоциация го определи като една от най-лошите звездни диети за 2011 г. Проучване сред 5000 души показа, че 35% от следвалите диетата на Дюкан са си върнали загубеното тегло в рамките на една година, а 80% са си го върнали в рамките на четири години след края на диетата. Организацията на лекарите във Франция изключи Пиер Дюкан от колегията си през 2012 г., след като обяви, че той е нарушил професионалния кодекс, печелейки пари от метода си. ", "date": "2017.07.14", "title": " Диетологът Пиер Дюкан на съд за финансова измама"}
{"url": "https://m.offnews.bg/news/Politika_8/Borisov-se-sreshtna-s-Mariia-Gabriel_660507.html", "text": "Премиерът Бойко Борисов се срещна с Мария Габриел, която беше одобрена за еврокомисар в началото на месеца. Срещата се е провела в Министерския съвет. Борисов поздрави Габриел и ѝ пожела успешна работа на отговорната позиция. Той подчерта, че като еврокомисар тя има възможност да постигне значителни резултати в ресора, за който отговаря – цифровата икономика и цифровото общество, така че да има конкретни ползи за европейските граждани, съобщиха от правителствената пресслужба.Премиерът отбеляза добрата комуникация с Европейската комисия и изрази увереност, че Мария Габриел ще поддържа активен диалог с българските институции.Двамата са обсъдили и темата за българско председателство на Съвета на ЕС през 2018 година.Габриел заяви, че са налице основни предпоставки за успешното провеждане на председателството като определянето на ясни приоритети и подготвителните срещи с председателите на парламентарните комисии и докладчиците. Двамата са се съгласили, че това е възможност страната ни да има активна роля на медиатор между институциите и да окаже положително въздействие по важни за Европа теми.Бойко Борисов обърна специално внимание на Западните Балкани. Той сподели, че е оптимист след срещата си с лидерите от Берлинския процес в Триест и след проведените вчера разговори в Солун, като подчерта, че е изключително важно да има ясна европейска перспектива за региона.", "date": "2017.07.14", "title": " Борисов се срещна с Мария Габриел"}
{"url": "https://m.offnews.bg/news/Obshtestvo_4/Pitame-vi-Saglasni-li-ste-da-otpadne-klasat-za-prosluzheno-vreme-kam_660501.html", "text": "В новата анкета на OFFNews днес ви питаме: Съгласни ли сте да отпадне класът за прослужено време към работната заплата?Повод за нашето питане е  за отпадане на класа за прослужено време към работната заплата и да се изработи механизъм за определяне на минималната такава след среща с работодателските организации.Възможните отговори, които може да дадете, са \"Да\", \"Не\", \"Нямам мнение\".Очакваме вашите коментари и мнения!", "date": "2017.07.14", "title": " Питаме ви: Съгласни ли сте да отпадне класът за прослужено време към работната заплата?"}
{"url": "https://m.offnews.bg/news/Obshtestvo_4/4-balgarski-medala-na-Mezhdunarodnata-olimpiada-po-himiia_660531.html", "text": "Един златен и три бронзови медала спечели българският отбор на 49-та Международна олимпиада по химия в Након Патом, Тайланд, съобщи Министерството на образованието.Златният медал завоюва Петър Христов – ученик в XI клас на СМГ „Паисий Хилендарски“.Бронзови медалисти са Весела Механджиева и Кристина Костадинова, ученички в XII клас на Националната природо-математическа гимназия „Академик Любомир Чакалов“, и Кръстьо Драгинов, ученик в XII клас на ПМГ „Яне Сандански“ в град Гоце Делчев.Ръководители на отбора са доц. д-р Донка Ташева и доц. д-р Пенка Василева от Факултета по химия и фармация на СУ „Св. Климент Охридски”.", "date": "2017.07.14", "title": " 4 български медала на Международната олимпиада по химия"}
{"url": "https://m.offnews.bg/news/112_6/Na-telefon-112-oshte-pishat-na-raka-no-sluzhitelite-shte-triabva-da-g_660502.html", "text": "Обществената поръчка на стойност 13 млн.лв. за телефон 112 е спряна заради нередности, каза в парламента министърът на вътрешните работи Валентин Радев.В момента се предприемат спешни мерки, в рамките на възможното в най-кратък срок, да бъде възстановена работоспособността на националната система 112 напълно, обясни още министърът по време на парламентарния контрол. От думите му се подразбра, че все още сигналите се приемат и се пишат на ръка. В края на миналия месеца стана ясно, че телефон 112 не работи добре, че сигналите не се приемат навреме и беше сигнализирано дори, че вследствие на забавянето умират хора.Министър Радев днес обясни, че причината софтуерът на мрежата да не е актуализиран е, че към датата на изтичане на последния договор за гаранционна поддръжка през 2015 г. не е имало още нова версия.Валентин Радев обясни още, че телефон 112 не е поддържан през годините и сега проблемите там се опитват да се решат с общи сили.По думите му идеята да се платят 50 млн.лв. за изцяло нова платформа е по-тежкият вариант, затова е по-добре сега да се поднови старата система.А относно работещите на телефон 112 и наближаващото председателство на Европейския съюз се търсят нови кадри. \"Може да не са с висше образование, но трябва да са с чужд език (английски), предвид че у нас ще пребивават повече чужденци и ще се получават повече сигнали от чуждестранни граждани\", обясни министър Валентин Радев.", "date": "2017.07.14", "title": " На телефон 112 още пишат на ръка, но служителите ще трябва да говорят английски"}
{"url": "https://m.offnews.bg/news/Kultura_33/Apostola-na-svobodata-prez-pogleda-na-hudozhnitcite_660533.html", "text": "Столична община и Националната галерия представят изложбата „Апостола и неговото време през погледа на българските художници”, посветена на 180-ата годишнина от рождението на Васил Левски.Тя е подредена в Галерия на открито в градина „Кристал” и ще бъде открита официално на 17 юли, понеделник, в 11.00 ч. Ще може да бъде разгледана до 25 юли.Художниците обичат да рисуват Левски. До неговия образ те достигат чрез малкото запазени автентични фотографии и чрез спомените и описанията на негови съвременници.Панайот Хитов говори за силата на погледа и сиво-сините очи на Апостола, Любен Каравелов го определя като \"човек честен, родолюбив и деятелен\". Никола Обретенов подчертава желязната му воля и постоянство, съчетани с голямата му скромност: \"В обноските си към всекиго беше вежлив, учтив и любезен, не употребяваше никакви спиртни питиета, не пушеше, пиеше само чай... без работа никога не стоеше, никога не се хвалеше... не беше словоохотлив, но когато се увлечеше да говори по народните работи, беше толкова красноречив, щото омайваше слушателите си ...\".Иван Вазов пише: \"Странно! Тоя момък, който проповядваше опасната мисъл за свобода, за борба, за смърт, който се излагаше всеки ден на опасности, тоя син на нощта, на пустинята, на премеждията, имаше весел нрав.\"Настоящата изложба е само част от творческите интерпретации на някои от известните български художници.", "date": "2017.07.14", "title": " Апостола на свободата през погледа на художниците"}
{"url": "https://m.offnews.bg/news/Psihologiia_18816/Londonskoto-metro-zagarbva-obrashtenieto-dami-i-gospoda-v-imeto-na-s_660509.html", "text": "Лондонското метро ще презапише съобщенията си към пътниците заради политиката си за толерантност към различните видове сексуалност.В резултат ще отпадне обръщението \"дами и господа\", а вместо това пътниците ще бъдат поздравявани с неутралното по отношение на пола \"Добро утро на всички\", \"Добър ден на всички\" и пр. Според представител на управлението на обществения транспорт в Лондон нововъведението има за цел да накара всеки, независимо от неговата полова определеност или неопределеност, да се почувства добре дошъл в подземната железница.Освен едно от най-космополитните места в света, Лондон е и град, който води активна политика в подкрепа на различията. Персоналът на метрото вече е инструктиран да не употребява обръщението \"дами и господа\". Ако някой по навик нарече пътниците по този начин, ще му бъде напомнено да не го прави, обясниха от мениджмънта.", "date": "2017.07.14", "title": " Лондонското метро загърбва обръщението \"дами и господа\" в името на сексуалните различия"}
{"url": "https://m.offnews.bg/news/Sviat-_12/Makron-Nishto-niama-da-razdeli-nikoga-Frantciia-i-SASht_660538.html", "text": "Нищо няма да раздели никога Франция и САЩ, обяви френският президент Еманюел Макрон по време на речта си на парада в центъра на Париж по повод френския национален празник. В речта си Макрон благодари на САЩ, че са се притекли на помощ на Франция преди един век по време на Първата световна война.Макрон каза, че през годините на своята история Франция винаги е намирала сигурни съюзници и приятели, които са се притичвали на помощ.Присъствието на Доналд и Мелания Тръмп на парада е илюстрация на приятелските отношения между САЩ и Франция, подчерта той, цитиран от Франс прес и БТА.В края на словото си Макрон се прегърна с Тръмп.Американският президент и съпругата му бяха почетни гости на парада. Това беше и първият парад на Макрон, след като беше избран на президентския пост. Парадът започна с въздушно шоу на пилоти от американските военновъздушни сили, включително с два изтребителя Ф-22 със стелт технология. Заедно с тях прелетяха и самолети на френските военновъздушни сили. После по централния булевард \"Шанз-Елизе\" в Париж преминаха над 3700 френски военнослужещи, 211 единици военна техника и 241 коня. В небето над Париж пък преминаха общо 63 самолета и 29 хеликоптера. Някои от самолетите прелетяха на височина от едва 305 метра.Парадът съвпада със стогодишнината от включването на САЩ в Първата световна война, затова в него участваха и 145 американски военни.Спектакълът в центъра на Париж бе на фона на френска военна музика, изпълнявана от оркестъра на френските въоръжени сили. Военният оркестър изсвири и химна на град Ница \"Nissa la Bella\" в памет на жертвите на атентата.Макрон се срещна с ранени френски военни и им благодари за саможертвата.От своя страна, Тръмп обяви, че за него е било голяма чест да присъства на парада. В Туитър Тръмп определи парада като великолепен. С парада беше сложен и краят на двудневната визита на Доналд Тръмп и съпругата му Мелания във Франция. Особено впечатление по време на посещението на Тръмп в Париж направи необичайния коментар, който президентът направи по повод първата дама на Франция Бриджит Макрон. Репликата беше записана от камерите, отразяващи срещата.\"Знаете ли, Вие сте в много добра форма\", казва Тръмп на Бриджит Макрон. Тя не отговаря, а той се обръща към съпруга ѝ и пред нея казва: \"Тя е в толкова добра физическа форма\". Не се чува и Макрон да отговаря.Изказването веднага предизвика критики и обвинения в сексизъм към Тръмп.", "date": "2017.07.14", "title": " Макрон: Нищо няма да раздели никога Франция и САЩ"}
{"url": "https://m.offnews.bg/news/Kultura_33/Obiaviha-nominatciite-za-Emi-tazi-godina-bez-Igra-na-tronove-spi_660543.html", "text": "На специална церемония вчера бяха обявени номинациите за 69-тите награди \"Еми\". Основен фаворит сред номинираните са две програми - сериалът \"Западен свят\" (\"Westworld\") и предаването \"На живо в събота вечер\". Те имат по 22 номинации.  Сериалът \"Странни неща\" има 19 номинации, а \"Вражда: Бети и Джоан\" (\"Feud: Bette and Joan\") има 18. Сериалът \"Вице\" е със 17 номинации, а \"Големи малки лъжи\" и \"Фарго\" - с по 16.Изненадващо, абсолютният хит \"Игра на тронове\" (\"Game of Thrones\"), който миналата година прибра три награди, остава без номинация. Причината - сериалът излиза след обявения срок за включване в предложенията за номинации.\"По-добре се обади на Сол\" (\"Better Call Saul\"), \"Короната\" (\"The Crown\"), \"Историята на прислужницата\" (\"The Handmaid's Tale\"), \"Къща от карти\" (\"House of Cards\"), \"Странни неща\" (\"Stranger Things\"), \"Това сме ние\" (\"This Is Us\") и \"Западен свят\" (\"Westworld\"). \"Атланта\" (\"Atlanta\"), \"Black-ish\", \"Master of None\", \"Модерно семейство\" (\"Modern Family\"), \"Силициевата долина\" (\"Silicon Valley\"), \"Unbreakable Kimmy Schmidt\" и \"Вице\" (\"Veep\"). Стърлинг Браун за \"Това сме ние\", Антъни Хопкинс за \"Западен свят\", Боб Оденкърк за \"По-добре се обади на Сол\", Матю Рис за \"Американците\" (\"The Americans\"), Лийв Шрайбър за \"Рей Донован\" (\"Ray Donovan\"), Кевин Спейси за \"Къща от карти\" и Майло Вентимиля за \"Това сме ние\". сили ще премерят Виола Дейвис за \"How to Get Away With Murder\", Клеър Фой за \"Короната\", Елизабет Мос за \"Историята на прислужницата\", Кери Ръсел за \"Американците\", Евън Рейчъл Уд за \"Западен свят\" и Робин Райт за \"Къща от карти\".", "date": "2017.07.14", "title": " Обявиха номинациите за \"Еми\", тази година без \"Игра на тронове\" (списък)"}
{"url": "https://m.offnews.bg/news/Izvan-terena_18817/Zlatnata-Reneta-e-po-seksi-ot-vsiakoga_660545.html", "text": "Невероятен сексапил лъха от новата визия на Ренета Камберова. Едно от златните момичета от предишния ансамбъл по художествена гимнастика я сподели в социалната мрежа за радост на многобройните си почитатели.Ренета Камберова е с нова прическа, като доста е скъсила косата си. В момента Рени е в родния Пазарджик, откъдето публикува снимка в “Инстаграм”.Новият външен вид на Камберова предизвика възхита сред приятелките и феновете й, които я засипаха с комплименти в социалната мрежа, отбеляза \"Спортал\".Бившата състезателка по художествена гимнастика наскоро откри студио за красота и вероятно се е доверила на някой от служителите си за новата прическа.Предишният ни ансамбъл представи на сцената куп красавици, но в момента Ренета определено обира точките с късата коса и сочните устни. ", "date": "2017.07.14", "title": " Златната Ренета е по-секси от всякога"}
{"url": "https://m.offnews.bg/news/Futbol_18793/Parvenstvoto-zapochva-s-ogromen-skandal-Kamburov-napusna-Loko-Plovdiv_660557.html", "text": "Новото първенство започва с огромни сътресения! Доста отбори нямат пари и още на старта са пред разпадане.  Голмайсторът и капитан на Локо Пловдив Мартин Камбуров \"се изпари\" от състава за предстоящото в 18:45 часа тази вечер гостуване на Етър в първи двубой от новия шампиона.Легендата се е скарал с президента Христо Крушарски, който отново бил в чужбина, съобщава “marica.bg”. Почти сигурно отново става въпрос за неизплатени задължения.Не е тайна, че финансовата криза на “Лаута” не е стихвала от януари насам, но въпреки това тимът игра до последно на ниво през миналото първенство. Явно обаче, след множеството обещания и уверения на боса, че всичко ще бъде изчистено, нервите на големия голмайстор не са издържали.Според наша информация в Локо чакат още по 2 заплати, куп премии, а квартирите на играчите не са плащани с месеци.Чудно е с колко тима ще завърши първенството. Локо няма пари, Пирин е с 13 играчи часове преди старта. Кризата във Верея също е от доста време.", "date": "2017.07.14", "title": " Първенството започва с огромен скандал, Камбуров напусна Локо Пловдив"}
{"url": "https://m.offnews.bg/news/Futbol_18793/Isteriia-v-Milano-zaradi-Bonuchi_660560.html", "text": "Истинска истерия тресе днес Милано, немислимият трансфер на Леонардо Бонучи от Ювентус в \"росонерите\" вече е факт. Италианският национал кацна в града. Той се появи в \"Каса Милан\", където го очакваха два батальона журналисти и десетки щастливи фенове.Очаква се Бонучи да премине при \"росонерите\" срещу 40 милиона евро. Защитникът ще премине задължителните медицински прегледи утре и ще подпише контракт за 5 години, според който ще прибира по 10 милиона евро на сезон.След като помогна на Юве за рекордните шест титли в Серия А, 30-годишният Бонучи се смята за един от най-добрите играчи на своя пост, ако не и номер 1 в света. Искаше го Барселона, Челси, но явно Милан е развързал най-после кесията.Милан е в очакване на първа титла в Серия А от 2011 година насам. Новите собственици вече подсилиха състава с Андре Силва от Порто, Рикардо Родригес (Волфсбург), Франк Кеси и Андреа Конти (Аталанта), Матео Мусакио (Виляреал), Фабио Борини (Съндърланд) и Хакан Чалханоглу (Байер Леверкузен).Предния сезон Бонучи се скара с треньора Алегри. Още тогава се заговори, че бранителят ще бъде разкаран, иначе спецът напуска. Е, вече има още едни 40 милиона причини раздялата да стане факт.", "date": "2017.07.14", "title": " Истерия в Милано заради Бонучи"}
{"url": "https://m.offnews.bg/news/112_6/Motorist-zagina-sled-tezhka-katastrofa-na-Orlov-most_660558.html", "text": "Водач на скутер е загинал след тежка катастрофа на Орлов мост в столицата, след като лека кола удря моториста.Инцидентът е станал около 15 часа днес, а водачът на колата твърди, че загиналият е преминал на червен светофар, предаде БНТ.Мъжът е откаран веднага в столичната болница \"Царица Йоанна-ИСУЛ\", където издъхва от раните си.Полицията изяснява причините за инцидента.", "date": "2017.07.14", "title": " Моторист загина след тежка катастрофа на Орлов мост"}
{"url": "https://m.offnews.bg/news/Sviat-_12/Mazh-se-vriaza-v-turisti-v-Egipet-s-nozh-i-ubi-dve-germanki-obnovena_660562.html", "text": "Две германски туристки загинаха и още четирима чужденци бяха ранени с нож в египетския курорт Хургада на Червено море, предаде БТА.Първоначалната информация бе, че загиналите туристки са от украински произход, но генерал-майор Мохамед ел Хамзауи, началник на сигурността в губернаторството Червено море, уточни, че загиналите туристки са от Германия.Мотивът за атаката, извършена в частен курортен комплекс, още се разследва. Нападателят е доплувал дотам от обществен плаж в Хургада, намираща се на около 400 км южно от Кайро. Той е арестуван.Източник от египетската полиция, че нападателят е намушкал с нож трима души от Сърбия, двама от Украйна и един от Полша.Жертвите са били прободени с нож в лицето, врата и краката и са главно жени.", "date": "2017.07.14", "title": " Мъж се вряза в туристи в Египет с нож и уби две германки (обновена)"}
{"url": "https://m.offnews.bg/news/Sviat-_12/Frenskiiat-voenen-orkestar-izsviri-parcheta-na-Daft-Punk-pred-Makron-i_660564.html", "text": "Френският военен оркестър изсвири няколко песни на една от най-известните френски групи - \"Daft Punk\".Оркестърът представи част от репертоара на групата в края на парада по случай Деня на Бастилията. Доналд Тръмп изглежда малко объркан, докато слуша хитовете на групата, а Еманюел Макрон изглежда доволен и се усмихва. \"Daft Punk\" са едни от най-известните френски изпълнители в света. Групата е основана през 1993 г., а наскоро се радват на изключителна популярност благодарение на дуетите си с Фарел Уилямс.", "date": "2017.07.14", "title": " Френският военен оркестър изсвири парчета на Daft Punk пред Макрон и Тръмп (видео)"}
{"url": "https://m.offnews.bg/news/Sviat-_12/Arestuvaha-vtori-mladezh-za-napadeniiata-s-kiselina-v-London_660555.html", "text": "Британската полиция арестува втори младеж за петте нападения с киселина, извършени в рамките на час и половина вчера вечерта. Арестуваният младеж е на 15 години. Той е задърбан в квартал \"Хакни\" на Източен Лондон, съобщи БТА. В ареста вече се намира 16-годишен младеж, който е задържан за същото престъпление. Първото нападение е извършено в 21.25 часа вчера. Пострадалият е карал мотопед, когато двама нападатели, също на мотопед, се изравнили с него и плиснали киселина в лицето му. След това един от нападателите откраднал мотопеда му.В рамките на час и половина след нападението в полицията са постъпили още четири сигнала за подобни нападения с киселина, които са били извършени от двама нападатели на мотопеди.Пострадали са петима души. Състоянието им не е животозастрашаващо, но един от тях е получил необратими увреждания. ", "date": "2017.07.14", "title": " Арестуваха втори младеж за нападенията с киселина в Лондон"}
{"url": "https://m.offnews.bg/news/Tenis_18788/Toj-izobshto-chovek-li-e-Federer-na-final-bez-zaguben-set_660566.html", "text": "Роджър Федерер показва размазващ тенис на 35 години! Маестрото стигна 11-ия си финал на Уимбълдън, като отново не загуби сет. Швейцарецът размаза 7:6(4), 7:6(4), 6:4 Томаш Бердих, като няма загубен сет от началото на турнира.В битката за титлата той ще се изправи срещу хърватина Марин Чилич. Трофеят, който няма как да избяга при този извънземен тенис, ще бъде под номер 8 за Роджър на \"Уимбълдън\" и общо 18-и от Големия шлем! Феноменално! Немислимо за друг тенисист при мъжете! \"Миналата година с екипа ми взехме важно решение. Да спра!\", каза щастливият победител, \"То се оказа правилно. Животът не свършва с тениса. Искам да бъда добър баща, добър съпруг. Има много по-важни неща\".Федерер се скъса да хвали Чилич. \"Много добро момче. Играли сме заедно на двойки, по благотворителни събития, един срещу друг. Миналата година направихме страхотен четвъртфинал, като изоставах с два сета. Прекрасен тенисист е\".По-рано хърватинът надви Сам Куери с 6:7 (6), 6:4, 7:6 (3), 7:5. „Чувството е невероятно. От самото начало на турнира играех много добре, чувствах отлично ударите си. Днес мисля, че и двамата показахме добро ниво. Първият сет беше равностоен, имах своите шансове да го спечеля.С течение на двубоя започнах все по-добре да разузнавам неговите сервиси и да връщам повече топката. Куери успя да влезе в комфортната си зона, показа тенис на много високо ниво\", каза Марин.Интересното е, че за първи път от 2003-а до полуфиналите достигнаха играчи, които са извън топ 4 на ранглистата. Федерер е поставен под №3, но е пети в АТР класацията", "date": "2017.07.14", "title": " Той изобщо човек ли е? Федерер на финал без загубен сет"}
{"url": "https://m.offnews.bg/news/Futbol_18793/Badema-idva-v-TcSKA-1948-ako-ne-podpishe-s-provintcialen-grand_660548.html", "text": "Емил Гъргоров, най-добрият плеймейкър на България от времето на Краси Балъков насам, е на една ръка разстояние от ЦСКА 1948. Бадема ще подсили тима на своя приятел Валентин Илиев във \"В\" група, но при едно условие. Бадема изчаква край на преговорите с елитен тим.Не става въпрос за Септември, където Гъргоров се готви. Юношата на Локо Сф е в разговори с един от провинциалните грандове, разбра OFFNews.Оперативният директор на ЦСКА 1948 Добрин Гьонов даде да се разбере, че  очаква Гъргоров по време на представянето на новите попълнения Костадин Хазуров и Милен Кикарин. „Много съм щастлив, че се завръщам за трети път ЦСКА. От няколко дни тренирам с отбора и съм много впечатлен от всичко – тренировъчен процес, условия, спортно-технически щаб. Искам да помагам на младите футболисти да се развиват и с общи усилия да постигнем поставените цели.Щом съм тук, значи това е моето място. Само един разговор с треньора Вальо Илиев ми беше достатъчен, за да приема този отбор“, сподели Костадин Хазуров.„Щастлив съм, че отново се завръщам в ЦСКА. Надявам се, че с Кирил Котев и Коце Хазуров ще помогнем на отбора да изпълни целите си. Следя развитието на клуба още от миналата година и съм много добре запознат с работата. Сега вече и като футболист виждам колко професионално се работи тук. Надявам се, че заедно с младите момчета ще успеем да върнем ЦСКА там, където му е мястото“, коментира Милен Кикарин.Помощник-треньорът Йордан Юруков пък сподели, че всеки би искал да има играч като Ангел Грънчов, който тренира с фенския тим. Утре от 10,30 ч. ЦСКА 1948 играе първа лятна контрола с местния Септември. ", "date": "2017.07.14", "title": " Бадема идва в ЦСКА 1948, ако не подпише с провинциален гранд"}
{"url": "https://m.offnews.bg/news/DW_18800/KTB-li-Kakvo-beshe-tova_660565.html", "text": "„Няма да ни оставят на мира, отвън също няма да ни оставят на мира. И аз не очаквам тук някой да се чувства достатъчно спокоен за собствената си отговорност.” Прогнозата е изказана от Лютви Местан на заседанието за КТБ при президента на 14 юни 2014, стенограмата от което бе публикувана преди седмица. Толкова много се е объркал г-н Местан... Три години по-късно не само всички действащи лица са оставени на мира, но и изобщо не личи някой от тях да се чувства неспокоен за собствената си отговорност. Нито репликите от стенограмата, нито поведението на същите тези лица днес не показват те да се чувстват по някакъв начин отговорни или съучастни в генезиса, отхранването, експлоатирането и разграбването на КТБ.Дори напротив - историята навлезе във фаза „цинизъм”, в която активните участници в политическия модел, направил възможна кражбата „КТБ”, вече съвсем открито се присмиват на българите. Йордан Цонев от ДПС, на чието съавторство разчита законотворецът Делян Пеевски, заяви в прав текст, че държавният бюджет е спечелил от фалита на КТБ. Разбира се, че от контекста могат да бъдат измъкнати две-три числа, които да „подпрат” тази глупост, но подобно безочие е показателно за това, което ще се случва оттук нататък: аферата „КТБ” не само бе допусната, не само не бе разследвана, но и вече ще ни се налага да спорим, че изобщо е имало такава афера. Тотална подмяна.Сметката на Цонев е следната - държавният бюджет отпусна заем на Фонда за гарантиране на влоговете в банките, който не можеше сам да изплати над 3 млрд. лева на вложителите. Отпуснати бяха 1,675 млрд. лева, от които две-трети вече са изплатени, а лихвите възлизат дотук на близо 105 млн. лв. Това била печалбата. Но подобни ловки сметки пропускат ключови щрихи от картината - че за да върне парите на държавата, Фондът трябва да ги събере отнякъде. А ги събира чрез вноски от другите банки. Тоест, от техните клиенти - фирми и граждани. Може ли това да бъде наречено печалба?И още щрихи - само предприятията от държавната енергетика оставиха 160 млн. лв. във фалиралата банка; редица общински администрации и общински фирми и болници преживяха същото. „Закопаните” в КТБ пари се отразиха и на конкретни бизнеси, които не можеха да продължат да функционират, да плащат заплати и данъци. Да проспиш срутването на банка за няколко милиарда и после да се хвалиш със 105 млн. лв. приходи от лихви определено е проява на много лош вкус.Преди две години специално създадена парламентарна комисия произведе 150-страничен доклад, който каза, че най-виновен за фалита на КТБ е бившият собственик Цветан Василев, по-малко виновен е надзорът на БНБ, а най-малко виновна е ДАНС. Но тази похабена хартия е нищо в сравнение с обвинителния акт срещу Цветан Василев и още 18 души. Главният прокурор Сотир Цацаров обеща случаят да влезе в съда до седмица, а обвинението да е изложено върху цели 15 хиляди страници. Става дума само за онези 205 млн. лв., които първо бяха изнесени в чували, а после не бяха изнесени в чували. Дори и доказателствата да издържат в съда, отговорност ще бъде търсена само за малка част от аферата. Активите за милиарди смениха собствеността си, следите се замитат, а синдиците успяха да наберат едва малко над половин милион лева.Сега предстои окончателното удавяне на аферата. Ако успеят да осъдят някого, ще си запишат победа. Ако не успеят, ще обвинят съдиите. А институциите, с чието активно съдействие и бездействие бе разграбена КТБ, си остават непроменени. Така хубаво го е казал Местан, според стенограмата: „Това е продукт на нерегламентирана връзка не просто на политика и бизнес, а на нерегламентирана връзка на институции и престъпен бизнес. Така изглежда. Тоест, не става въпрос дали има формално изградени регулации и институции и че проблемът с неефективността на регулациите всъщност е продукт на много по-страшното явление, системното, че тези регулации са квази”.Проблемът е, че това беше видно още преди фалита на КТБ, видно е и след фалита. Но нищо не последва и никой не настоява нещо да последва. А Йордан Цонев просто ни даде знак, че съвсем скоро на всеки въпрос за КТБ ще получаваме отговор: Какво КТБ бе?!", "date": "2017.07.14", "title": " КТБ ли? Какво беше това?"}
{"url": "https://m.offnews.bg/news/Sviat-_12/Nitca-pochete-zhertvite-ot-atentata-ot-2016-g-v-kojto-zaginaha-86-du_660568.html", "text": "В южния френски град Ница днес почетоха паметта на жертвите на миналогодишния атентат на крайбрежна улица, в който загинаха 86 човека и стотици бяха ранени, предадоха осведомителните агенции, цитирани от БТА.Президентът Еманюел Макрон и други високопоставени лица стояха мирно при изпълнението на националния химн на градския площад \"Масена\". Площадът е близо до крайбрежната улица \"Променад дез англе\", на която точно преди година атентаторът Мохамед Булел се вряза с камион в тълпите хора, събрали се да гледат фойерверките по случай Деня на превземането на Бастилията - националния празник на Франция.На днешната церемония бяха наградени с ордени на Почетния легион полицаи и цивилни за действията им след атаката. Сред наградените бяха двама граждани - Франк Терие и Александър Ниг, - които се опитвали да проникнат в кабината на камиона и да спрат атентатора. Наградени бяха и двамата полицаи Гаетан Роа и Магали Котон, които преследвали Булел из тълпата и го застреляли.ТАСС предаде, че церемонията в Ница започна като състоялия се по-рано днес военен парад в Париж - самолети от ескадрилата \"Патрул дьо Франс\" прелетяха в небето, оставяйки три дири в цветовете на националния флаг. На трибуната за почетните гости до Макрон и съпругата му стояха бившите президенти Франсоа Оланд и Никола Саркози, а до тях беше и князът на Монако Албер Втори.По-късно днес Еманюел Макрон и съпругата му Брижит ще имат частни срещи с роднини на жертвите на атентата. Вечерта в града ще има концерти, а на \"Променад дез англе\" ще бъде изписано с гигантски букви \"Свобода, равенство, братство\" - държавния девиз на Френската република. Надписът ще се състои от 12 хиляди синьо-бяло-червени картончета, на които са изписани имената на 86-те загинали. Денят ще завърши с фойерверки.", "date": "2017.07.14", "title": " Ница почете жертвите от атентата от 2016 г., в който загинаха 86 души"}
{"url": "https://m.offnews.bg/news/Futbol_18793/Loko-otkri-sezona-v-pobeda-bosat-izgoni-ofitcialno-Kamburov_660567.html", "text": "Локо Пловдив откри сезона в елитния ни футбол с леко изненадваща победа 2:1 като гост на Етър, макари  на стадиона в Ловеч. Всички очакваха гостите са се предадат без при, без Камбуров и с още куп кадрови проблеми.Но главоболията преди мача дадоха обратен ефект. Трите принудителни смени също не сломиха локомотивския дух в играчите, подкрепяни безрезервно от около стотина привърженици на стадиона. Везалов, Сержо и Марков напуснаха терена заради травми, като последния се прибра в съблекалнята с окървавено лице.В 31-ата минута Ванчо Траянов намери с отличен дълъг пас Веселин Марчев, който спря топката на гърди и без да се бави прониза Кирил Акалски. В самия край на полувремето Дани Кики отбеляза страхотен гол за 0:2 с удар извън границите на пеналта.В 82-ата минута Цветомир Тодоров намали за Етър след хубав фаул. Новаците натиснаха, но беше твърде късно.След края босът на клуба Христо Крушарски коментира пред PlovdivDerby.com ситуацията около идола на Лаута.„Мартин Камбуров сам ми се обади и каза, че иска да напусне. Той вече веднъж направи това, така че трети път при мен няма. След като е решил, няма да го спирам. Днес пари в Локо няма да има. Аз съм ги спрял да не вземат пари.В понеделник лично ще им раздам парите на всички, да заповядат на Лаута в 16:00 часа. В момента съм в Бразилия и си тръгвам към България. уговорил съм двама бразилски футболисти. През другата седмица ще пристигнат“, каза ексцентричният бос от село Говедарци.", "date": "2017.07.14", "title": " Локо откри сезона в победа, босът изгони официално Камбуров"}
{"url": "https://m.offnews.bg/news/Izvan-terena_18817/Vratariat-na-Chelsi-oplete-v-mrezhata-bivshata-na-Majkal-Felps_660569.html", "text": "Тибо Куртоа е щастлив мъж! 25-годишният вратар на Челси успя да оплете в мрежата модела Бритни Гастино. Двамата бяха хванати да се целуват в бар в Ел Ей.Моделът и ТВ звезда е с 9 години по-възрастна от белгийския национал. Но си е мечта за всеки мъж между 14 и 94. Бритни е най-добрата приятелка на Ким Кардашиян. Ясно! Там имат шанс само най-добрите, най-богатите и най-големите пичове.Двамата се срещнали в в бар на прочутия Sunset Tower hotel на митичния Sunset Boulevard миналата седмица. Някак си снимки се появиха в Snapchat, но бързо беше отрязан общ достъп.Куртоа се върна вече в Лондон за подготовка с Челси и скоро заминава за турне в Азия. Белгийският дългуч може да бъде горд.Е, той нe е първият спортист, който е успял да спечели сърцето на Бритни. Нейният баща също е знаменитост. Става въпрос за бившият ас на Ню Йорк Джетс - Марк Гастино, звезда в американския футбол.Преди 7 години сексапилната Бритни беше свързана с най-голямата звезда на плуването Майкъл Фелпс. После я пък събраха с хокеиста Джеръми Шоки.Куртоа е ерген от миналата година. Той се раздели с приятелката си Марта Домингес, от която има две деца. Второто още не беше родено, когато вратарят обяви края на връзката.", "date": "2017.07.14", "title": " Вратарят на Челси оплете в мрежата бившата на Майкъл Фелпс"}
{"url": "https://m.offnews.bg/news/Futbol_18793/Saprugata-na-legenda-ot-Loko-Sofiia-s-raztarsvashto-pismo-za-pomosht_660570.html", "text": "Иван Деянов, бившият национал и бившият вратар на Локомотив (София) се нуждае от помощ. Младите не го помнят, за старите е идол. Освен отличен футболист Деянов е и откривател на Валери Божинов в юношите на Локо.  От години изкарва честно хляба си, като продава на сергия!Неговата съпруга Веселина Деянова прати наистина разтърсващо писмо изпрати до колегата Милен Димитров от редакцията на “Витоша Нюз”. Прилагаме го без редакторска намеса:„.”Болката е голяма. Призив към всички локомотивци: помогнете на семейство Деянови! Кой с каквото може! Бате Иван заслужава само уважение и поклон за това, което е направил за българския футбол и за Локомотив (Сф).Под каква форма ще е помощта още не сме уточнили. Дали ще се организира мач с участието на бивши звезди на Локото и бивши национали, дали с учредяване на банкова сметка и кампания в подкрепа на легендарния вратар…", "date": "2017.07.14", "title": " Съпругата на легенда от Локо София с разтърсващо писмо за помощ"}
